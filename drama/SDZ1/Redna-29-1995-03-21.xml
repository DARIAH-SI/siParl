<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-29-1995-03-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">318180333342B269C1257832004838F2</idno>
               <idno type="URI">318180333342B269C1257832004838F2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-29-1995-03-21.DZ" n="29">
               <name>Redna</name>
               <date when="1995-03-21"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-29-1995-03-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 21. MARCA 1995 OB 10.14 URI.)</stage>
            <sp xml:id="SDZ1-Redna-29-1995-03-21.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 29. seje Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci:
                  mag. Janez Kocijančič, mag. Dragan Černetič, Miran Jerič, Vladimir Topler, Lev
                  Kreft za popoldan, Ciril Pucko in Feri Horvat.</p>
               <p>Prosim, da ugotovimo prisotnost v dvorani! Ugotavljamo prisotnost v dvorani!
                  Prosim vas, da se javite k prisotnosti in da hkrati zasedete svoja mesta, kjer je
                  zaželeno, da tudi ostanete. Ugotovimo sklepčnost! <stage>(62 prisotnih.)</stage>
                  Torej je Državni zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnje nadaljevanje 29. seje Državnega zbora bomo pričeli s 24. točko dnevnega
                  reda, to je z razpravo in glasovanjem o amandmajih predloga zakona o društvih,
                  druga obravnava, in nato po dnevnem redu dalje. Predvidevam pa, da imate
                  proceduralni predlog. Izvolite!</p>
            </sp>
            <sp xml:id="SDZ1-Redna-29-1995-03-21.sp2">
               <speaker>JANEZ KOPAČ:</speaker>
               <p>Dober dan vsem skupaj! Predlog bo zelo smešen, ampak ker nas KVIAZ zadnje čase
                  preganja, ljubeznivo prosim predsedujočega, da še enkrat dovoli, da pritisnemo,
                  ker meni, mojemu sosedu in še nekaterim ni prijelo. Da nas ne bodo preganjali, da
                  nas ni bilo tukaj.</p>
            </sp>
            <sp xml:id="SDZ1-Redna-29-1995-03-21.sp3">
               <speaker>PODPREDSEDNIK DR. LEV KREFT:</speaker>
               <p>Dobro. Torej še enkrat bomo ugotovili prisotnost! Še enkrat ugotavljamo
                  prisotnost! Še vedno ugotavljamo prisotnost! To je bila sedaj druga in zadnja
                  priložnost. Ugotavljam, da je prisotnih 70 poslank in poslancev. Državni zbor je
                  še vedno sklepčen in še vedno lahko odloča.</p>
               <p>Vračam se k prekinjeni <title>24. TOČKI DNEVNEGA REDA - DRUGA OBRAVNAVA PREDLOGA
                     ZAKONA O DRUŠTVIH</title>.</p>
               <p>Končali smo, če se spomnite, na koncu druge strani. Glasovali smo o amandmaju k
                  22. členu in smo sedaj na 3. strani, nimate pa v pregledu amandmaja k 28. členu,
                  ki ga je oddala poslanska skupina SKD. Ta amandma k 28. členu se glasi: V drugem
                  odstavku se prvi stavek spremeni, tako da se glasi: "Sklep mora vsebovati ime
                  organizacije, ustanove ali združenja, na katerega se po poravnavi vseh obveznosti
                  prenese premoženje društva." Želi kdo besedo o tem amandmaju? Prosim, izvolite,
                  gospod Miroslav Mozetič ima besedo.</p>
            </sp>
            <sp xml:id="SDZ1-Redna-29-1995-03-21.sp4">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi! Ta amandma, najprej, preden
                  obrazložim, zakaj sem ga dal oziroma zakaj smo ga vložili, bom predlagal njegovo
                  spremembo, in sicer glede na to, da sem se pogovarjal s predlagatelji, da bi
                  določene besede bile morda nekoliko preširoke. To pomeni, da bi se glasil: "Sklep
                  mora vsebovati ime društva, ustanove ali institucije, ki opravlja splošno koristno
                  dejavnost <stage>(bolnišnice, Karitas in podobno)</stage> na katere se po
                  poravnavi vseh obveznosti prenese premoženje društva."</p>
               <p>Razlog zakaj to predlagamo, je čisto enostaven. V 28. členu je določeno, da se po
                  prenehanju društva premoženje prenese, razen tisto, kar je, samo na društva, ki so
                  ustanovljena po tem zakonu. Mislim, da je to nekoliko preozko in zato je predlog,
                  da se to lahko prenese na društva, kar je že; na ustanove, to bomo sprejeli
                  poseben zakon o ustanovah in so v glavnem ustanove, ki se ukvarjajo z neko
                  koristno dejavnostjo, in pa institucije, ki opravljajo določeno splošno koristno
                  dejavnost. To so bodisi bolnišnice bodisi Karitas, Rdeči križ in podobne zadeve. V
                  tem smislu, če pride do tega in če želi kdo poslušati, lahko posluša. V tem
                  primeru potem je nekoliko razširjena ta določba. Mislim, da je povsem pravilno, da
                  se to določi in da se ne določi tako ozko, kot je v predlogu zakona. Hvala.</p>
            </sp>
            <sp xml:id="SDZ1-Redna-29-1995-03-21.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sem poslušal, gospod Mozetič, slišal sem tudi, da vas nihče drug ne
                  posluša. Prosil bi za mir v dvorani, ker začenjamo sejo, ker tudi tisti, ki so
                  želeli poslušati, niso mogli dobro slišati. Kot ponavadi opozarjam, da se v taki
                  atmosferi ne da delati. Za besedo je pa zaprosil gospod Janez Jančar.</p>
            </sp>
            <sp xml:id="SDZ1-Redna-29-1995-03-21.sp6">
               <speaker>JANEZ JANČAR:</speaker>
               <p>Hvala lepa. Glasoval bom proti temu predlogu amandmaja, ki je vložen na 28. člen,
                  ker se mi zdi, da najvišji organ lahko ob zadnji seji sprejme tak sklep in vso
                  lastnino prenese kamorkoli. Mislim, da je to nepošteno do vseh ostalih, ki se
                  ukvarjajo s sorodno ali podobno dejavnostjo, ker mislim da ta 28. člen to korektno
                  rešuje. Prosim, da glasujete tudi vi tako.</p>
            </sp>
            <sp xml:id="SDZ1-Redna-29-1995-03-21.sp7">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Miroslav Mozetič, izvolite.</p>
            </sp>
            <sp xml:id="SDZ1-Redna-29-1995-03-21.sp8">
               <speaker>MIROSLAV MOZETIČ:</speaker>
               <p>Strinjal bi se s tem, kar je gospod Jančar povedal v tistem drugem delu, da naj
                  društvo samo odloči, ampak v zakonu zdaj piše, da lahko sklene, da prenese samo na
                  društvo, ustanovljeno po tem zakonu. Torej ne tisto, kar ste, gospod Jančar, vi
                  mislili, da lahko prenese tako, kot se samo odloči, ampak samo na društva,
                  ustanovljena po tem zakonu. Amandma pa razširja, če bo sprejet, na ustanove in pa
                  na določene druge institucije, ki opravljajo določene pomembne dejavnosti kot so
                  bolnišnice in podobne zadeve, kar se zdaj tudi običajno dogaja, ne v statutih. Če
                  bi povprašali tudi predstavnike Vlade - z njimi sem se pogovarjal - navadno se v
                  statutih tudi tako napiše. Večina primerov, bodisi da se prenese na sorodna
                  društva, ali pa neke organizacije, kot so Rdeči križ, Karitas, bolnišnice in take
                  zadeve. Gospod Jančar, najbrž niste razumeli te zadeve. Je pa normalno, da niste
                  razumeli, ker me ni nihče poslušal. Hvala.</p>
            </sp>
            <sp xml:id="SDZ1-Redna-29-1995-03-21.sp9">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in dajem na glasovanje amandma,
                  ki se zdaj glasi: v drugem odstavku se prvi stavek spremeni tako, da se glasi:
                  "Sklep mora vsebovati ime društva, ustanove, ali institucije, ki opravlja splošno
                  koristno dejavnost <stage>(bolnišnice, Karitas, ipd.)</stage>, na katere se po
                  poravnavi vseh obveznosti prenese premoženje društva." Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta amandma ni bil sprejet in prehajam k naslednjemu, ki ga imate v
                  pregledu, to je amandma k 29. členu. Na koncu stavka se črta pika in doda
                  besedilo: "ali če deluje v nasprotju s pravnim redom Republike Slovenije."
                  Predlagatelj je Odbor za notranjo politiko in pravosodje. Ali želi kdo besedo o
                  tem amandmaju? Ugotavljam, da ne in ga dajem na glasovanje. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Pozabil sem dati na glasovanje 28. člen v celoti, ki ga sicer nismo spremenili. Se
                  opravičujem za to proceduralno napako in se po glasovanju o amandmaju k 29. členu,
                  ki smo ga sprejeli, vračam še h glasovanju o 28. členu v celoti. Na glasovanje
                  dajem 28. člen v celoti. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli in dajem zdaj, da bo šlo vse po pravem vrstnem
                  redu, ponovno na glasovanje najprej amandma k 29. členu, o katerem smo sicer že
                  glasovali. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage>
                  Hvala za razumevanje.</p>
               <p>Sedaj dajem na glasovanje 29. člen v celoti. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 29. člen sprejet.</p>
               <p>Smo pri tako imenovanem prvem 31. členu, kjer imamo amandma. V tem členu se v
                  predzadnji vrstici besedi "27. člena" nadomestita z besedama "28. člena".
                  Predlagatelj je poslanska skupina Združene liste s prvopodpisanim Miranom Potrčem.
                  Odbor amandma podpira. Želi kdo besedo? Ugotavljam, da ne in dajem ta amandma na
                  glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Dajem na glasovanje prvi 31. člen v celoti. Želite obrazložiti svoj glas, gospod
                  Protner? Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta člen sprejet.</p>
               <p>Sedaj smo pri drugem 31. členu, kjer imamo dva amandmaja. Prvega imate v pregledu,
                  drugega pa na posebnem listu. Prvi se glasi: V prvem odstavku se besedilo druge
                  točke nadomesti z besedilom, ki se glasi: "Drugič. Spremeni temeljni akt ali
                  zastopnika društva in v roku ne vloži zahteve za spremembo registracije."
                  Predlagatelj je odbor.</p>
               <p>In drugi, ki ga je vložila skupina poslancev s prvopodpisanim gospodom Jožetom
                  Protnerjem, da se v poglavju 6.1 Kazenske določbe, dopolni 31. člen, tako da se za
                  drugo točko doda nova točka, ki se glasi: "3. Opravlja dejavnost, ki ni v skladu z
                  nameni in nalogami društva in ni nujna za njihovo doseganje." Želi kdo besedo?
                  Gospod Protner ima besedo. Izvolite!</p>
            </sp>
            <sp xml:id="SDZ1-Redna-29-1995-03-21.sp10">
               <speaker>MAG. JOŽE PROTNER:</speaker>
               <p>Hvala lepa. Naj povem dve stvari. Najprej, da je amandma vložen zato, da
                  sankcionira kršenje 22. člena, prvi odstavek. In drugi razlog, da se prijavljam,
                  je to, da smo mi z amandmajem spremenili 22. člen in brisali tisti del, ki pravi:
                  "in nujno za njihovo doseganje". Torej, posledično je potrebno, da spremenimo
                  amandma in mislim, da se vsi sopodpisniki s tem strinjajo, skratka, da se glasi:
                  "opravlja dejavnost, ki ni v skladu z nameni in nalogami društva." Ono se briše
                  zaradi tega, ker smo sprejeli amandma k 22. členu. Hvala.</p>
            </sp>
            <sp xml:id="SDZ1-Redna-29-1995-03-21.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. To pomeni, da je ta amandma tako skrajšan, da se glasi: "3. Opravlja
                  dejavnost, ki ni v skladu z nameni in nalogami društva." Ostane pa besedilo v
                  oklepaju. Črta se samo "in ni nujna za njihovo doseganje", ker smo to črtali tudi
                  v izvirnem členu, na katerega se ta sankcija nanaša. Želi še kdo besedo o teh dveh
                  amandmajih k 31. členu? Ugotavljam, da ne in dajem najprej na glasovanje amandma,
                  ki ga imate v pregledu pod 1. točko. To je amandma odbora. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Želite besedo? Gospod Janez Jančar ima besedo. Gospod Janez Jančar bo obrazložil
                  svoj glas pri glasovanju o amandmaju gospoda Jožeta Protnerja in skupine
                  poslancev.</p>
            </sp>
            <sp xml:id="SDZ1-Redna-29-1995-03-21.sp12">
               <speaker>JANEZ JANČAR:</speaker>
               <p>Hvala lepa. Glasoval bom proti, ker se mi zdi, da v 22. členu nismo popravili
                  tistega, o čemer je Protner govoril.</p>
            </sp>
            <sp xml:id="SDZ1-Redna-29-1995-03-21.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas. Ugotavljam, da ne in dajem amandma
                  skupine poslancev na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je ta amandma sprejet.</p>
               <p>Dajem na glasovanje drugi 31. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta člen sprejeli.</p>
               <p>Prehajam k amandmajem k 36. členu, kjer imamo tri amandmaje. Prvega nimate v
                  pregledu. Prvega je vložila poslanska skupina LDS in se glasi: 36. člen predloga
                  zakona o društvih se spremeni, tako da se glasi: "Družbena lastnina, s katero
                  razpolagajo društva oziroma zveze društev, postane z dnem uveljavitve tega zakona
                  njihova last. Ne glede na določilo prvega odstavka tega člena Vlada Republike
                  Slovenije oziroma Svet lokalne skupnosti na predlog župana v 60 dneh po
                  uveljavitvi tega zakona s sklepom določi objekte oziroma premoženje, s katerimi
                  razpolagajo društva oziroma zveza društev in so bili pretežno financirani preko
                  sistema financiranja javne porabe in se izločijo iz premoženja, ki je osnova za
                  določitev družbenega kapitala, ki na osnovi otvoritvene bilance postane lastnina
                  društev. Zoper sklep iz prejšnjega odstavka, ki ga izda Vlada Republike Slovenije,
                  je mogoče sprožiti upravni spor, zoper sklep, ki ga izda Svet lokalne skupnosti,
                  pa je mogoče v osmih dneh po prejemu sklepa vložiti pritožbo na Vlado Republike
                  Slovenije. Društva, ki so izločeno premoženje uporabljala do izdaje sklepa iz
                  drugega odstavka, imajo za opravljanje svoje dejavnosti na tem premoženju pravico
                  uporabe, dokler ni končan spor. Način uporabe objektov in izločenega premoženja,
                  ki postanejo last Republike Slovenije oziroma lokalnih skupnosti in maksimalno
                  višino neprofitne najemnine določi Vlada Republike Slovenije na predlog pristojnih
                  ministrstev s posebnim predpisom. Družbena lastnina, ki postane last društev
                  oziroma zveze društev, se ugotovi na podlagi otvoritvene bilance stanja na dan
                  31.12.1992, ki jo pripravijo društva oziroma zveze društev na osnovi soglasja
                  Agencije za privatizacijo in pristojnih ministrstev oziroma lokalnih
                  skupnosti."</p>
               <p>Naslednja dva amandmaja imate v pregledu, spodaj na 3. strani. Doda se nov drugi
                  odstavek, ki se glasi: "Do uveljavitve zakona iz prvega odstavka tega člena
                  društva, ustanovljena po zakonu o društvih, kot dober gospodar upravljajo in
                  gospodarijo z družbeno lastnino, s katero razpolagajo. Lastninska razmerja in
                  druga pravna upravičenja društev na tej lastnini se do sprejema tega zakona ne
                  morejo spreminjati." Predlagatelj je poslanska skupina Združene liste s
                  prvopodpisanim gospodom Miranom Potrčem. Odbor amandma podpira.</p>
               <p>In drugič: Za 36. členom se doda nov 36.a člen, ki se glasi <stage>(36.a
                     člen)</stage>: "Do uveljavitve posebnih predpisov iz drugega odstavka 3. člena
                  lahko društvom podeli status javne koristnosti pristojno ministrstvo."</p>
               <p>Predlagatelj je poslanska skupina Združene liste, odbor amandma podpira. Dajem te
                  tri amandmaje in 36. člen v celoti v razpravo in na glasovanje. Želi kdo besedo?
                  Gospod Miran Potrč, potem pa še gospod državni sekretar Slavko Debelak.</p>
            </sp>
            <sp xml:id="SDZ1-Redna-29-1995-03-21.sp14">
               <speaker>MIRAN POTRČ:</speaker>
               <p>Hvala lepa. Mene veseli, da skupno več poslancev ugotavlja, da rešitev v zakonu,
                  ki bi samo odložila vprašanje urejanja lastnine društev, ni dovolj, ker moramo do
                  sprejema tega zakona na nek način tudi to vprašanje urejati. Mi smo z našim
                  amandmajem to poskušali urediti na način, da do sprejema tega zakona društva,
                  seveda po zakonu na novo ustanovljena, upravljajo in gospodarijo s to družbeno
                  lastnino, da ne bi postalo sporno in nejasno, kdo sedaj z njo upravlja, da pa je
                  ne smejo odtujevati, prodajati, dajati v najem; kakorkoli, da ne bi sedaj v tem
                  času, dokler ne bo ta zakon sprejet, prišlo do kakršnihkoli nepravilnosti.</p>
               <p>Skupina drugih poslancev predlaga rešitev, ki je lahko boljša, lahko pa tudi ne.
                  Namreč predlagajo, da naj bi se s tem zakonom, kar je pravno mogoče, ne vem pa, če
                  imamo vse kriterije, lastnina že uredila. Mi smo v mnogih zakonih v prehodnih
                  določbah pač lastninska razmerja za nazaj poskušali urediti in dobiti kriterije,
                  po katerih se bivša družbena lastnina spreminja v državno, privatno, društveno in
                  podobno lastnino.</p>
               <p>V tem delu je ideja, da naj bi postala društva lastniki, kar sedaj niso, ker gre
                  še za družbeno lastnino, dobra. In jaz jo v osnovi podpiram. Najbrž je prav reči,
                  da ni mogoče vnaprej zagotoviti, da je lastnina izključno samo društvena, ker je
                  na različne načine nastajala in v tej smeri ideja, da je treba premisliti, ali je
                  vse lahko dokončno društveno, je utemeljena. Pri tem se postavlja vprašanje, ali
                  sta samo dva subjekta, ki lahko dajeta v boben, država in lokalna skupnost, ali so
                  še kakšni tretji subjekti. Jaz jih ne vem na pamet povedati, ampak recimo nekatere
                  stvari so bile pač v kombinaciji dela društev delane, nekatere stvari so bile
                  grajene s samoprispevki in podobno. Nisem prepričan, da je ugovor samo lokalne
                  skupnosti in države edini možen in v tem delu se mi zdi že vredno razmisliti, ali
                  je ta rešitev čisto prava ali ne.</p>
               <p>V tretjem odstavku je korektno predlagano, da ugovor, ki ga daje občinski svet,
                  ali pa državni organ ni dokončen in je zoper njega možen redni pravni postopek,
                  upravni spor, takoj, če gre za državo in pritožbo oziroma v drugi stopnji upravni
                  spor, če gre za lokalno skupnost. Ali je tu rok 8 dni najboljše napisan ali ne, ne
                  vem, jaz bi kakšen čas več dal tudi društvom, ker društva se ne organizirajo kar
                  tako in 8 dni je najbrž malo. Dal bi recimo 15 dni najmanj, ali pa tudi 30 dni,
                  ampak pomembnejše, kar se meni pri tem postavlja kot vprašanje, je dejstvo, da
                  zahtevamo od pravosodnega organa, Vrhovnega sodišča ali Vlade, da o stvari odloča,
                  nisem pa prepričan, da smo mu dali kakršnekoli kriterije za to. Bojim se, da bo
                  samo v drugem odstavku zapisano: pretežno financirali preko sistema javnega
                  financiranja oziroma sistema financiranja javne porabe stvar, ki je ne bo tako
                  zelo enostavno tolmačiti in nisem prepričan, da je v tem delu rešitev dokončna in
                  najboljša in da je iz tega razloga mogoče doseči koristnost te odločitve, če ta
                  amandma sprejmemo. Gre ne samo za to, da bo treba ugotavljati, kaj in kako so se
                  sredstva zagotavljala, ampak da bo najbrž treba potem tudi, če bo šlo za del
                  sofinanciranja, ki bo nesporno ugotovljen, na novo urejati eventualna razmerja.
                  Vem, da za to obstojajo predpisi v pravdnem in nepravdnem postopku, predpisi o
                  delitvi skupnega premoženja in podobno, ampak ne vem, ali so te stvari najboljše
                  rešitve, ker v skrajnem primeru, če do fizične delitve ne more priti, pride pač
                  potem, in če se ne strinjajo z idealnimi deleži, pride do prodaje in podobno.
                  Pravna pravila imamo, samo jaz nisem prepričan, da jih kaže dosledno tukaj
                  upoštevati, ker ni nujno, da bomo naredili korist, če nekega sporazuma med društvi
                  in lokalno skupnostjo, ali državo na tej točki ne bo, nisem pa prepričan, da bo
                  vedno do sporazuma mogoče priti in v tem delu tudi nisem prepričan, ali je brez
                  kriterijev in nekih novih usmeritev pametno, da se to dokončno odloči.</p>
               <p>Tretje oziroma zadnje, ker mislim, da so predlagatelji ob naglici pisanja naredili
                  napako, je pa predlog, da način uporabe objektov, tudi takrat, kadar gre za
                  objekte, ki so last lokalnih skupnosti, določi Vlada. To najbrž ni bila želja. Če
                  že določi višino najemnine, ampak še to je vprašanje, ampak namembnost, ali pa
                  način uporabe pa res ne more Vlada določati, če bomo ugotovili, da je to lastnina
                  lokalnih skupnosti in bi to moralo biti napisano: vsaj določi Vlada oziroma
                  lokalna skupnost, in če se bomo odločali za to, bi v vsakem primeru tudi ta
                  amandma bilo koristno vložiti. Se opravičujem za malo več besed. Ta amandma je v
                  zadnjem času prišel. Povem, da se ne znam opredeliti, ali je glede na mnoga
                  vprašanja, ki jih imamo v zvezi z lastnino, boljše, da jo poskušamo s tem zakonom
                  in s tako normo, ki jo predlagatelji dajejo, dokončno urediti pa riskirati stvari,
                  ali bo vse v redu ali ne, ali je morda le boljše nekoliko stvar premisliti, v
                  prehodnem obdobju zagotoviti, da normalno društva naprej z obstoječo lastnino
                  funkcionirajo, vendar ne še kot lastniki in se potruditi, da bi čimprej zakon, ki
                  ga sicer predlagatelj, Vlada predlaga, sprejeli. Zdi se mi, da je ta druga možnost
                  počasnejša, mogoče previdnejša, zdi se mi pa, da nekaj manj čeri odpira, kot
                  eventualno ta, da dokončno danes vprašanje lastnine razrešimo. Hvala.</p>
            </sp>
            <sp xml:id="SDZ1-Redna-29-1995-03-21.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima državni sekretar gospod Slavko Debelak, za njim bo na vrsti
                  gospod Miroslav Mozetič.</p>
            </sp>
            <sp xml:id="SDZ1-Redna-29-1995-03-21.sp16">
               <speaker>MAG. SLAVKO DEBELAK:</speaker>
               <p>Hvala. Lep pozdrav. S pravno sistemskega monotehničnega in pa zlasti z vidika
                  inplementacije izvajanja zakona oziroma amandmaja, ki ga predlaga poslanska
                  skupina Liberalne demokracije Slovenije, se Ministrstvo za notranje zadeve oziroma
                  predlagatelj zakona, Vlada, ne strinja. Razlogi za to so naslednji:</p>
               <p>Vlada namreč meni, da gre pri lastninskem preoblikovanju družbene lastnine, s
                  katero razpolagajo društva, za konpleksno in pravno izredno zapleteno razmerje, ki
                  ga je pa možno in zadovoljivo rešiti po temeljiti in vsestranski proučitvi
                  problematike in izključno s posebnim zakonom s področja lastninsko pravnih
                  razmerij. V tem kontekstu seveda podpiramo razmišljanje gospoda Milana Potrča in
                  izjavljamo tudi, da podpiramo amandma, ki ga je vložila poslanska skupina Združene
                  liste. Vsebina amandmaja po mnenju predlagatelja, kot sem že rekel, ne sodi v
                  zakon o društvih. S sprejemom amandmaja k 136. členu, ki ga je predlagala
                  poslanska skupina Združene liste, o gospodarnem ravnanju z družbenimi sredstvi in
                  prepovedi samovoljnega spreminjanja lastninskih in drugih pravic na družbeni
                  lastnini, pa bi bila navedena lastnina zavarovana pred neupravičenimi posegi
                  države, lokalne skupnosti oziroma drugih pravnih subjektov. To vsekakor
                  zadostuje.</p>
               <p>Pri drugem odstavku amandmaja se postavlja tudi vprašanje, ali je mogoče v
                  predlaganem roku, to je 60 dni, zbrati vse podatke o premoženju, ki je družbena
                  lastnina in ga opravljajo društva, ob predpostavki seveda, da je teh društev preko
                  13 tisoč, in uveljaviti pravice države oziroma lokalne skupnosti na tem
                  premoženju. Glede na to, da predlog zakona o začasni prepovedi privatizaciji
                  pravnih oseb in premoženja v lasti Republike Slovenije verjetno vključuje tudi
                  prepoved lastninskega preoblikovanja družbene lastnine v društvih, ki je last
                  Republike Slovenije, bi bilo potrebno počakati na rešitve, ki bodo uveljavljene s
                  sprejemom navedenega zakona. Predlagatelj tudi pripominja, da trditve poslanske
                  skupina LDS, da dosedanja zakonodaja ne ureja vprašanj lastnine 13 tisoč
                  registriranih društev, ni točna. Gasilske organizacije, organizacije Rdečega križa
                  Slovenije so namreč vprašanja v zvezi z družbeno lastnino, s katero so te
                  organizacije razpolagale, rešile s sprejemom zakona o gasilstvu, zakona o Rdečem
                  križu oziroma pravnem položaju teh organizacij. Vsekakor pa je teh organizacij
                  bilo na dan 31.12.1994 - 2.391. Potrebno je še omeniti, da so z družbeno lastnino
                  razpolagale oziroma razpolagajo predvsem družbene organizacije in nekatera športna
                  društva.</p>
               <p>Na koncu, predlagatelj zakona Vlada amandmaja poslanske skupine LDS ne
                  podpira.</p>
            </sp>
            <sp xml:id="SDZ1-Redna-29-1995-03-21.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič. Za njim bo dobil besedo gospod
                  Tone Anderlič in gospod Janez Podobnik.</p>
            </sp>
            <sp xml:id="SDZ1-Redna-29-1995-03-21.sp18">
               <speaker>MIROSLAV MOZETIČ:</speaker>
               <p>Hvala lepa za besedo. Drage kolegice, dragi kolegi! Dobivam zmeraj večji občutek,
                  da se nekaterim zelo mudi ali postajajo zelo živčni do te privatizacije, take ali
                  drugačne. Ta člen oziroma ta amandma, ki ga predlaga poslanska skupina s
                  polstranskim podpisom, gotovo ima svojo težo, vendar poglejte, ta trenutek z enim
                  enostavnim zamahom vsem tem društvom dajemo to lastnino, da postaja njihova
                  lastnina, ne glede na to kako so do nje prišli, kaj je družba dejansko zraven
                  dala. Ne bom ponavljal vsega tistega, kar gospod Potrč in gospod državni sekretar
                  pravita, ker se s tistim v celoti strinjam.</p>
               <p>Tudi drugi odstavek govori, da župan lahko predlaga. Tukaj imam spet občutek, da
                  je verjetno največ teh zadev v Ljubljani. Za eno društvo bo predlagal, da je, za
                  drugo ne bo predlagal. Nikjer ne piše, da mora za vse predlagati. Ta amandma me
                  dejansko spominja na neko tako zadevo, če bi hotel biti malo demagoški, bi rekel,
                  da bi na fin način pokradli še nekaj stvari tudi na strani lastninjenja društva.
                  Jasno ga zavračam in bom glasoval zoper njega.</p>
               <p>Podpiram določbo, ki je v zakonu, in podpiram ta dodatek, ki ga predlaga poslanska
                  skupina Združene liste, kar pomeni, da ta čas, dokler ni zakona, praktično društva
                  lahko delajo in da se tudi zavaruje ta lastnina, ki jo imajo v društvih. To
                  podpiram.</p>
               <p>Ne vem, če lahko kaj povem tudi za drugi amandma, ker se sicer tiče nekega drugega
                  zakona. Glede tega amandmaja. Ta amandma se ne tiče lastnine, pač pa se nanaša na
                  3. člen zakona, in sicer tam govori, da lahko s posebnimi predpisi dobijo določena
                  društva poseben status, to je status društva, ki deluje v javnem interesu. Ta
                  amandma, ki bi uvedel 36.a člen, pa pravi: "Do uveljavitve posebnih predpisov iz
                  drugega odstavka 3. člena lahko društvom podeli status javne koristnosti pristojno
                  ministrstvo."</p>
               <p>Temu amandmaju nasprotujem. Zakaj? 3. člen govori, da je treba s posebnim zakonom
                  gotovo določiti, kdo bo po delu status, ampak tudi kakšne pogoje, kakšni so
                  kriteriji, kakšne pogoje mora društvo izpolnjevati, kaj mora v takem primeru
                  društvo delati in kakšne obveznosti najbrž takšno društvo ima. Če sprejmemo ta
                  amandma pod 2. točko, ki bi uvedel 36.a člen, v bistvu samo določimo, da do
                  takrat, to pomeni, brez kakršnihkoli posebnih kriterijev posebnega zakona lahko
                  pristojno ministrstvo, eno ali drugo, to, kamor bo dejavnost takega društva
                  spadala, podeli takemu društvu ta status. Enostavno mislim, da to ni smisel 3.
                  člena in zato bi v tem prehodnem obdobju, dokler ne bi bilo zakona, lahko
                  pristojno ministrstvo podeljevalo društvom določen status oziroma status društva,
                  ki deluje v javnem interesu, po nekih svojih lastnih presojah. Mislim, da tega
                  amandmaja ne moremo sprejeti, ampak da moramo čim hitreje, in zato sem tudi
                  predlagal določen sklep, ker sicer Vlada take sklepe ne pogleda, da se tak zakon
                  čimprej oziroma v treh mesecih sprejme, ker rabimo tak zakon, ki bo določil
                  predvsem, kdo daje ta status, to ni tako pomembno, ampak kakšni bodo pogoji,
                  kakšne pogoje mora tako društvo izpolnjevati in tudi, kako mora na nek način v
                  tistem delu delovati, ker društvo, ki bo dobilo ta status, bo najbrž privilegirano
                  v odnosu do proračunskih sredstev, ker bo dejansko opravilo neko javno korist in
                  tam se nanaša tudi lahko vprašanje društva, ki ima določeno premoženje, ki
                  določeno dejavnost drugače opravlja. Vendar bo najbrž tako društvo moralo to
                  zagotavljati. Ne gre predvsem za vprašanje, kdo da ta status, ampak kakšni so
                  pogoji. Iz tega razloga temu amandmaju nasprotujem.</p>
               <p>Ponovno se bom povrnil, ker sem nekaj pozabil pri tistem slavnem amandmaju
                  poslanske skupine LDS. Mi smo prej zavrnili to, oziroma smo rekli, da gospodarska
                  dejavnost niti ni potrebno, da je nujna, skratka društvo lahko opravlja
                  gospodarsko dejavnost. S tem sklepom, če bi bil ta amandma LDS sprejet, jim dajemo
                  premoženje, da ga imajo v lasti, potem pa še sklep o prenehanju društva in prenos
                  premoženja na drugo društvo. Hvala lepa.</p>
            </sp>
            <sp xml:id="SDZ1-Redna-29-1995-03-21.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miran Potrč, izvolite.</p>
            </sp>
            <sp xml:id="SDZ1-Redna-29-1995-03-21.sp20">
               <speaker>MIRAN POTRČ:</speaker>
               <p>Hvala. Gre res za repliko v smislu pojasnila. Jaz se s pomisleki, ki jih je
                  povedal gospod Mozetič, da dajemo ministru visoka, ali pa velika pooblastila in da
                  bi bilo treba čimprej te zakone sprejeti, v osnovi strinjam. Ampak, kje smo mi ob
                  predlaganju tega amandmaja problem videli? V dejstvu, ali delati v korist društev
                  in dati nekaj večja pooblastila ministru, ali pa delati v korist ministrom ali pa
                  zaupanju do njih, pa jim dati čimmanjša pooblastila, društva pa pustiti na tem, da
                  lahko mesec, tri mesece, pol leta, leto dni in več čakajo, brez da bo ustrezna,
                  pogojno rečem, zakonodaja s posameznih področij sprejeta in da se bo vedelo, kdo
                  in pod kakimi pogoji lahko dobi ta status javne koristnosti. V tej dilemi smo se
                  odločili v korist društev in se zavedali, da je to kot predhodna rešitev, rešitev,
                  ki je sporna, ker gre za veliko pooblastilo. Če kdo najde rešitev, ki je boljša,
                  jaz bom rekel na pamet, da je to Vlada, da je to nek poseben predpis, ki ga mi
                  začasno v Državnem zboru sprejmemo pa napišemo neke kriterije, pod katerimi lahko
                  minister ali pa Vlada to dela. Vse to sprejmem, ker je to res nepopolno. To je bi
                  rekel bianco pooblastilo, kjer lahko minister sam presoja tako ali drugače.
                  Skratka, sprejmem vse, kjer bi se to dogradilo ali pa nadgradilo. Bi mi bilo pa
                  hudo žal, če bi zaradi tega, ker želimo biti sistemsko čisti, pa vaše opozorilo je
                  v smeri sistemske čistosti, da se razumemo, pustimo problem nerešen in da lahko
                  čakamo relativno zelo dolgo, da to vprašanje rešeno ne bo. Vi pa veste, kakšna je
                  praktična situacija. Mi smo pri zakonu o društvih to uredili.</p>
               <p>Kar zadeva šolsko zakonodajo, smo morali pri šolski zakonodaji že opozoriti, mi
                  kot Državni zbor, da je treba tudi del te problematike, ki zadeva javno korist,
                  del te problematike urejati posebej.</p>
               <p>Imamo velik kup dejavnosti. Pri gasilcih smo to uredili, ampak imamo cel kup
                  dejavnosti, kjer te stvari - ne vem, kako bodo urejene. Gre prav gotovo za
                  različne oblike športnih društev. Gre za planince. Gre za nekatera društva.
                  Govorim zelo na pamet, ampak, ki opravljajo tudi določeno funkcijo, kot so recimo
                  jamarji. Govorim zelo na pamet, po spominu, da ne bi bilo kakšno društvo užaljeno,
                  da sem ga pozabil navesti. Krog ni tako zelo ozek. Mene je strah, da bo ob vsej
                  zakonodaji in vseh nalogah, ki jih imamo v Državnem zboru, v relativno kratkem
                  času za vse te urejeno, ali pa bo po kakšni prioriteti urejeno in jaz bi bil
                  gospodu Mozetiču zelo hvaležen, sem pa tudi sam pripravljen razmišljati, kako
                  najti rešitev, ki to nadgradi in ki reče: "Kdo je tisti, ki sprejme neke
                  kriterije, da ne bi bila čisto prosta presoja ministra, kaj dela." Prosil bi
                  zaradi problema, ki je utemeljen, na njega opozorjeno, da vse skupaj ne vržemo v
                  koš in rečemo: "Bomo pač še pol leta, leto ali dve čakali in videli, ali bomo
                  kakšno javno koristnost za društva opredelili." Hvala.</p>
            </sp>
            <sp xml:id="SDZ1-Redna-29-1995-03-21.sp21">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Tone Anderlič. Za njim bo na vrsti gospod Janez Podobnik.
                  Prijavil pa se je še gospod Izidor Rejc.</p>
            </sp>
            <sp xml:id="SDZ1-Redna-29-1995-03-21.sp22">
               <speaker>TONE ANDERLIČ:</speaker>
               <p>Neverjetno je, kako je mogoče spremeniti, ali potvoriti določeno stališče ali
                  določen amandma, s tem ko prebereš samo en stavek. Strinjam se, da je amandma z
                  obrazložitvijo na treh straneh dolg in za tiste, ki ne želijo pogledati, kaj želi
                  ta amandma urediti, tudi težko razumljiv, ali pa ga ravno zaradi te podrobnosti,
                  ki ureja tudi do instančnega reševanja pritožb in podobnih stvari neko vprašanje,
                  da ga zato ne gledajo kot celoto. Ravno to želi ta amandma preprečiti, na kar se
                  namiguje. Dogajajo se stvari - TVD Partizan in podobno v Sloveniji, kjer je že
                  prišlo do različnih oblik reorganizacij in raznih odtujevanj in gospodarjenja na
                  način, ki lahko implicira tudi neupravičeno prisvajanje lastnine itd.</p>
               <p>Zagotovo je, da če je mogoče prisluhniti argumentom, ki so navedeni tudi v
                  obrazložitvi in jaz sem prepričan, da je obrazložitev dovolj široka, da se na eni
                  strani društvom, družbenim organizacijam prizna pravico, da uporabljajo premoženje
                  za svojo dejavnost oziroma osnovna sredstva in kar pač tam je in da na drugi
                  strani država zaščiti svoj interes pri vlaganjih oziroma pri lastnini, ki je bila
                  vložena s strani države oziroma iz javnih sredstev in ne morete drugače
                  interpretirati tega amandmaja kot ravno tako, da ima tako lokalna skupnost kot
                  tudi država možnost in pravico, da izvzame tisti del lastnine, ki je bil po njenem
                  mnenju zgrajen, ustvarjen z javnimi oziroma z družbenimi sredstvi. Samo tako je
                  mogoče ta amandma interpretirati in nič drugače. Seveda je nujno dati društvom in
                  družbenim organizacijam pravico, da tisto, kar so skozi svoje delo, skozi svojo
                  dejavnost ustvarila in imajo v okviru skupne lastnine svoj delež zagotovljen.</p>
               <p>Gospod Potrč se ne more odločiti, kaj je boljše: ali to, kar je zapisano v tem
                  amandmaju, ali je boljše to, kar je v svojem amandmaju zapisal. Prepričan sem, da
                  toliko posebnih zakonov kot smo jih že v raznih oblikah določili, da jih bomo še
                  sprejeli, da bi zameglilo bistvo tudi v tem primeru. Mi imamo tako pri popravi
                  krivic, tako pri raznih drugih stvareh v naslednjih dneh najavljeno, da se bodo
                  sprejemali posebni zakoni, da bodo urejali nekatere zadeve. In tukaj spet posebni
                  zakon in še posebni zakon in tako naprej. Jaz vam lahko zagotovim, da je ta
                  amandma pripravljen z ljudmi, ki se poklicno ukvarjajo s temi zadevami. Konkretno,
                  državni sekretar za privatizacijo je pri tem sodeloval in vse te stvari so
                  preštudirane do potankosti, torej ščititi interes države, družbe, lokalne
                  skupnosti in na drugi strani seveda ne društev zatreti v njihovi dejavnosti.
                  Kakršnakoli bojazen, kaj se bo zgodilo z družbenim premoženjem oziroma društvenim
                  premoženjem, je odveč, ker to 21. člen tega zakona ureja in preprečuje odtujevanje
                  premoženja društev in zvez.</p>
               <p>Seveda je vprašanje volje, interpretacije tega člena in najbrž tudi določenih
                  interesov. Zagotovo pa nasprotujem interpretaciji gospoda Mozetiča, ki implicira,
                  50 se jih bo organiziralo in bodo ne vem kaj. To so zlonamerne interpretacije in
                  seveda ima pravico, da jih tako interpretira. Govorim o tem, kaj ta amandma želi
                  urediti in tudi podrobno ureja stvari, ki naj bi se uredile s tem. Zato menim, da
                  je amandma, tako kot je zastavljen, smiseln in želim, da ga podprete. Hvala.</p>
            </sp>
            <sp xml:id="SDZ1-Redna-29-1995-03-21.sp23">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Mozetič, izvolite.</p>
            </sp>
            <sp xml:id="SDZ1-Redna-29-1995-03-21.sp24">
               <speaker>MIROSLAV MOZETIČ:</speaker>
               <p>Hvala lepa. Samo toliko, nič nisem zlonamerno interpretiral, samo povedal sem, ali
                  pa bom rekel pod črto, svetoval društvom, kaj lahko naredijo, če bo tak zakon
                  sprejet. To lahko naredijo zakonito, legalno.</p>
            </sp>
            <sp xml:id="SDZ1-Redna-29-1995-03-21.sp25">
               <speaker>PODPREDSEDNIK DR. LEV KREFT:</speaker>
               <p>Imate repliko gospod Jančar? Potem je za razpravo na vrsti gospod Janez Podobnik.
                  Pred tem pa dovolite, da vam preberem dopolnitev amandmaja za novi 36.a člen, kjer
                  sta se očitno gospod Mozetič in gospod Potrč dogovorila, da se amandma poslanske
                  skupine Združene liste dopolni tako, da se na koncu črta pika in doda besedilo:
                  "na podlagi kriterijev, ki jih v roku treh mesecev določi Vlada Republike
                  Slovenije". To se pravi, novi 36.a člen bi se glasil: "Do uveljavitve posebnih
                  predpisov iz drugega odstavka 3. člena lahko društvom podeli status javne
                  koristnosti pristojno ministrstvo na podlagi kriterijev, ki jih v roku treh
                  mesecev določi Vlada Republike Slovenije".</p>
               <p>Besedo ima gospod Janez Podobnik.</p>
            </sp>
            <sp xml:id="SDZ1-Redna-29-1995-03-21.sp26">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Določba 36. člena zakona o
                  društvih že zavaruje lastnino društev, prav tako tudi prvo dopolnilo, ki ga je
                  vložila poslanska skupina Združene liste še dodatno ta problem rešuje, in menim da
                  dobro in ga podpiram. Prav tako tudi podpiram predlog za 36.a člen s predlagano
                  dopolnitvijo.</p>
               <p>Rad bi pa spregovoril o obsežnem dopolnilu, ki ga je vložila poslanska skupina
                  LDS. Najprej, to dopolnilo jemljem pozitivno, menim pa da je vsebina tega
                  dopolnila po mojem mnenju že lahko jedro tistega posebnega zakona, ki naj bi na
                  podlagi 36. člena določal, kako se bo lastninsko preoblikovala družbena lastnina v
                  društvih. Gre za veliko problemov, ki se s tem v zvezi pojavljajo in ta amandma se
                  seveda nekaterih dotika. Nekatere rešuje dobro, nekatere pa ne. Mislim, da gre
                  seveda za vprašanje, da Državni zbor s tem končno odpira vprašanje tudi kategorije
                  tako imenovane društvene lastnine in to je pomembno in to podpiram. Prav tako
                  menim, da ta rešitev, tudi če ne bo sprejeto dopolnilo, tretje dopolnilo, je itak
                  lastnina društev zaščitena in bodo lahko društva delovala kot dober gospodar do
                  sprejema tega zakona. Rad bi torej povedal nekaj pomislekov o predlaganem
                  amandmaju.</p>
               <p>Najprej, prepričan sem, da bo sproženih zelo veliko upravnih sporov. To je tretji
                  odstavek predlaganega amandmaja, ki govori, da je zoper sklep iz prejšnjega
                  odstavka, ki ga izda Vlada Republike Slovenije, mogoče sprožiti upravni spor,
                  zoper sklep, ki ga izda Svet lokalne skupnosti, pa je mogoče v 8 dneh po sprejemu
                  sklepa vložiti pritožbo na Vlado Republike Slovenije. Torej, zakaj menim, da bo
                  zelo veliko upravnih sporov? Zato, ker najprej seveda menim, da je 60 dni
                  prekratek rok, v katerem lahko Vlada oziroma Svet lokalne skupnosti na predlog
                  župana določi objekte oziroma premoženje, s katerimi razpolagajo društva oziroma
                  Zveza društev in so bili pretežno financirani preko sistema financiranja javne
                  porabe. Torej, ta rok je, prvič prekratek, drugič, govori o tem "pretežno
                  financirani preko sistema financiranja javne porabe". Tukaj bo prišlo do vrsto
                  nejasnosti. Znani so primeri, ko so bili nekateri objekti, če omenim vsaj kulturne
                  domove, da so v njih domovala in delovala različna društva in bo prišlo do sporov
                  med različnimi društvi glede prvega odstavka tega dopolnila, da družbena lastnina
                  s katero razpolagajo društva oziroma Zveza društev, postane z dnem uveljavitve
                  tega zakona njihova last. Torej, najprej bo prišlo do problema, kako razdeliti
                  lastnino med posamezna društva, ki so si recimo lastila nek objekt.</p>
               <p>Drugič, sistem financiranja javne porabe, bolj poznam sistem preko občin, je bil
                  tak, da strokovnjaki na tem področju menijo, da bo zelo težko določiti in izločiti
                  iz premoženja tisti družbeni kapital, ki se je naplajal preko financiranja javne
                  porabe. To je 60 dni; ta rok je odločno prekratek.</p>
               <p>Četrti odstavek, ko govori o tem, da način uporabe objektov in izločenega
                  premoženja, ki postanejo last Republike Slovenije oziroma lokalnih skupnosti in
                  maksimalno višino neprofitne najemnine določi Vlada Republike Slovenije na predlog
                  pristojnih ministrstev, menim, kar se tiče lokalnih skupnosti, je to poseg v
                  avtonomijo občine. Tisti del, ki bo prešel v last lokalnih skupnosti, menim, da na
                  podlagi zakona o lokalni samoupravi ne more o načinu uporabe teh objektov in celo
                  višini neprofitne najemnine odločati država, pač pa lokalna skupnost sama.</p>
               <p>Strinjam se z ugotovitvijo, da se že na področju društvene lastnine dogajajo
                  nekatere nepravilnosti in da se pojavljajo različne oblike odtujevanja in
                  neupravičene privatizacije. Če je tako, potem predlagam, da danes Državni zbor
                  sprejme sklep, da zelo hitro pripravimo ta zakon, kajti menim, da je osrčje tega
                  zakona že v tem dopolnilu. So pa nekatere rešitve neoperativne, take, ki bodo
                  sprožile ogromno sporov in menim, da je rešitev, kot jo predlaga 36. člen z
                  dopolnitvijo Združene liste tak, da bo omogočil, da bodo društva do sprejema tega
                  zakona delovala kot dober gospodar. V smislu povedanega ne podpiram dopolnila LDS,
                  in še enkrat, menim pa, da je napisan pozitivno in da je lahko dobra osnova za
                  zakon na tem področju. Hvala.</p>
            </sp>
            <sp xml:id="SDZ1-Redna-29-1995-03-21.sp27">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Izidor Rejc. Za besedo se je za njim javil še gospod Ivan
                  Sisinger.</p>
            </sp>
            <sp xml:id="SDZ1-Redna-29-1995-03-21.sp28">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Menim, da ta amandma LDS ni
                  slabonameren, ampak da ima že neke elemente, ki jih bo treba obdelati v posebnem
                  zakonu. 96. člen nedvomno govori o tem, da gre tu za lastninsko preoblikovanje. S
                  tem amandmajem oziroma tem zakonom že nakazujemo to preoblikovanje družbene
                  lastnine v društveno lastnino. To je nova kategorija, ki je ne pokriva zakon, o
                  katerem teče beseda na tej seji Državnega zbora, se pravi o začasni prepovedi
                  lastninskega preoblikovanja pravnih oseb in premoženja v lasti države oziroma
                  privatizacije pravnih oseb. V tem primeru je zakon, ki govori o privatizaciji
                  pravnih oseb, v tem primeru gre pa za preobrazbo družbene v društveno. Menim, da
                  je zakon v svojem 36. členu dober, nedvoumen, se pa strinjam s tem, kar tudi
                  gospod Sašo Lap pravi, da se v določenem času pripravi ustrezna zakonodaja.</p>
               <p>Gotovo je res, da je področje društev zelo celovito, različno in državni sekretar,
                  gospod Debeljak je povedal, da gre za izjemno velike številke, z izredno
                  zanimivimi in različnimi nastajanji te družbene lastnine, in ker smo tu nakazali
                  tudi možnost, pridobitno dejavnost in podobno, menim, da bi bil nujno potreben čim
                  prej ustrezen zakon, ki je lahko zelo kratek, vendar nekako se moramo izogniti
                  raznim pravdnim in ne vem kakšnim postopkom, istočasno pa naj nam bo jasno, da bi
                  ta otvoritvena bilanca, oziroma pogled v ta obseg društvene lastnine v posameznih
                  primerih ne bil leta 1992, ampak leta 1994, ker tu naj se vidi, iz česa je
                  nastalo, kakšna je vrednost in od tu naprej bodo gospodarili kot tudi amandma
                  oziroma predlog Združene liste kaže.</p>
               <p>Tega amandmaja ne morem podpreti, ker smatram, da se moramo tega lotiti resno,
                  hitro in da je treba postaviti rok, v katerem se ta zakon pokaže in ta celovitost
                  pokrije in reši s tem, da je otvoritvena bilanca ob koncu leta 1994, ker konec
                  koncev smo leta 1995, na osnovi katere se vidi, od kod je vse prišlo. To se
                  razčisti in to je tudi osnova za spremljanje gospodarjenja in obnašanja posameznih
                  društev. Hvala.</p>
            </sp>
            <sp xml:id="SDZ1-Redna-29-1995-03-21.sp29">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Ivan Sisinger. Za njim bo govoril še gospod Maks
                  Lavrinc.</p>
            </sp>
            <sp xml:id="SDZ1-Redna-29-1995-03-21.sp30">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci, o teh zadevah sem razpravljal, ko
                  je bil zakon v prvi obravnavi. Že takrat sem tudi postavil vprašanje družbene
                  lastnine pri društvih. Moje razmišljanje je že takrat bilo, da bi pravzaprav pri
                  tem zakonu o društvih glede družbene lastnine in njenega prenosa na društva na nek
                  način ravnali, tako kot smo ravnali pri zakonu o gasilstvu, kjer smo povedali, da
                  s sprejemom in uveljavitvijo zakona o gasilstvu postane premična in nepremična
                  lastnina last gasilskih društev. Seveda to smo pri gasilskih društvih naredili
                  lahko in pravilno. Moram reči, da sem imel veliko razprav v tej zvezi, kako pa
                  zdaj to pri ostalih društvih. Moram povedati, da društva upokojencev glede domov,
                  ki jih imajo, s takim predlogom, ki je v zakonu zdaj naveden, seveda niso
                  zadovoljna. Zadovoljna niso zaradi tega, ker pravzaprav, mi sicer povemo tudi s
                  tem amandmajem v 36. členu, ki smo ga pripravili v poslanski skupini Združene
                  liste, da do uveljavitve  društva upravljajo in tako naprej s to družbeno
                  lastnino, da pa bo po tako imenovanem postopku drugega zakona o lastninjenju šele
                  odvisno, kakšno družbeno lastnino bodo ta društva uporabljala. Strinjam se, da je
                  tu ogromno društev in da ne gre samo za društva upokojencev, ampak gre za celo
                  vrsto športnih in drugih društev in reči moram, da bi mi celo ugajalo, če bi bil
                  sprejet amandma, ki ga predlaga poslanska skupina LDS. Tam je prvi odstavek zelo
                  pomemben, ker pravi, da družbena lastnina, s katero razpolagajo društva oziroma
                  zveze društev, postane z dnem uveljavitve tega zakona last teh društev. To je
                  potem seveda popolnoma enako kot smo ravnali pri gasilcih. Vendar moram povedati,
                  da so me z drugega stališča nekateri strokovnjaki prepričali, da ni mogoče tisoče
                  in tisoče drugih društev izven gasilcev enačiti z gasilci. To so mi dopovedali. Da
                  pa bi mi zdaj v zakon napisali: Upokojenska društva postanejo z dnem uveljavitve
                  tega zakona lastniki premičnine in nepremičnine, potem bi pravzaprav morali
                  naštevati, katera društva poleg upokojencev še postanejo lastniki  domov in tako
                  dalje, s katerimi zdaj razpolagajo. Mislim, da bi moral ta zakon potem
                  precizirati, katera društva pa morajo čakati na zakon o tako imenovanem
                  preoblikovanju lastninskega postopka. Zato sem se na nek način potem strinjal s
                  tem, da moramo vendarle zavarovati vsa ostala društva, ki so zdaj izven gasilstva,
                  v tem, da do sprejetja zakona, ki je naveden v 36. členu poslanske skupine
                  Združene liste, pa seveda upravljajo in gospodarijo s temi domovi, ki jih imajo.
                  Povedal bom nekaj. Mislim, da tudi s tem amandmajem, ki ga vlaga Združena lista,
                  bodo nastopile težave pri naslednjem zakonu. Mi bomo zdaj tega sicer sprejeli,
                  sprejeli tako v 36. členu do uveljavitve in tako dalje, naj gospodarijo kot dober
                  gospodar. Vprašam vas, ne vem, katero društvo, jaz ne poznam osebno društva, ki ne
                  gospodari kot dober gospodar. Če je katero, potem je treba povedati. Mislim da
                  društva več ali manj, vsaj če govorimo o upokojenskih društvih, pa tudi planinci
                  in vrsto drugih bi lahko našteval, lovci in ne vem kdo še vse gospodarijo kot
                  dobri gospodarji z minimalnimi sredstvi za te zadeve. Tako da ne vem, če rabimo
                  pisati cel zakon. Ampak dobro, če že mora biti, naj bo. Mislim, da bomo mi morali
                  biti pri tem bolj previdni takrat, ko bomo sprejemali zakon o lastninskem
                  preoblikovanju in da se takrat ne bomo zapletli v težave, kako pravzaprav naj
                  društva to lastninijo. Mislim, da je treba nekaj vedeti. Društva, kdo pa so
                  društva? To so posamezni naši občani. In kaj naj lastninijo? Svoje delo, ki so ga
                  vlagali 20, 30 let v dom, ki so si ga zgradili, ki so si ga dogradili? Kaj naj
                  lastninijo? To se pravi, da bomo morali takrat seveda to napisati, pravzaprav
                  slično, kot sedaj predlaga LDS, da bodo ob lastninskem preoblikovanju društva
                  postala lastniki družbene imovine brez kakršnekoli finančnega vložka, ker tega
                  denarja ta društva in mnoga društva nimajo.</p>
               <p>Tako da moram reči, sem pa seveda v dilemi, ker najrajši bi videl, da seveda
                  naredimo to tako, kot smo naredili pri gasilcih, če bi to bilo možno. Ker pa to ni
                  tako v tem primeru, ker gre za ogromno širino teh društev, pa seveda mislim, da je
                  Združena lista ponudila rešitev do sprejetja drugega zakona. Hvala.</p>
            </sp>
            <sp xml:id="SDZ1-Redna-29-1995-03-21.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Lavrinc.</p>
            </sp>
            <sp xml:id="SDZ1-Redna-29-1995-03-21.sp32">
               <speaker>MAKSIMILJAN LAVRINC:</speaker>
               <p>Hvala za besedo. Da ne bo pomote. Sem še v poslanski skupini LDS, vendar sem bil
                  ravno tako kot nekateri drugi verjetno presenečen nad besedilom oziroma tekstom
                  amandmaja, ker je bil pač pripravljen na hitro in se očitno nismo mogli
                  sporazumeti niti v lastni poslanski skupini.</p>
               <p>Zakaj sam osebno ne bom podprl takšnega amandmaja, bi povedal, zato ker mislim, da
                  je materija preobsežna, da bi jo bilo mogoče stlačiti v tako kratek člen zakona.
                  To je eno.</p>
               <p>Torej, poleg vseh hvalevrednih analitičnih pripomb, ki jih je dal gospod Podobnik,
                  bi opozoril še na nekaj. Gre recimo, poglejte, prvič za diskrecijsko pravico Vlade
                  in pa Sveta. Lahko ali pa ne.</p>
               <p>Drugič, bom rekel, gre na predlog, na pobudo župana. Če imate zanikrnega župana,
                  tega ne bo storil, tukaj potem enakosti pred zakonom pri tako pomembnem vprašanju
                  potem ni.        </p>
               <p>In tretjič. Tukaj, pri tej lastnini, smo Slovenci zelo vrtičkarski, vsak za svoj
                  vrt cilja in še kaj več. Pri društvih, vam povem, da je še toliko čustev,
                  čustvenega naboja, ljubezni do tistega, s čimer se pač tam ukvarja, zavisti drug
                  do drugega in podobnega, da če sprejmemo nekaj podobnega, recimo če jaz pogledam v
                  svoj ljubi Kamnik, pa da vidim, kako bodo razdelili to, kar bo neka zveza dobila,
                  sem prepričan, da smo s takšnim zakonom povzročili pravo malo vojno. Zato mislim,
                  da je materija prav gotovo napotilo, ali pa bom rekel smer, v katero se nakazuje
                  reševanje zadev v tem amandmaju, odlična, dobra. Vendar mislim, da zasluži vsaj
                  nekaj členov in čeprav nisem zagovornik besedičenja pa množice zakonov, mislim, da
                  bi bila stvar prav v redu lahko urejena v nekaj členih enega posebnega zakona.</p>
            </sp>
            <sp xml:id="SDZ1-Redna-29-1995-03-21.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vitodrag Pukl.</p>
            </sp>
            <sp xml:id="SDZ1-Redna-29-1995-03-21.sp34">
               <speaker>VITODRAG PUKL:</speaker>
               <p>Spoštovani gospod podpredsednik, spoštovani zbor! Hvala za besedo. Ne bi ocenjeval
                  namena in pa vrednostne ocene amandmaja LDS, vendar menim, da kljub najboljši
                  volji ta amandma ne spada v ta zakon. Opozoril bi na izvajanje gospoda državnega
                  sekretarja in stališče Vlade, ki je točno. Sistemsko urejanje premoženja v celoti
                  v ta zakon ne spada in bi povzročil nekako nekonsistentnost tega zakona, poleg
                  tega pa smo videli iz razprav, da odpira stališče tega amandmaja cel kup
                  problemov, katere je reševati bolj pretehtano, počasneje in pa bolj resno, kot pa
                  lahko storimo sedaj. V tem bi soglašal z gospodom Lavrincem in menim, da bi ta
                  amandma ne sprejeli, bi pa stališče tega amandmaja lahko in verjetno bo tudi
                  moralo služiti kot osnova, kot jedro zakona, katerega bomo seveda morali sprejeti.
                  To se pravi, moj predlog je, da ta amandma ne sprejmemo, da potem čimprej
                  izposlujemo zakon, ki bo urejeval celotno materijo in seveda, kot velik prispevek
                  pravzaprav lahko že tudi kot osnova tega zakona bi lahko služila stališča, ki so v
                  amandmaju predložena, katera bo pa seveda potrebno obdelati z ozirom na vse
                  aspekte tega problema. Hvala lepa.</p>
            </sp>
            <sp xml:id="SDZ1-Redna-29-1995-03-21.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju.
                  Najprej dajem na glasovanje amandma, ki ga je k 36. členu vložila poslanska
                  skupina LDS. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Na glasovanje dajem amandma poslanske skupine Združene liste, ki ga imate v
                  pregledu pod točko 1. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta amandma sprejet.</p>
               <p>Dajem na glasovanje novi 36.a člen, ki ga imate v pregledu pod točko 2. S tisto
                  spremembo, ki sem jo prebral. Ugotovimo sklepčnost! <stage>(45 prisotnih.)</stage>
                  Želite, da vam ponovno preberem popravljeno besedilo amandmaja? Amandma v celoti
                  se sedaj glasi: Za 36. členom se doda nov 36.a člen, ki se glasi, 36.a člen. "Do
                  uveljavitve posebnih predpisov iz drugega odstavka 3. člena lahko društvom podeli
                  status javne koristnosti pristojno ministrstvo na podlagi kriterijev, ki jih v
                  roku 3 mesecev določi Vlada Republike Slovenije". Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem še 36. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 36. člen v celoti sprejeli.</p>
               <p>Ker ni več amandmajev, dajem v obravnavo in na glasovanje vse ostale člene zakona.
                  Želi kdo besedo o teh ostalih členih zakona? Ugotavljam, da ne in jih dajem na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>V obravnavo dajem naslov zakona. Želi kdo besedo o naslovu zakona? Ugotavljam, da
                  ne in dajem naslov zakona na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Prehajam h glasovanju o predlogih dodatnih sklepov. Poleg dveh dodatnih sklepov,
                  ki jih imate v pregledu, je predlog dodatnega sklepa predložila tudi poslanska
                  skupina SKD.</p>
               <p>Prvi dodatni sklep imate na 4. strani pod 1. točko: Državni zbor nalaga Vladi, da
                  v roku treh mesecev predloži Državnemu zboru predlog zakona o lastninskem
                  preoblikovanju družbene lastnine društev. Predlagatelj je poslanska skupina
                  Združene liste s prvopodpisanim Miranom Potrčem. Odbor sklep podpira. Želi kdo
                  besedo o tem predlogu dodatnega sklepa? <stage>(Nihče.)</stage> Dajem ga na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta sklep sprejet.</p>
               <p>V obravnavo in na glasovanje dajem sklep pod 2. točko, ki se glasi: Državni zbor
                  nalaga Vladi Republike Slovenije, da v roku treh mesecev pripravi zakon, s katerim
                  bi omogočili, da se društva, ki razpolagajo z družbeno lastnino, na dan
                  uveljavitve zakona o društvih lastninsko preoblikujejo. Predlagatelj je poslanska
                  skupina SND, s prvopodpisanim gospodom Sašom Lapom. Odbor amandma podpira. Ta
                  sklep smiselno povzema vsebino sklepa pod številko 1. Želite, da tudi o vašem
                  sklepu glasujemo? <stage>(Dobro.)</stage> Želi kdo besedo o tem predlogu sklepa?
                     <stage>(Ne.)</stage> Ugotavljam, da ne in ga dajem na glasovanje. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je tudi ta sklep sprejet.</p>
               <p>V obravnavo dajem dodatni sklep, ki se glasi: Državni zbor nalaga Vladi, da v roku
                  treh mesecev od sprejema zakona o društvih predloži Državnemu zboru predlog
                  posebnega zakona iz 3. člena zakona o društvih. Predlagatelj je poslanska skupina
                  SKD, zanjo gospod Miroslav Mozetič. Želi kdo besedo o tem predlogu sklepa?
                     <stage>(Ne.)</stage> Ugotavljam, da ne. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je tudi ta dodatni sklep sprejet.</p>
               <p>Zakon za tretjo obravnavo pripravi predlagatelj. To je pa zadnji predlog. To je
                  predlog proceduralnega sklepa. Imamo določeno za katero sejo? Za 31. sejo, kar pa
                  ne bo možno realizirati. Dajem na glasovanje proceduralni sklep, da zakon za
                  tretjo obravnavo pripravi predlagatelj. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta proceduralni sklep sprejet.</p>
               <p>Mislim, da bo predlagatelj ujel to 31. sejo, ker bo ta v kakem drugem mesecu.</p>
               <p>S tem zaključujem to točko dnevnega reda.</p>
               <p>Glede na vrstni red, ki sem ga najavil, seveda začenjam oziroma se vračam k
                     <title>9. TOČKI DNEVNEGA REDA</title>, ker smo rekli, da bomo šli po vrsti, za
                  katero so sedaj izpolnjeni vsi pogoji za pristop k tretji obravnavi znotraj
                  hitrega postopka, saj smo prejeli amandmaje, ki jih je Vlada Republike Slovenije
                  pripravila za tretje branje v hitrem postopku. Te amandmaje ste dobili kot
                  gradivo.</p>
               <p>Preden seveda preidemo h glasovanju pri tretjem branju, sprašujem, če želi kdo
                  besedo? Vlada ali pa poslanske skupine, poslanke in poslanci? Ugotavljam, da
                  nihče, zato prehajam h glasovanju.</p>
               <p>Na glasovanje dajem v tretji obravnavi znotraj hitrega postopka amandma k 1.
                  členu, ki se glasi: V drugem odstavku 1. člena se za besedama "pravnih oseb"
                  postavi pika in se črta besedilo: "in vsaka odtujitev premoženja v lasti države".
                  Želi kdo besedo o tem amandmaju? Ugotavljam, da nihče in ga dajem na glasovanje?
                  Imate gradivo pri roki, da ne bom koga preskočil? Imate. Ugotovimo sklepčnost!
                     <stage>(39 prisotnih.)</stage> Nekateri ga vendarle nimajo. Bomo še malo
                  počakali. Ste sedaj vsi opremljeni z gradivom. Gradivo je bilo dostavljeno na
                  klop. Danes zjutraj je bilo že na klopi. Ima datum 20.3.1995 z glavo Vlade
                  Republike Slovenije s spremnim pismom. Proceduralno, izvolite, gospod Poljšak.
                  Gospod Poljšak ima proceduralno, preden preidemo h glasovanju.</p>
            </sp>
            <sp xml:id="SDZ1-Redna-29-1995-03-21.sp36">
               <speaker>MARIJAN POLJŠAK:</speaker>
               <p>Torej, zjutraj, ko smo začeli ob 10. uri, ste rekli, gremo k 24. točki in naprej
                  po dnevnem redu. Tako ste rekli. In mi smo razumeli, da bo 24., 25. itd. Sedaj ste
                  se pa vrnili k 9. točki. Računali smo, da bo ta točka recimo popoldan. Mislim, še
                  sedaj sem debatiral z gospodom Lapom, sva debatirala o amandmajih, ki jih je
                  Vlada, sva debatirala recimo v preddverju.</p>
            </sp>
            <sp xml:id="SDZ1-Redna-29-1995-03-21.sp37">
               <speaker>PODPREDSEDNIK DR. LEV KREFT:</speaker>
               <p>To je vprašanje, na katerega lahko zelo preprosto odgovorim. Jaz ne vem, kaj se
                  dogaja pred vrati, vem pa, da sem rekel dobesedno...</p>
            </sp>
            <sp xml:id="SDZ1-Redna-29-1995-03-21.sp38">
               <speaker>MARIJAN POLJŠAK:</speaker>
               <p>Jaz bi eno stvar predlagal, da bi s to točko nadaljevali ob 14. uri popoldan.</p>
            </sp>
            <sp xml:id="SDZ1-Redna-29-1995-03-21.sp39">
               <speaker>PODPREDSEDNIK DR. LEV KREFT:</speaker>
               <p>Ali lahko poslušate gospod Poljšak, če ste me že vprašal. "Današnje nadaljevanje
                  29. seje Državnega zbora bomo pričeli s 24. točko dnevnega reda, to je z razpravo
                  in glasovanjem o amandmajih predloga zakona o društvih - druga obravnava in nato
                  po dnevnem redu dalje".</p>
            </sp>
            <sp xml:id="SDZ1-Redna-29-1995-03-21.sp40">
               <speaker>MARIJAN POLJŠAK:</speaker>
               <p>Kaj to pomeni?</p>
            </sp>
            <sp xml:id="SDZ1-Redna-29-1995-03-21.sp41">
               <speaker>PODPREDSEDNIK DR. LEV KREFT:</speaker>
               <p>To vsakič pomeni, da se lotimo tistih prekinjenih točk, ki so ostale za obravnavo.
                  Ker smo prekinili pri tej točki o društvih, smo to točko nadaljevali. Sedaj pa se
                  vračam k <title>9. TOČKI</title>, ker so za njo izpolnjeni pogoji za glasovanje.
                  Če predlagate, da to točko obravnavamo popoldan ob 14. uri, bom jaz to dal na
                  glasovanje. Ni problem.</p>
            </sp>
            <sp xml:id="SDZ1-Redna-29-1995-03-21.sp42">
               <speaker>MARIJAN POLJŠAK:</speaker>
               <p>Dam ta predlog, če je tako v redu zaradi tega, ker moramo tudi preštudirati vsi,
                  eni in drugi. Hvala.</p>
            </sp>
            <sp xml:id="SDZ1-Redna-29-1995-03-21.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem torej na glasovanje predlog, da 9. točko dnevnega reda
                  obravnavamo ob 14. uri popoldan, torej na popoldanskem delu seje. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da smo to točko prestavili na popoldanski čas in seveda komaj začeto
                  ponovno prekinjam.</p>
               <p>Glede na to, da tudi za 14.a točko ni nobenih novosti, ki bi pomenile, da lahko to
                  točko začnemo, jo prav tako preskakujem in se vračam tako, kot je prej predlagal
                  gospod Poljšak, po vrsti k <title>25. TOČKI DNEVNEGA REDA</title>, to je k prvi
                  obravnavi <title>PREDLOGA ZAKONA O PRAVICAH IZ POKOJNINSKEGA IN INVALIDSKEGA
                     ZAVAROVANJA BIVŠIH VOJAŠKIH ZAVAROVANCEV</title>.</p>
               <p>Predlog zakona je v obravnavo zboru predložila Vlada Republike Slovenije. Ali želi
                  predstavnik Vlade besedo? Izvolite. Opozorili so me pa, da je 23. točka tudi
                  pripravljena. Bomo potem videli, če ste se pripravljeni lotiti 23. točke.</p>
            </sp>
            <sp xml:id="SDZ1-Redna-29-1995-03-21.sp44">
               <speaker>JANKO STUŠEK:</speaker>
               <p>Spoštovano predsedstvo, spoštovane poslanke in poslanci! S predlogom zakona o
                  pokojninskem in invalidskem zavarovanju bivših vojaških zavarovancev bo Republika
                  Slovenija razrešila situacijo, ki je nastala s prekinitvijo pravnih in dejanskih
                  razmerij z bivšo Jugoslavijo glede izplačila pokojnin bivšim vojaškim
                  zavarovancem, oziroma bivšim vojaškim osebam in vojaškim uslužbencem. Vlada je to
                  situacijo razrešila začasno, kot nam je vsem znano, z izplačilom akontacij
                  pokojnin na podlagi odloka Izvršnega sveta Republike Slovenije že v oktobru 1991
                  in z novim odlokom, ki je pravzaprav starega razveljavil in prekril, to je bilo
                  januarja 1992. Odlok je nastal na podlagi dogovorov med predstavniki Izvršnega
                  sveta Republike Slovenije in jugoslovanskega Zveznega sekretariata za ljudsko
                  obrambo 30. avgusta, 18. oktobra in 16. decembra 1991. Vlada je 23.9.1993
                  obravnavala informacijo o izplačevanju pokojnin in tudi vojaških akontacij ter
                  sprejela stališče, da se izplačevanje sedanjih akontacij uredi s posebnim zakonom.
                  Državni zbor je vladno poročilo obravnaval na seji 9.2.1994 in potrdil vladne
                  usmeritve. Čim hitrejši sprejem tega zakona je potreben tudi zato, ker akontacije
                  upravičencem ne omogočajo vseh izplačil oziroma dodatkov, ki po predpisih gredo
                  rednim upokojencem. To bi rad povedal kot uvod k tej obravnavi in še dodal sledeče
                  usmeritve, ki jih zakon oziroma predlog zakona zajema.</p>
               <p>Predlog zakona celovito ureja vprašanje pokojnin bivših vojaških zavarovancev,
                  torej državljanov Republike Slovenije, ali tujcev v tisti meri, kolikor je
                  Republika Slovenija zakonsko, in lahko rečemo tudi sukcesivno bila dolžna. Zato je
                  zakon vsebinsko razdeljen na dva dela. To se nam pa zdi izredno pomembno. Prvo, na
                  določitev obveznosti Republike Slovenije do vojaških zavarovancev, ki so bili
                  upokojeni in so živeli v Republiki Sloveniji pred 25.6.1991. To je tisti
                  samostojni, samo sukcesivni del, in drugo, na suvereno opredelitev Republike
                  Slovenije do vojaških zavarovancev, ki so stalno živeli v Republiki Sloveniji po
                  25.6.1991 in izpolnjujejo posebne, s tem zakonom določene pogoje. Zakon bistveno
                  ne posega v dosedanja razmerja, ki veljajo za izplačevanje akontacij vojaških
                  pokojnin. V osnovi torej v izplačilu tega, pač pa izenačuje pogoje za vse vojaške
                  upokojence, ki so doslej dobivali akontacije s tem, da ohranijo odmero po že
                  izdanih odločbah vojaškega zavarovanja in omogoča primerljivo odmero in izdajo
                  odločb tistim akontirancem, ki vojaških odločb pravzaprav tudi niso imeli. Predlog
                  zakona slovenskim državljanom zagotavlja vse državljanske pravice, ki gredo iz
                  minulega dela, tako da priznava odmere na podlagi odločb po vojaških predpisih do
                  junija 1991, priznava delovno dobo do 18.10.1991 po vojaških predpisih, če
                  izpolnjujejo pogoje po tem zakonu, priznava delovno dobo do 25.6.1991 po vojaških
                  predpisih in še priznava delovno dobo med 26.6.1991 in 18.10.1991 po splošnih
                  predpisih. Govorim pa o naših državljanih. Pogoj za državljane Republike
                  Slovenije, ki sedaj nimajo akontacije za priznanje delovne dobe, pa je zveza s
                  ZPIZ-om, torej plačilo prispevka za pokojninsko in invalidsko zavarovanje.</p>
               <p>Tujci, to je poseben primer, dobijo pokojnino po tem zakonu, če so jo že imeli
                  pred 25.6.1991, torej imajo odločbo, če so prestopili v Teritorialno obrambo, če
                  so državljanstvo pridobili po 40. členu oziroma so v postopku in so v Republiki
                  Sloveniji nepretrgoma od 25.6.1991 dalje in pokojnine po vojaških predpisih ne
                  morejo dobiti v svoji državi. Zakon pa ne daje pravice do pokojnine pod posebnimi
                  pogoji, torej pod določili tega predloga zakona, temveč le pravico do nje po
                  splošnih predpisih vsem tujcem in vsem našim državljanom, ki so doslej dobivali
                  akontacijo, pa ne izpolnjujejo kriterijev, oziroma so akontacijo dobili na podlagi
                  odločbe po odloku, da so bili v času od 25.6.1991 do 18.10.1991 ves čas na dopustu
                  ali pa na razpoloženju, to, kar je zdaj še po odloku možno.</p>
               <p>V pripravah predloga in v dosedanjem usklajevanju ni bilo bistvenih ali
                  nepremostljivih pripomb glede na namen tega zakona. Problem v javnosti ostajajo
                  tujci, ki niso prestopili v Teritorialno obrambo, ali so ostali v JLA ves čas po
                  25.6.1991 in naši državljani, ki so ostali v jugoslovanski armadi po 18.7.1991 in
                  ne izpolnjujejo pogojev po tem zakonu oziroma so ostali v JLA po 18.10.1991 in ne
                  uveljavljajo razmerja s pokojninskim in invalidskim zavarovanjem. To je ta
                  splošen, v javnosti že znan problem. Na koncu Vlada Republike Slovenije še
                  predlaga Državnemu zboru, da sprejme predloženo besedilo za prvo obravnavo. Hvala
                  lepa.</p>
            </sp>
            <sp xml:id="SDZ1-Redna-29-1995-03-21.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in
                  socialno politiko. Besedo ima njegov predsednik, gospod Štefan Kociper, ki bo
                  poročal o mnenju odbora. Izvolite.</p>
            </sp>
            <sp xml:id="SDZ1-Redna-29-1995-03-21.sp46">
               <speaker>ŠTEFAN KOCIPER:</speaker>
               <p>Hvala lepa. Spoštovani gospod podpredsednik, spoštovane gospe in gospodje. Odbor
                  Državnega zbora Republike Slovenije za zdravstvo, delo, družino in socialno
                  politiko je na svoji 53. seji, dne 18.1.1995 obravnaval predlog zakona o pravicah
                  iz pokojninskega in invalidskega zavarovanja bivših vojaških zavarovancev. Po
                  temeljiti razpravi je sprejel tudi naslednja stališča in sklepe:</p>
               <p>Prvič. Predlog zakona o pravicah iz pokojninskega in invalidskega zavarovanja
                  bivših vojaških zavarovancev je ustrezna podlaga za pripravo predloga zakona za
                  drugo obravnavo.</p>
               <p>Drugič. Predlagatelj zakona naj pri pripravi predloga zakona za drugo obravnavo
                  upošteva mnenje Sekretariata za zakonodajo in pravne zadeve, potem preuči 2., 5.
                  in 17. člen predloga zakona in skupaj z Zavodom za pokojninsko in invalidsko
                  zavarovanje uredi vprašanje pogojev za pridobitev invalidske pokojnine.</p>
               <p>Nadalje, pripravi zakon tako, da bo v njem v celoti upošteval pravice in pogoje za
                  pridobitev pokojnine, določene v prvem odstavku 2. člena odloka o izplačevanju
                  vojaških pokojnin in preuči in ustrezno upošteva pri pripravi zakona 3. točko
                  temeljne listine o samostojnosti in neodvisnosti Republike Slovenije, 13. člen
                  ustavnega zakona za izvedbo temeljne listine o samostojnosti in neodvisnosti
                  Republike Slovenije in 50. člen Ustave Republike Slovenije. Odbor je sprejel še
                  dodatni sklep, ki pa zdaj ni več aktualen. Predlog zakona o pravicah iz
                  pokojninskega in invalidskega zavarovanja bivših vojaških zavarovancev naj za
                  drugo obravnavo Vlada Republike Slovenije pripravi v paketu z vojnimi zakoni za
                  februarsko sejo Državnega zbora. Žal to ni več izvedljivo in bo tekla zakonodaja
                  po svoji poti. Hvala lepa.</p>
            </sp>
            <sp xml:id="SDZ1-Redna-29-1995-03-21.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin? Ugotavljam,
                  da ne in dajem besedo poslankam in poslancem. Pisno ni bilo prijav. želi kdo
                  besedo? Prosim, gospod Ivan Sisinger, potem pa še gospod Ivo Hvalica.</p>
            </sp>
            <sp xml:id="SDZ1-Redna-29-1995-03-21.sp48">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da smo pred enim od
                  zakonov, o katerem smo tudi že v samem parlamentu velikokrat govorili in je bila
                  seveda večkrat poudarjena zadeva "vojaške pokojnine" in tudi "odmera pokojnin". Ne
                  gre za vprašanja, ki jih je država Slovenija prevzela, da zagotavlja in mora
                  zagotavljati izplačilo pokojnin, katere prejemajo seveda upokojenci sedaj po
                  začasnih odločbah in vsa naša prizadevanja dve leti nazaj v tem Državnem zboru so
                  bila v tej smeri, da je potrebno zakonsko te zadeve urediti, in da se dejansko
                  tudi te pokojnine uredijo v skladu z veljavnim sistemskim zakonom. Moram povedati,
                  da ko gledamo, in ko smo tudi obravnavali na matičnem odboru, kar je povedal
                  seveda pravkar predsednik, da smo sprejeli določene sklepe in stališča v tej zvezi
                  in zadolžili seveda predlagatelje zakona, to je Vlado, da skupaj z Zavodom za
                  pokojninsko in invalidsko zavarovanje proučijo nekatera določila tega zakona -
                  tukaj gre predvsem za upravičence po 2. členu - jasno, da gre tudi potem za
                  zadeve, ki so vezane na pravice po splošnih predpisih, in da gre za vprašanje
                  odmere pokojnin upravičencem, ki bodo seveda dobivali pokojnine po tem zakonu, in
                  ki bodo odmerjene po tem, kar se tukaj predlaga. Vendar vsa razprava v vsem tem
                  času, ko smo na nek način razmišljali o tem, kako vojaške pokojnine odmeriti s
                  stalnimi odločbami, je seveda bilo tudi razmišljanja o tem, da je to odmero nujno
                  potrebno uskladiti na nek način z veljavnim sistemskim zakonom. Mi sedaj prihajamo
                  v razkorak; na eni strani imamo veljavni sistemski zakon, po katerem se odmerjajo
                  pokojnine slehernemu delavcu, slehernemu, ki gre v pokoj, razen seveda, da je bila
                  tudi takrat zadolžitev, da se s posebnim zakonom razreši vprašanje odmere pokojnin
                  za vojaške osebe. Vendar vseskozi je bilo poudarjeno, da je tudi pri vojaških
                  osebah potrebno na nek način upoštevati veljavni sistemski zakon, ki pa, dobro
                  vemo, kaj sistemski zakon govori. Govori o letih delovne dobe, na podlagi katere
                  se odmerja pokojnina, govori o plačanih prispevkov v pokojninski sklad, na podlagi
                  katerega se odmerja pokojnina in seveda govori o starosti oziroma meji starosti.
                  Pri tem zakonu pa je predlagatelj pravzaprav pri odmeri pokojnine iznašel, bi
                  rekel svojstven model in kriterije, kako naj se odmerijo pokojnine za vojaške
                  upokojence in je seveda šel iz razloga, da upošteva tako imenovane čine in se na
                  podlagi tega odmerja, in da je seveda določil tudi še dalje vojaške uslužbence po
                  stopnjah in seveda je ta odmera pokojnine pač po tem zakonu, to moramo vedeti,
                  drugačna od odmere pokojnin ostalim državljanom in državljankam v Sloveniji in
                  tudi odmera je drugačna od tistega, kar govorimo pri sistemskem zakonu.</p>
               <p>Mislim, da v stališčih in sklepih, kjer govorimo, da mora predlagatelj proučiti
                  zadeve, ki so vezane na 2., 5. in 17. člen, moram reči, da nam je na odboru na nek
                  način izpadlo, da je treba proučiti tudi 7. člen, kajti 7. člen govori o odmeri
                  pokojnine opravičencem, ki nimajo odločb izdelanih po vojaških predpisih. Mislim,
                  da bi predlagatelj moral to skupaj z Zavodom za pokojninsko in invalidsko
                  zavarovanje proučiti, ne samo to, kar govorimo v 2. in ostalih členih, ampak tudi
                  o odmeri pokojnin, ker sicer bo prišlo do tega, da bo znova veliko očitkov, da teh
                  stvari nismo spoznali, ko smo ta zakon obravnavali. V resnici pred seboj nismo
                  imeli, kakšne pokojnine se izplačujejo danes v akontaciji vojaškim upokojencem
                  napram ostalim pokojninam v Sloveniji. Mislim, da so ti podatki predlagateljem
                  znani, znani so tudi Zavodu za pokojninsko in invalidsko zavarovanje in vseskozi
                  so bile pripombe o tem, da so te pokojnine znatno višje od povprečnih pokojnin
                  ostalih, ki jih zavod izplačuje v skladu z veljavnim sistemskim zakonom. Opozarjam
                  na to, ker gre za prvo branje, da ima do drugega branja predlagatelj dovolj časa,
                  da se te stvari z Zavodom za pokojninsko in invalidsko zavarovanje ponovno
                  proučijo in da se bistveno ne oddaljujemo od kriterijev, ki jih pozna sistemski
                  zakon za odmero pokojnin vsem ostalim državljanom Slovenije, pa tudi ti so
                  državljani, mnogi so državljanstvo dobili, vendar mislim, da ta zakon ne more biti
                  poseben zakon samo v tem, da rešuje vojaške pokojnine in jih privilegira v nekem
                  položaju drugače, kot ostale delavce, ki so si zagotovili pokojnino po veljavnem
                  sistemskem zakonu.</p>
            </sp>
            <sp xml:id="SDZ1-Redna-29-1995-03-21.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica.</p>
            </sp>
            <sp xml:id="SDZ1-Redna-29-1995-03-21.sp50">
               <speaker>IVO HVALICA:</speaker>
               <p>Hvala lepa. Spoštovani! Zakon, kakršen je ta oziroma predlog zakona, ima nujne
                  finančne posledice. Sprašujem predlagatelja, kako je mogoče, da je za utemeljitev
                  oziroma za pojasnitev teh finančnih posledic uporabil vsega skupaj tri vrstice, ki
                  pravijo naslednje: "Na podlagi tega zakona bi finančne obveznosti državnega
                  proračuna ostale približno na ravni obveznosti po odloku izplačevanja akontacij
                  vojaških pokojnin." Kdo pa trdi, da se ta spoštovani zbor strinja z dosedanjo
                  ravnjo? Kdo je to izglasoval? Kdo je to določil? To nič ne pomeni, da ostaja na
                  isti ravni. Mi bomo to ponovno določili in opredelili, jasno, se tudi zadovoljili
                  ali ne z vsoto, ki bo nastala. Jaz zahtevam, da predlagatelj pride z natančnimi
                  številkami. To je moč izračunati. Ta zakon se dela za določene osebe. Točno vemo,
                  koliko jih je, če pa ne vemo, potem takšnega zakona ne bomo sprejemali. Skratka,
                  hočemo natančno številko. Hvala lepa.</p>
            </sp>
            <sp xml:id="SDZ1-Redna-29-1995-03-21.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Irena Oman, potem pa še gospod Lap.</p>
            </sp>
            <sp xml:id="SDZ1-Redna-29-1995-03-21.sp52">
               <speaker>IRENA OMAN:</speaker>
               <p>Hvala lepa. Spoštovane kolegice in kolegi! Sama tega zakona ne bom podprla, bom pa
                  vesela, če boste podprli moj predlog dodatnega sklepa k temu zakonu.</p>
               <p>Gre pa za sledeče. Sklep, dovolite, da ga preberem: "Državni zbor nalaga Vladi
                  Republike Slovenije, da v prvi polovici leta 1995 pripravi zakon o spremembah in
                  dopolnitvah zakona o zagotavljanju socialne varnosti slovenskim državljanom, ki so
                  upravičeni do pokojnin iz republik nekdanje SFRJ, in sicer tako, da bo ta zakon
                  urejal oziroma uveljavljal pravice tudi za tiste upokojence, ki so se upokojili po
                  avgustu 1991."</p>
               <p>Dovolite, da na kratko obrazložim. Komisija za peticije je sicer do sedaj prejela
                  le eno vlogo v zvezi s kršitvijo pravic, ki izhajajo iz dela, čeravno zakon to
                  dopušča. Nimam točne številke, koliko je slovenskih državljanov, ki so delali v
                  drugih republikah razpadle Jugoslavije, ki so se potem ugotovili. Kolikor vem, ta
                  številka ni velika. Je pa grozljivo, da dam primer, farmacevtka iz Slovenije, z
                  magisterijem dobi 25.000 pokojnine samo zato, ker je delala za Alkaloid
                  Skopje.</p>
               <p>Zakon o zagotavljanju socialne varnosti slovenskim državljanom, ki so pravico do
                  pokojnine uveljavili v drugih republikah razpadle SFRJ, torej tem je izrecno
                  zagotovljena pravica do dodatka k pokojnini le tistim slovenskim državljanom, ki
                  so se upokojili v kateri od drugih republikah pred septembrom 1991, vsem ostalim
                  pa ne. Le oni so namreč že prej prejeli pokojnine za navedeni mesec. Slovenskim
                  državljanom, ki so se upokojili po tem datumu je sicer zagotovljena pravica
                  dodatka k pokojnini, v zakonu pa ni določena osnova za odmero dodatka k njihovim
                  pokojninam. Tako Zavod za pokojninsko in invalidsko zavarovanje v teh primerih
                  odmerja dodatek od osnove v višini pokojnine, ki bi bila upravičencu odmerjena od
                  slovenskega zneska najnižje pokojnine oziroma najnižje pokojninske osnove. Pravno
                  praznino bi, po mojem mnenju, lahko uredili s predlagano spremembo zakona, ki sem
                  ga prej omenila. Sedaj, ko je odprt ta zakon, in ko je ta zakon v proceduri, je
                  idealna priložnost, da ta obvezujoč sklep sprejmemo, ker sicer ga še dolgo ne bomo
                  videli. Hvala lepa.</p>
            </sp>
            <sp xml:id="SDZ1-Redna-29-1995-03-21.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap. Izvolite.</p>
            </sp>
            <sp xml:id="SDZ1-Redna-29-1995-03-21.sp54">
               <speaker>SAŠO LAP:</speaker>
               <p>Spoštovani! V tej obrazložitvi me je pač spodbudil naslednji stavek, kjer piše in
                  govori o krogu upravičencev. Dovolite, da vam preberem samo ta stavek. "V 2. členu
                  je določen krog upravičencev do dajatev po tem zakonu". Pri tem izhajamo iz
                  stališča, da se vsakemu državljanu Republike Slovenije, ki je ob njeni
                  osamosvojitvi užival pravico do vojaške pokojnine, ta pravica zagotavlja tudi po
                  razpadu nekdanje SFRJ. In sedaj tisto bistveno: slovenskim državljanom s stalnim
                  prebivališčem v Republiki Sloveniji in v drugih državah - katerih drugih državah,
                  se sprašujem - kjer ne morejo uživati vojaških pokojnin, se zato izplačuje pravico
                  po tem zakonu in tako dalje. Tukaj z vso odgovornostjo zahtevam, da se poimensko
                  ta krog upravičencev naredi podobno, kot Vlada za isto stvar uporablja dvojna
                  merila. Govorim o zakonu o popravi krivic, o katerem bo naslednji teden verjetno
                  precej govora. Bodimo toliko pošteni tukaj v Državnem zboru, da poskušamo za
                  podobne stvari uporabljati približno enaka merila, ne pa, kar sem že večkrat tukaj
                  povedal, za eno stvar je proračuna vedno škoda, za drugo stvar ga ni škoda.
                  Odvisno od razmerij. Torej, poskušajmo te stvari uskladiti in pač tako, kot sem
                  rekel, zahtevam, da se ta krog upravičencev nekoliko podrobneje oziroma natančneje
                  definira. Hvala lepa.</p>
            </sp>
            <sp xml:id="SDZ1-Redna-29-1995-03-21.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp xml:id="SDZ1-Redna-29-1995-03-21.sp56">
               <speaker>MIRAN POTRČ:</speaker>
               <p>Hvala lepa. Predlog zakona podpiram. Prav tako podpiram tudi predlog stališč, ki
                  ga je pripravilo matično delovno telo. V naši poslanski skupini oziroma sam osebno
                  sem vložil tudi določeno skupino predlogov dopolnilnih stališč, o katerih bomo
                  verjetno v nadaljnjem vodili razpravo. Način, kakor smo se te razprave lotili, nam
                  daje dve možnosti. Ali da se je lotimo tako, da želi Slovenija biti pravna država
                  in spoštovati ustavne obveznosti, ki jih ima po veljavni ustavi, in ki jih ima
                  tudi po ustavnem zakonu, ali pa se lotimo obravnave teh vprašanj iz političnih
                  opredelitev in poskušamo pač glede na našo željo ali pa politično opredelitev
                  deliti ljudi v državi na ene, ki po ustavi in zakonu določene pravice imajo, in na
                  druge, ki takšnih pravic pač mi ne bi želeli, da bi jih imeli. Mislim, da bo
                  slabo, če bomo tudi to vprašanje politizirali, namesto, da bi se ga lotili
                  eksaktno in moja želja je, da to storili ne bi. Mi smo že takoj po osamosvojitvi
                  sprejeli v Vladi na podlagi ustavnega zakona določene odločitve. Mislim, da je
                  bilo to koncem leta 1991 in po teh odločitvah se določene akontacije pokojnin tudi
                  vojaškim zavarovancem, upokojencem na podlagi vojaškega zavarovanja izplačujejo in
                  sedaj postavljati pod kakršenkoli vprašaj, se mi zdi dodatno neutemeljeno, ker je
                  tudi ta odločitev Vlade bila sprejeta na podlagi 13. člena ustavnega zakona,
                  potrebno pa je sprejeti zakon, da bi se to sistemsko uredilo, ker prehodno obdobje
                  verjetno, če traja štiri leta, je že malo preveč, in razen tega je problem tudi
                  prilagoditve in načina stalnih valorizacij.</p>
               <p>Naslednje. Če hočemo biti pravno korektni in pravna država, je po mojem potrebno
                  upoštevati, da je pravica do pokojnine, pravica, ki je zagotovljena iz dela in ki
                  je odvzeti ni mogoče. Mi imamo možnost, da kriterije za zagotavljanje te pravice,
                  kadar stvari urejamo, opredelimo, samo mislim, da moramo pri tem kot o pravici iz
                  dela govoriti, iz nje izhajati, ne pa razmišljati, da jo lahko damo ali ne zaradi
                  določene politične opredelitve ali statusa, ki ga je posameznik v določenem
                  obdobju imel.</p>
               <p>Da ne bom govoril več, ker ni moja želja, da bi stvari tako ali drugače
                  politiziral, je, da predlagam, da razpravljamo o konkretnem predlogu stališč, ki
                  ga je pripravilo matično delovno telo in tudi do vloženih dopolnilnih sklepov in
                  stališč in da zakon v prvi obravnavi s temi dopolnilnimi stališči tudi podpremo.
                  Mislim, da bomo s tem sebi in tudi problemom, ki jih obravnavamo, naredili
                  največjo korist, vse drugo nas bo na žalost spravilo na področje, ki nam veliko
                  koristilo ne bo. Hvala.</p>
            </sp>
            <sp xml:id="SDZ1-Redna-29-1995-03-21.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju o
                  predloženih stališčih in sklepih, razen tistih, ki jih je predložilo matično
                  delovno telo, Odbor za zdravstvo, delo, družino in socialno politiko in ga imate v
                  poročilu, z dne 18.1.1995. Sprejeli smo še dva predloga dopolnilnih stališč in
                  sklepov, in sicer gospoda Mirana Potrča in gospe Irene Oman.</p>
               <p>Najprej pa dajem na glasovanje prvo stališče oziroma sklep... Gospod Ivo Hvalica,
                  izvolite. Želite proceduralno?</p>
            </sp>
            <sp xml:id="SDZ1-Redna-29-1995-03-21.sp58">
               <speaker>IVO HVALICA:</speaker>
               <p>Hvala lepa. Spoštovani! Jaz sem vendar prosil za neko pojasnilo. Jaz sem vendar
                  prosil za neke številke. Ne vem, ali se gre kar mimo tega ali kaj? Ne vem, ali sem
                  to rekel kar tako za zabavo, za šalo? Jaz to želim, hočem, zahtevam. Hvala.</p>
            </sp>
            <sp xml:id="SDZ1-Redna-29-1995-03-21.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Razprava je bila končana, gospod Hvalica in prehajamo h glasovanju. Na
                  glasovanje dajem sklep, ki se glasi: "Predlog zakona o pravicah iz pokojninskega
                  in invalidskega zavarovanja bivših vojaških zavarovancev je ustrezna podlaga za
                  pripravo predloga zakona za drugo obravnavo." Želi kdo besedo o tem predlogu
                  sklepa? Gospod Sašo Lap, izvolite.</p>
            </sp>
            <sp xml:id="SDZ1-Redna-29-1995-03-21.sp60">
               <speaker>SAŠO LAP:</speaker>
               <p>To je pač obrazložitev glasu. Vsem tem predlogom, ki bodo sedaj na dnevnem redu,
                  nasprotujem in bom glasoval proti. Tako, kot se je gospodu Hvalici sedaj zgodilo,
                  se je meni že nekolikokrat in bil sem opozorjen tudi od predsednika Državnega
                  zbora, da pač imam pravico zahtevati, da pa Vlada kadar želi pač po poslovniku
                  pojasnjuje, odgovarja oziroma daje pojasnila. S tem načinom se kot opozicijski
                  poslanec pač ne morem strinjati. Vse prevečkrat se dogaja, da se ignorira določene
                  pobude, določene zahteve in, mislim, da imam to pravico, da povem, da bom za vse,
                  kar bomo sedaj sprejemali, glasoval proti.</p>
            </sp>
            <sp xml:id="SDZ1-Redna-29-1995-03-21.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Poslanci in poslanke! Imamo pravico terjati odgovor od Vlade. Če Vlada
                  na naša vprašanja ne odgovori, o tem lahko glasuje Državni zbor. Če Vlada, potem
                  ko Državni zbor o tej glasuje in sprejme tak predlog, ni sposobna takoj
                  odgovoriti, se lahko predlaga, da se točka do nadaljnjega odločanja prekine. Vsega
                  tega v tem primeru danes ni bilo. Jaz sem vprašal, če želi še kdo besedo in ker ni
                  nihče več želel besede, sem zaključil razpravo. To je vse. Zato sprašujem, če želi
                  še kdo besedo o tem predlogu sklepa?</p>
               <p>Gospa Danica Simšič, izvolite, potem še gospod Žaro Pregelj.</p>
            </sp>
            <sp xml:id="SDZ1-Redna-29-1995-03-21.sp62">
               <speaker>DANICA SIMŠIČ:</speaker>
               <p>Hvala za besedo. Ta predlog bom podprla zato, ker bi v svoji obrazložitvi rada
                  pojasnila, da je ta zakon obravnavalo tudi matično delovno telo. Tam smo s
                  precejšnjo mero razuma in strpnosti razpravljali o tem zakonu, opozorili na
                  nekatere stvari, ki niso dovolj jasno opredeljene, sprejeli nekaj dodatnih in
                  dopolnjevalnih predlogov stališč in sklepov, ki jih bom kot članica matičnega
                  delovnega telesa tudi podprla. Mislim,  da imamo v svoje parlamentarno telo lahko
                  tudi zaupanje. Poročilo o tem pa je gospod Kociper prebral. Hvala.</p>
            </sp>
            <sp xml:id="SDZ1-Redna-29-1995-03-21.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj. Izvolite.</p>
            </sp>
            <sp xml:id="SDZ1-Redna-29-1995-03-21.sp64">
               <speaker>ŽARKO PREGELJ:</speaker>
               <p>Spoštovani! Dajem predlog, da preden zbor začne z odločanjem, izglasuje sklep, s
                  katerim zavezuje Vlado, da odgovori na vprašanja, ki so jih postavili poslanci v
                  obravnavi tega zakona.</p>
            </sp>
            <sp xml:id="SDZ1-Redna-29-1995-03-21.sp65">
               <speaker>PODPREDSEDNIK DR. LEV KREFT:</speaker>
               <p>Mislite, preden preidemo h glasovanju? Dobro.</p>
               <p>Dajem na glasovanje proceduralni predlog, ki ga je postavil gospod Žarko Pregelj,
                  da pred glasovanjem o stališčih in sklepih matičnega delovnega telesa in predlogu
                  dopolnitve oziroma dodatnega sklepa slišimo odgovor Vlade na vprašanja, ki so bila
                  zastavljena v razpravi pri tej točki dnevnega reda. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da smo ta sklep sprejeli.</p>
               <p>Sprašujem Vlado ali lahko odgovori na zastavljena vprašanja. Izvolite, gospod
                  Janko Stušek ima besedo.</p>
            </sp>
            <sp xml:id="SDZ1-Redna-29-1995-03-21.sp66">
               <speaker>JANKO STUŠEK:</speaker>
               <p>Spoštovano predsedstvo, spoštovane poslanke in poslanci! V imenu Vlade se
                  opravičujem za ta zaplet, ki je nastal zaradi, po moji oceni, velike hitrosti
                  gospoda podpredsednika, ki je nismo navajeni, ker smo računali, da bo posebej
                  klicana Vlada in je bilo tako hitro prekinjeno, da odgovor ni bil možen, nikakor
                  pa ne, da ne bi bil hoten. Torej, glede pripomb, ki jih je dal gospod poslanec
                  Sisinger, sicer bi se rad še toliko omejil, da vse to, kar bom povedal in
                  podkrepljeno s številkami, bo Vlada dala še dodaten pisni odgovor, ker mislimo, da
                  ni posebej težko. Nekaj za uvod in k lažjemu glasovanju pa pred tem.</p>
               <p>Ta zakon ureja posebnost, to ste tudi sami ugotovili, in sicer tisto posebnost, ki
                  jo je ta država dolžna do penzioniranih, če tako rečem bivših oficirjev do razkola
                  in do razhoda z bivšo državo - to sem omenjal ta sukcesorski sel - torej do 25.6.
                  Zato se tudi v zakonu natančno loči ta obveza, ki</p>
               <p>temelji na že sprejetih in tudi že uveljavljenih in tudi tukaj uveljavljenih,
                  nekatera leta in leta uveljavljenih odločbah, ki so jih imeli ti ljudje.</p>
               <p>Drugi del je posebnost. In ta posebnost v zakonu je z zakonom določena, kot s tem
                  zakonom. Samo slučajnost istega poklica navaja misel na enako obveznost, kar pa ni
                  točno. Posebnost je v tem, da se ima država pravico in možnost opredeliti, tako
                  kot je že v nekaterih načelnih sklepih naredila, da uredi za tiste bivše oficirje,
                  ki so izpolnjevali zakone oziroma predloge, ki so v tem zakonu predpisani, to pa
                  pomeni tudi situacije, ki so takrat veljale. Ob prelomu z državo so bili določeni
                  pogoji postavljeni - z bivšo državo mislim reči - torej, prestop, suspenz itn. in
                  vse tiste častnike, ki so tako ali drugače bili do, recimo 18.10.1991 v tem sklopu
                  zajeti in da je na osnovah in ob prijemih, ki jih je določala zakonodaja, zvezna
                  zakonodaja za aktivne vojaške osebe, na teh osnovah jim daje to dodatno pravic, da
                  se na tej podlagi lahko penzionirajo. Vsi ti zdaj nimajo odločb oziroma so tisti
                  akti izdani v ZPIZ-u na podlagi akontacij, ki jih daje Vlada oziroma vladnega
                  odloka in s tem bi se razmerje razrešilo.</p>
               <p>O vseh drugih, ki jih je omenjal gospod Sisinger, ki so naši državljani, jih je po
                  splošnih predpisih možno penzionirati oziroma upokojiti. Nikomur ni odvzeta
                  pravica od naših državljanov, da se po splošnih predpisih ob izpolnjevanju pogoja,
                  ki je v osnovi ta, da je navezava s ZPIZ-om narejena, ker je bila prekinjena leta
                  1973, da se ob tej povezavi pravzaprav izpolni tudi priznana doba, tudi
                  benificirana doba, ki mu je bila priznana do takrat, dokler ni prišlo do formalne
                  razdelitve. Zato tu ne vidimo niti v zakonu niti v razpravi posebnih zadržkov, da
                  se s tem zakonom to ne uredi.</p>
               <p>Gospod poslanec Hvalica je omenjal finančne posledice. Torej, res je na koncu
                  kratek sklep, vendar je zgrešil tisti del poglavja, ki govori o financiranju. Tam
                  so navedeni zneski, ki so bili dani. Ti zneski so ob približno enakem številu, ni
                  bistvenega števila, valorizirani in zdaj uporabljeni. K tem zneskom se k večjemu
                  lahko delno dodaja tiste pravice, ki pa trenutno ne moremo vedeti, katere od teh
                  so. Gre za invalidski dodatek itn., kdo od teh je možni invalid. Vendar, po naši
                  oceni oceni, tu ne gre za neke velike razlike, zlasti, ker se bo uredilo razmerje
                  do tistih približno 400 akontiranih zdajšnjih vojaških oseb, ki so 25.6. bili
                  upokojeni na podlagi vladnega odloka. Tu se pa celo lahko postavi razlika, kot ste
                  sami opazili. V tem zakonu je dodan pogoj, ki ga odlok Vlade nima. Tu je govora o
                  dopustu in "na razpoloženju", kar pomeni, da nekatere od teh, ki v tem hipu celo
                  imajo akontacije, z uveljavitvijo tega zakona to izgubijo, zlasti, če ne bodo
                  dokazali zavestne odločitve pri opredelitvi do bonitet, ki jih pravzaprav ta zakon
                  daje. V mislih pa imam situacijo, ki je takrat bila v naši državi, torej leto
                  1991. S to razliko, ki bo pač taka, kakor bo sprejeta, Vlada ocenjuje, da
                  bistvenih sprememb pri finančnih izračunih ne bo potrebnih. Res pa je, da nekatere
                  akontacija ta zakon uravnoveša, ker zdaj imajo akontiranci brez odločb ob istih
                  kriterijih in istih pogojih nekaj manjša izplačila, kot tisti z odločbami. Lahko,
                  in to sem obljubil, bomo dali to dodatno tudi pisno.</p>
               <p>V zvezi s predlogom gospe poslanke Irene Oman glede tega, da bi zakon moral
                  urediti pravico do naših državljanov, ki so živeči v tem hipu tudi v drugih, kot
                  tu govorimo, v državah, jasno, v mislih so, saj za druge ne gre, bivše republike
                  SFRJ, je bilo stališče Vlade bilo naslednje. Vsak je bil dolžan na svojem področju
                  urediti razmere, ki so nastale s prehodom, z razdelitvijo bivšega sistema, bivše
                  države in to tudi ta zakon, če ste opazili, zajema. Namreč v tem zakonu dajemo
                  pravico tujcem, ki tu živijo in so tu takrat živeli z enakimi kriteriji kot za te,
                  ki jih zakon obravnava, pa so naši državljani. In ravno tako so tudi naši
                  državljani, ki vse obdobje, delovno aktivno obdobje živijo v drugih republikah in
                  so tam že uredili ali pa so v urejanju razmere ravno tako po samo samosukcesorskem
                  načelu in tudi tam dobivajo določene zneske, ki so akontacije ali pokojnine, kot
                  rečemo, v Srbiji, kjer dajejo pokojnine, vendar določajo s svojo zakonodajo, ki je
                  na podoben način urejena kot je naša zakonodaja, kar pomeni teritorialna. Če
                   nekdo od naših državljanov od tam gre, potem tam izgubi, kar koli je pač dobival.
                  Zato je mehanizem, ki je v zakonu naveden, da če v drugi državi tega ni možno
                  uveljaviti in s tem, ko ni možno uveljaviti, če se preseli, lahko tu potem to
                  dobiva. Sicer pa bi s sprejetjem takega stališča omogočili, da mi rešujemo tujce
                  tu po naših predpisih in naših kriterijih za tiste, ki jim to gre in hkrati
                  rešujemo tudi za vse druge naše državljane, tako kot piše tu notri v zakonodaji,
                  ki živijo v vseh bivših republikah, da imajo enake pravice na enak način, čeprav
                  so živeči tam in čeprav je vsa zakonodaja tam urejena. Po oceni Vlade ni bil to
                  princip tega zakona in zato taka pripomba ne bi bila sprejemljiva. Niti ne vemo za
                  natančnejše število. Sicer pa bi bila analogija tudi v tem, da niso edino te
                  države, ki urejajo pokojninska razmerja bivše SFRJ, ampak so to tudi lahko, ali pa
                  v podobnih razmerjih države, ki urejajo pokojninska razmerja tam, ki jih je nekdo
                  s svojo pravico iz dela tudi zaslužil. Ali drugače rečeno, potem bi morali
                  postaviti pod vprašaj tudi nemške pokojnine za zaslužek v Nemčiji, ali bi potem
                  tam, če je večji, morali tisto razliko tej državi dajati in obratno, če je manjši,
                  potem mora država to razliko plačevati. Zato po naši oceni taka rešitev ne bi bila
                  sprejemljiva.</p>
               <p>Glede vprašanja gospoda poslanca Lapa o krogu upravičencev, za katere države gre,
                  je pač navedeno, za tiste, ki ne urejajo tega vprašanja v svoji zakonodaji oziroma
                  kjer to ni možno. To je prav tista točka, kjer omogočimo izplačilo potem takšnim,
                  kot so bili omenjeni in ko pridejo naši državljani, se preselijo in živijo tukaj
                  in pač imajo na zakonski osnovi pravico do te razlike; v tem hipu je to sporazum s
                  Hrvaško, ki pri nas velja tudi za vse ostale bivše republike SFRJ. Če bo kdaj to
                  rešeno z meddržavnimi sporazumi, se bo takrat to na tej podlagi meddržavnega
                  sporazuma za vsakega od njih urejalo. To gre, ali za akontacijo ali za takšno
                  pokojnino, ki je tam že izplačana in po takšni osnovi ne gre za nobeno dvojno
                  moralo, ampak gre preprosto za pravni mehanizem, kako se to lahko uredi oziroma
                  kako to situacijo lahko mi do obveznosti teritorija, ki je s 25. junijem 1991
                  postal samostojna država in do vseh tistih, ki tukaj živijo, pravično razrešimo.
                  Hvala lepa.</p>
            </sp>
            <sp xml:id="SDZ1-Redna-29-1995-03-21.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Irena Oman, izvolite.</p>
            </sp>
            <sp xml:id="SDZ1-Redna-29-1995-03-21.sp68">
               <speaker>IRENA OMAN:</speaker>
               <p>Hvala lepa. Spoštovani! Nisem čisto prepričana, da se nismo pravilno razumeli.
                  Bolj se mi zdi, da se nismo hoteli pravilno razumeti. Namreč, ko je Vladna
                  Komisija za peticije želela pojasnilo v zvezi s temi primeri, je bil odgovor
                  ministrstva oziroma Vlade, da gre za pravno praznino. Ne razumem, zakaj torej zdaj
                  spreminjate svoje stališče. Šlo je za odgovor, da to ni urejeno tako, kot naj bi
                  bilo in da bo Vlada prej ali slej predlagala spremembe zakonodaje, če bo ocenila,
                  da to državo ne bo preveč stalo.</p>
               <p>Sprašujem, koliko je upokojencev - slovenskih državljanov, Slovencev, ki živijo v
                  Sloveniji zdaj in ne v kateri drugi republiki razpadle Jugoslavije, ampak, ki so
                  slovenski državljani in živijo v Sloveniji in so pravico do pokojnine uveljavljali
                  v drugih republikah razpadle SFRJ po avgustu 1991. Zanima me to število, ali je to
                  300 ali je to 200, ali je 700.</p>
               <p>Torej poudarjam, Vlada je dajala odgovor, da gre za pravno praznino, zato sem
                  pričakovala, da bo Vlada tokrat ta dopolnilni predlog podprla, ker ne vidim
                  razloga, da ga ne bi.</p>
               <p>Še enkrat ponavljam, da ne moremo enačiti slovenskih državljanov, ki zdaj živijo v
                  Sloveniji, ki imajo tukaj prebivališče, s slovenskimi državljani, ki živijo v
                  republikah razpadle SFRJ.</p>
               <p>Zavod za pokojninsko in invalidsko zavarovanje pa, kot sem že prej navedla, v vseh
                  teh primerih odmerja dodatek od osnove v višini pokojnine, ki bi bila upravičencu
                  odmerjena od slovenskega zneska najnižje pokojninske osnove ne glede na izobrazbo,
                  ali je to osnovna šola ali pa je visoka šola, kar je nesprejemljivo po mojem.
                  Hvala lepa.</p>
            </sp>
            <sp xml:id="SDZ1-Redna-29-1995-03-21.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospod državni sekretar, Janko Stušek.</p>
            </sp>
            <sp xml:id="SDZ1-Redna-29-1995-03-21.sp70">
               <speaker>JANKO STUŠEK:</speaker>
               <p>Spoštovani poslanci! Še enkrat se opravičujem, če gre za kakršno koli
                  nerazumevanje, vendar mislim, da gre za vprašanje, ki se pravzaprav tiče drugega
                  zakona. Če je govora o pravici do plačila te razlike, to je posebni zakon, ki
                  zagotavlja pravico do socialnega varstva slovenskih državljanov, ki so bili
                  upokojeni v drugih republikah bivše SFRJ. To je socialni zakon, ki zagotavlja in
                  daje podlago za plačilo razlike za tiste naše državljane, ki se vračajo v
                  Slovenijo in tukaj stalno živijo, upokojeni so bili v eni od bivših republik in
                  upokojeni pod ravnijo, ki jo zagotavlja ta zakon, torej pod minimalno pokojnino.
                  To ureja ta zakon. Za tiste državljane, ki pa tam živijo, pa so naši državljani,
                  sem pa hotel to poudariti, da so urejeni z zakonodajo tako, kot pri nas za tujce,
                  ali pa se ureja zakonodaja tako, kot pri nas za tujce v tistih republikah. Če se
                  našim državljanom zgodi, da bodo obravnavani tako, kot mi nekatere tujce sedaj v
                  tem hipu obravnavamo v zakonu in ne bodo izpolnili pogojev in ne bodo več dobivali
                  akontacije, jih potem ta zakon lahko razreši in jim da penzijo. Sicer se pa zadeva
                  rešuje v okviru, v obzir moramo pač vzeti skupno takratno armado in tudi
                  rezidenčni princip, kjer pač nekdo živi, tam pač tudi to pokojnino uživa. To pa je
                  obveznost tiste bivše republike, da to izpelje. Če bo zakonodaja drugače določena,
                  jih vrgla kot tujce ven, potem bo ta zakon to reševal.</p>
               <p>Glede števila slovenskih državljanov, ki tukaj živijo, pa te vojaške, če sem prav
                  razumel, pokojnine nimajo, so različne številke, celo do 400 naj bi bilo takšnih
                  prizadetih. Mi smo se povezali tudi z društvom oziroma s skupino, ki dela
                  organizirano, ki dela z bivšimi vojaškimi zavarovanci, ki so bili kot legalna in
                  ligitimna skupina pri sodogovorih, odnosno pri reševanju tega vprašanja in so tudi
                  skušali po svoji liniji zagotoviti neke številke, ker gre za številko nekaj preko
                  100. Natančnejše številke v zvezi s tem sedaj v tem hipu nimam, lahko pa naknadno
                  tudi to damo. To so pa ti državljani, ki jih pravzaprav zakon omenja, tu živijo,
                  in ki imajo s stikom s SPIZ-om možnost izkoristiti tisto delovno dobo, ki so jo
                  benificirano prebili v JLA odnosno tudi za pogoje, kjer ne gre za benificirano
                  dobo, če bi bilo kasneje, tudi prebili predvsem do 18.10.1991. Za te je na zakonit
                  način tudi v zakonu samem poskrbljeno. Hvala lepa.</p>
            </sp>
            <sp xml:id="SDZ1-Redna-29-1995-03-21.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Gospod Marjan Poljšak. Izvolite.</p>
            </sp>
            <sp xml:id="SDZ1-Redna-29-1995-03-21.sp72">
               <speaker>MARIJAN POLJŠAK:</speaker>
               <p>Torej, želim opozoriti samo na eno dikcijo, ki jo je gospod sekretar tukaj
                  izrekel. Rekel je, bivša skupna armada. Če stojimo na tem temelju bivša skupna
                  armada oziroma sam ne stojim na tem temelju. Tem dilemam so globlje dileme in
                  globlje razlike o mišljenju ene ali druge strani, kakor zagovarja pač stališča in
                  recimo interese. Zame, zame pridejo v upoštev samo tisti oficirji, ki so vstopili
                  v slovensko vojsko, teritorialno obrambo. Ne do 18.10., ampak dokler je trajala
                  tako imenovana junijska vojna oziroma tako imenovana osvobodilna vojna, recimo do
                  6. julija. Se pravi, tisti oficirji, ki so tedaj prestopili, to so oficirji
                  slovenske ali, če so kasneje prestopili v slovensko vojsko. To so oficirji
                  slovenske vojske in samo te lahko to zajamemo. Če pa stojimo na stališču, da je to
                  bivša skupna armada, so to nerazčiščene stvari. Ali je bila tukaj ta armada
                  okupacijska ali ne? Zame je bila okupacijska in zato se bomo glede tega, recimo
                  tisti, ki smo zanemarili prvo branje, se bomo spopadli v drugem branju. Hvala.</p>
            </sp>
            <sp xml:id="SDZ1-Redna-29-1995-03-21.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospoda Irena Oman, izvolite. Boste še vi poskušali?
                     <stage>(Ne.)</stage> Gospa Irena Oman ima besedo.</p>
            </sp>
            <sp xml:id="SDZ1-Redna-29-1995-03-21.sp74">
               <speaker>IRENA OMAN:</speaker>
               <p>Hvala lepa. Meni je žal, da ni prisoten dr. Bavdek. Vem, da to problematiko pozna
                  in sem pričakovala, da mi bo pri tej borbi pomagal. Nisem govorila o vojaških
                  zavarovancih. Ne vem, mogoče sem narobe razumela vaš odgovor, ampak nisem govorila
                  o vojaških zavarovancih, temveč o slovenskih državljanih, ki so se upokojili v
                  republikah razpadle SFRJ. Tudi nisem govorila o tem zakonu, ampak sem predlagala,
                  da se, tako kot ste omenili, gospod sekretar, da se te spremembe določijo v zakonu
                  o spremembah in dopolnitvah zakona o zagotavljanju socialne varnosti slovenskim
                  državljanom in tako naprej. Samo predlagam, ker sedaj vidim možnost, da bi takšen
                  sklep sprejeli, da se to uredi, ne v okviru tega zakona, ampak da parlament naloži
                  Vladi, da Vlada začne to problematiko razreševati. Če sem pravilno razumela, če
                  gre res samo za 100 teh opravičencev, potem v resnici to ne more biti tak hud
                  finančni zalogaj. Predstavljam si, da bo država Slovenija poskrbela za slovenske
                  državljane, ki živijo v Sloveniji. Mi s tem zakonom, ki ga sedaj obravnavamo,
                  govorimo o vojaških zavarovancih, bivših vojaških osebah, o oficirjih, po drugi
                  strani pa tistih 100 slovenskih državljanov, živečih v Sloveniji, ne znamo rešiti.
                  Hvala.</p>
            </sp>
            <sp xml:id="SDZ1-Redna-29-1995-03-21.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Pavlica, izvolite.</p>
            </sp>
            <sp xml:id="SDZ1-Redna-29-1995-03-21.sp76">
               <speaker>MILOŠ PAVLICA:</speaker>
               <p>Hvala lepa. Podprl bi ta predlagani sklep, vendar mislim, da res prihaja do
                  nerazumevanja med predlagateljico in predstavnikom ministrstva. Mislim, da bi tak
                  sklep lahko sprejeli kot dodatni sklep ob tem zakonu, ker se ne nanaša na ta
                  zakon, se pa nanaša na materijo, ki je zelo pereča. Na žalost, ne gre samo za par
                  100-ih ljudi, gre za nekaj več, kar je bilo razvidno iz poročila o socialnih
                  prejemkih, ki smo ga dobili pred letom in pol. Ne glede na to, je mnogo ljudi, ki
                  prejemajo pokojnino zaradi dela v bivši skupni državi, ki so delali v Sloveniji za
                  neka jugoslovanska podjetja; sam poznam primer magistrice farmacije, resnično na
                  nekem socialnem minimumu, ki ne omogoča normalnega preživetja, brez njihove
                  krivde. Zato bom tak predlog sklepa tudi podprl.</p>
            </sp>
            <sp xml:id="SDZ1-Redna-29-1995-03-21.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janko Stušek ima besedo.</p>
            </sp>
            <sp xml:id="SDZ1-Redna-29-1995-03-21.sp78">
               <speaker>JANKO STUŠEK:</speaker>
               <p>Najprej bi rad odgovoril, pa ne da bi se zaradi tega ustvarjala kakršnakoli
                  polemika, gospodu poslancu Marijanu Poljšaku v zvezi z omembo bivše jugoslovanske
                  armade. Imel sem v mislih datum pred 25.6.1991 oziroma skrajni datum pred
                  18.10.1991, za katerega v nobenem primeru ne morem reči, da to ni bilo bivše.
                  Zakon ureja to v zvezi z bivšim, tako kot ureja. Ureja matično in v globalu za
                  naše državljane, ki so bili uslužbenci bivše Jugoslovanske armade do vseh rokov,
                  ki so bili legalno in legitimno tudi sprejeti, kakor smo to
                     ...<stage>(nerazumljiva beseda)</stage>...</p>
               <p>Glede odgovora, strinjam se, da gre tu za dva problema: eno je zakon, ki ga mi
                  sedaj obravnavamo in eno je tisti socialni zakon, ki rešuje to razliko pokojnin za
                  naše državljane, ki se vračajo iz drugih republik, pa tu živijo in da gre v takem
                  primeru za večjo številko. Govoril sem o številki, ki se izključno nanaša na bivše
                  oficirje.</p>
               <p>Tretje vprašanje pa je za tiste, ki še vedno živijo v drugih republikah in pač tam
                  dobivajo določeno pokojnino. To sem pa, upam, tudi pojasnil, kakšno stališče je
                  Vlada zavzela. Vendar pri odgovoru za razrešitev vprašanja, ki ne gre v sklop tega
                  zakona, kako poravnati razliko, ki je sedaj določena z minimalno pokojnino, ker se
                  samo do minimalne pokojnine plačuje razlika vsem tistim, ki so bili upokojeni v
                  drugih republikah, pa se k nam vračajo s potrdili in dokazili o tej upokojitvi in
                  pač lahko dobijo to razliko. Dobijo pa več. Vprašanje pa je glede standarda in
                  glede višine pokojnine, kaj to pri nas pomeni.</p>
               <p>In še dodatno. Še bolj absurdno je videti in izgleda situacija, da so tu ves čas
                  živeli naši ljudje, naši državljani, ki so delali za tuje, bivše jugoslovanske
                  firme in so dobivali plače od bivših jugoslovanskih firm živečih v tej republiki.
                  Sedaj so tu upokojeni od bivših jugoslovanskih firm in dobivajo samo to
                  razliko.</p>
               <p>Prvo, kar je, moram poudariti, da je že tu bilo protizakonito reševanje že takrat,
                  ker bi morali na podlagi nekega kolizijskega zakona med pokojninskimi sistemi
                  takratnih republik že takrat vplačevati in imeti stik z pokojninskim sistemom pri
                  nas in v našo pokojninsko zakonodajo vplačevati, kar pomeni, da bi bili v tem
                  primeru popolnoma izenačeni. Ker je pa šlo za razliko plačila višine, kjer bi se
                  morali po naši zakonodaji ravnati, so jim raje izplačevali na tej osnovi drugače
                  oziroma po njihovem sistemu. Sedaj ob tem prelomu je pa pač nastala razlika, ki
                  naj bi to reševala.</p>
               <p>Poudaril pa bi rad, da sta to dve popolnoma ločeni vprašanji, tako kot je bilo že
                  tu s poslanci opredeljeno in bi prosil, da bi vprašanje, ki se nanaša na vse
                  državljane, med katerimi, kot sem govoril, so tudi oficirji, ker tudi za te
                  oficirje potem ta razlika velja, ker se nanaša na vse državljane, da naj se to
                  rešuje takrat, ko se bo reševala ta pokojninska problematika o pokojninah, sicer
                  bomo v situaciji, da nek precedan v zvezi s tem določamo ob tem zakonu, ki rešuje
                  popolnoma drugo strukturo. Rešitve za nadaljnjo opredelitev pa bomo nalagali na
                  nekatere druge razmere in na nekatera druga obdobja. Hvala lepa.</p>
            </sp>
            <sp xml:id="SDZ1-Redna-29-1995-03-21.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Štefan Matuš, izvolite.</p>
            </sp>
            <sp xml:id="SDZ1-Redna-29-1995-03-21.sp80">
               <speaker>ŠTEFAN MATUŠ:</speaker>
               <p>Gospod podpredsednik, spoštovani! Hvala za besedo. Govorili ste o dveh popolnoma
                  ločenih vprašanjih. Strinjam se. Govorili ste tudi o neki številki, ki je niste
                  omenili, bivših vojaških oficirjev. Zanima me, kolikšna je ta številka. Ne samo
                  100.</p>
               <p>Poglejte, iz proračuna, ker je prišlo nekje iz klopi, iz proračuna Republike
                  Slovenije dobiva akontacijo tako imenovanih vojaških pokojnin protizakonito okoli
                  5 tisoč oficirjev JLA. To se pravi, da se nekje potem številke ne ujemajo,
                  prekrivajo in zakrivajo.</p>
               <p>Če se spomnimo nazaj, ta vsota znaša približno okoli 2,5 milijarde tolarjev letno
                  iz proračuna, ki se prikazuje kot dolg proračuna do ZPIZ-a, pod isto postavko se
                  to uvaja.</p>
               <p>Zato bi še enkrat prosil, da poveste, katera številka je to oziroma kolikšno je to
                  število. Če pa še nekaj povem, vsi ti vojaški zavarovanci so plačevali svoj
                  prispevek za te pokojnine oziroma za vojaško zavarovanje v Beogradu. To se pravi,
                  niso imeli ničesar skupnega s SPIZ-om takratne republike ali celo lahko rečemo
                  današnje države.</p>
            </sp>
            <sp xml:id="SDZ1-Redna-29-1995-03-21.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite vi, gospod Pavlica? Repliko ima gospod Miloš Pavlica, potem bo
                  pa dobil besedo gospod Janko Stušek. Izvolite.</p>
            </sp>
            <sp xml:id="SDZ1-Redna-29-1995-03-21.sp82">
               <speaker>MILOŠ PAVLICA:</speaker>
               <p>Rad bi samo opozoril na neke napake v številkah. Vseh vojaških upokojencev pri nas
                  je 4.900 po podatkih, ki jih imate v obrazložitvi. Treba je vedeti, da so do leta
                  1972 tudi vojaški upokojenci, ki so bili upokojeni takrat, plačevali v slovenski
                  pokojninski sklad in po njihovih podatkih je več kot 60% tistih, ki so plačevali v
                  slovenski pokojninski sklad in so bili upokojeni pod tistimi pogoji. Skratka,
                  postavlja se sedaj, gre za bistveno manjšo številko, gre za problem tistih, ki so
                  po letu 1972 plačevali v skupni sklad, ki je bil pač v Beogradu in ta številka je
                  precej manjša od te številke, ki je bila tukaj navedena.</p>
            </sp>
            <sp xml:id="SDZ1-Redna-29-1995-03-21.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janko Stušek.</p>
            </sp>
            <sp xml:id="SDZ1-Redna-29-1995-03-21.sp84">
               <speaker>JANKO STUŠEK:</speaker>
               <p>Hvala za besedo. Rad bi pojasnil, da res ne bi bilo kakšnih neposrednih
                  nesporazumov v zvezi s temi številkami pa ne bi ponavljal to, kar je že gospod
                  Pavlica povedal, gre za številko okrog 4.900, natančneje je bila tudi objavljena,
                  ampak se tudi spreminja. Tistih, ki so brez odločb, je približno okrog 400. Glede
                  zneska v tem hipu je okrog 3 milijarde 900 milijonov tolarjev, ki je potreben za
                  izplačevanje teh akontacij. Mislim pa, da če bi že kaj postavljali pod vprašaj
                  glede tega odnosa, bi lahko kvečjemu postavili pod vprašaj, ali naj se zadeva v
                  zvezi z reševanjem teh pokojninskih osnov odnosno upokojitev za bivše vojaške
                  upokojence do leta 1973 prenese v celoti na ZPIZ, ker je, kot je bilo rečeno, 60%
                  tistih, ki sedaj dobivajo, to so tudi družinske itd., takšnih, ki imajo v celoti
                  plačano in pravzaprav ves čas izplačevane vojaške akontacije oziroma pokojnine,
                  čeprav so bile potem prenesene v Beograd, ampak svoj prispevek je v celoti plačan
                  na tem terenu in v tej državi od 25.6.1991. To je bolj vprašanje, kot pa
                  vprašanje, kdo komu nekaj plača. Hvala.</p>
            </sp>
            <sp xml:id="SDZ1-Redna-29-1995-03-21.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš, izvolite.</p>
            </sp>
            <sp xml:id="SDZ1-Redna-29-1995-03-21.sp86">
               <speaker>ŠTEFAN MATUŠ:</speaker>
               <p>Hvala za besedo. Povedali ste, da jih približno 400 nima odločb. Ostali imajo
                  odločbe, pa me zanima, na podlagi katerega zakona je preostalih 4.500 oficirjev
                  pridobilo te odločbe. Pri tem je treba omeniti, da precejšnja večina teh oficirjev
                  niti ni državljanov naše države.</p>
            </sp>
            <sp xml:id="SDZ1-Redna-29-1995-03-21.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janko Stušek.</p>
            </sp>
            <sp xml:id="SDZ1-Redna-29-1995-03-21.sp88">
               <speaker>JANKO STUŠEK:</speaker>
               <p>Še enkrat hvala za besedo. Opravičujem se. V mislih sem imel 400, ne da nima
                  odločb; 400 je takšnih, ki nimajo odločb, izdanih s strani prejšnjih vojaških
                  oblasti. Ti pa imajo izdane odločbe s strani ZPIZ-a za izplačevanje na podlagi
                  odloka. Odlok je popolnoma zakonit, kar je potrdilo tudi Ustavno sodišče, tako da
                  ni nezakonitega načina reševanja v tem hipu, s tem pa, da bo zakon uredil tudi za
                  vse tiste razlike in postavil to kot zakonito pot, ker na podlagi odloka toliko
                  časa pač to začasno reševanje ne more iti. Hvala.</p>
            </sp>
            <sp xml:id="SDZ1-Redna-29-1995-03-21.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, gospa Irena Oman, potem pa še gospod Štefan
                  Matuš.</p>
            </sp>
            <sp xml:id="SDZ1-Redna-29-1995-03-21.sp90">
               <speaker>IRENA OMAN:</speaker>
               <p>Hvala lepa. Samo toliko predsedujoči, prosila bi, ko boste dali tudi moj sklep na
                  glasovanje, da ga daste kot predlog dodatnega sklepa, da ne bi bilo zaradi...</p>
            </sp>
            <sp xml:id="SDZ1-Redna-29-1995-03-21.sp91">
               <speaker>PODPREDSEDNIK DR. LEV KREFT:</speaker>
               <p>Saj to je bilo že od začetka jasno, gospa Omanova. O tem ni nobenih dvomov.</p>
            </sp>
            <sp xml:id="SDZ1-Redna-29-1995-03-21.sp92">
               <speaker>IRENA OMAN:</speaker>
               <p>...predlog sklepa oziroma kakšnih sporov. Hvala.</p>
            </sp>
            <sp xml:id="SDZ1-Redna-29-1995-03-21.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Matuš.    </p>
               <p>Namreč, vsak sklep, ki se tiče drugega zakona, povezano z zakonom, ki je v
                  obravnavi, je dodatni sklep, tako da o tem ni...</p>
            </sp>
            <sp xml:id="SDZ1-Redna-29-1995-03-21.sp94">
               <speaker>ŠTEFAN MATUŠ:</speaker>
               <p>Hvala za besedo. Govorili ste, da so bile odločbe izdane na podlagi odloka. Kot
                  vem, je odlok podzakonski akt, torej mora biti odlok izdan na podlagi nekega
                  zakona oziroma Vlada ga lahko izda na podlagi nekega zakona. Torej še vedno
                  vztrajam na tistem, da za to ni bilo zakonske rešitve. To zakonsko rešitev delamo
                  sedaj s tem zakonom. To se pravi, je bil odlok, bi lahko celo tako rekel: odlok je
                  bil protizakonit oziroma nelegalen. Ilegalni odlok je bil sprejet, da je v bistvu
                  4.900 oficirjev pridobivalo pokojnine.</p>
               <p>Poglejte, tukaj gre za številko 4.900 vojaških upokojencev, ki so iz Beograda
                  prinesli listine o zadnjem osebnem dohodku oziroma o zadnji plači. Nihče te plače
                  ni preverjal, praktično takšna, kakršna je bila listina, takšne so se izdajale
                  pokojnine.</p>
               <p>Sedaj, kar naenkrat, po dolgem času, to se pravi približno skoraj po treh letih -
                  tretji proračun bo sedaj - se pa sprejema zakon, ki bo legaliziral vsa ta zdajšnja
                  dejanja za nazaj.</p>
               <p>Če se spomnimo leta 1992 oziroma 1993 pri proračunu, smo takrat izglasovali
                  izvzetje iz proračuna ravno teh 4.900 pokojnin, teh vojaških pokojnin, ker so bile
                  protizakonito v proračunu. Takrat je sicer politika hotela drugače in je z nekim,
                  bi rekel nočno prerazporeditvijo financ zadevo rešila in jim zopet vrnila
                  pokojnine.</p>
               <p>Še enkrat sprašujem, kdo je izdal te odločbe. Povedali ste, na podlagi odloka,
                  vendar na podlagi katerega zakona je bil ta odlok izdelan?</p>
            </sp>
            <sp xml:id="SDZ1-Redna-29-1995-03-21.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Stušek, izvolite.</p>
            </sp>
            <sp xml:id="SDZ1-Redna-29-1995-03-21.sp96">
               <speaker>JANKO STUŠEK:</speaker>
               <p>Hvala za besedo. Skušal bom pojasniti ta vprašanja. Prvo, za kakršnokoli izplačilo
                  na ZPIZ-u je potrebna odločba, ker je lahko tudi negativna in je možna pritožba
                  itd. To so odločbe, o katerih sem govoril, ki jih je izdal ZPIZ. Izdal jih je pa
                  na podlagi odloka in kriterijev odlokov. Odlok je izdan na podlagi 21. člena
                  ustavnega zakona za izvedbo ustavne listine, ki ga je potrdilo in za veljavnega
                  proglasilo tudi Ustavno sodišče. Mislim, da kakšne pravne nepravilnosti tu ni.
                  Hvala.</p>
            </sp>
            <sp xml:id="SDZ1-Redna-29-1995-03-21.sp97">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Štefan Matuš, izvolite.</p>
            </sp>
            <sp xml:id="SDZ1-Redna-29-1995-03-21.sp98">
               <speaker>ŠTEFAN MATUŠ:</speaker>
               <p>Hvala za besedo. To se pravi, iz zakona smo prišli k ustavi. Med ustavo in odlokom
                  je dolga pot. S tem priznavate, da je bil ta odlok protizakonit. Ni bilo zakonske
                  podlage, na podlagi katere bi bil sprejet ta odlok. Vse odločbe, ki jih je prejelo
                  teh 4900 oseb, so bile tako protizakonite. Ne protiustavne. Protizakonite. Govorim
                  o zakonitosti, ne ustavnosti.</p>
            </sp>
            <sp xml:id="SDZ1-Redna-29-1995-03-21.sp99">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Stušek.</p>
            </sp>
            <sp xml:id="SDZ1-Redna-29-1995-03-21.sp100">
               <speaker>JANKO STUŠEK:</speaker>
               <p>Hvala za besedo. Ne bi želel iz te dvorane  s tako korenito nepojasnjenimi
                  stališči, oziroma s tako korenito zastavljenimi vprašanji, kjer se postavljajo
                  neki temelji, ampak mislim, da sem spregovoril o ustavnem zakonu, ne o ustavi in
                  da je bilo to sproženo kot legalno ali kot legitimni akt, ta odlok, tudi pred
                  Ustavnim sodiščem in je bilo potrjeno. Govorimo o zakonu, ne o ustavi. Ustavni
                  zakon za izvedbo ustavne listine o samostojnosti in neodvisnosti Republike
                  Slovenije. To je direktna podlaga v 21. členu, da se taka rešitev, kot je bila do
                  zdaj obravnavana, lahko tudi pelje. Hvala.</p>
            </sp>
            <sp xml:id="SDZ1-Redna-29-1995-03-21.sp101">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Pregelj, izvolite.</p>
            </sp>
            <sp xml:id="SDZ1-Redna-29-1995-03-21.sp102">
               <speaker>ŽARKO PREGELJ:</speaker>
               <p>Spoštovani! Ustavno sodišče ne presoja ustavnega zakona. Ni za to pristojno. Brez
                  dvoma pa ustava jasno predpisuje, da se lahko pravice predpisujejo, krnijo in kako
                  drugače omejujejo, ali pa ugodnosti dajo samo na podlagi zakona. In brez dvoma je
                  opozorilo, na katero je opozoril gospod Matuš, na mestu, kajti vladna uredba ne
                  more dodeljevati državljanom nobenih pravic, če nima za to podlage v zakonu.</p>
            </sp>
            <sp xml:id="SDZ1-Redna-29-1995-03-21.sp103">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Stušek.</p>
            </sp>
            <sp xml:id="SDZ1-Redna-29-1995-03-21.sp104">
               <speaker>JANKO STUŠEK:</speaker>
               <p>Torej, mislim, da sem bil prej jasen. Razumel sem, da sem pojasnil, da ni Ustavno
                  sodišče presojalo ustavnega zakona, ampak odlok in tu ugotovilo, da ima vso
                  legitimiteto in da se prav lahko izvaja, ne ustavni zakon ali ustava.</p>
            </sp>
            <sp xml:id="SDZ1-Redna-29-1995-03-21.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo, do katere
                  je prišlo na osnovi sklepa Državnega zbora.</p>
               <p>Prehajamo h glasovanju o stališčih in sklepih. Najprej dajem v obravnavo in na
                  glasovanje sklep, ki sem ga že prebral: "Predlog zakona o pravicah iz
                  pokojninskega in invalidskega zavarovanja bivših vojaških zavarovancev, ki je
                  ustrezna podlaga za pripravo zakona za drugo obravnavo." Želi kdo besedo o tem
                  predlogu sklepa? <stage>(Ne.)</stage> Ugotavljam, da ne in ga dajem na glasovanje.
                  Ugotovimo sklepčnost! <stage>(40 prisotnih.)</stage> Ponovno vas prosim, da
                  ugotovimo sklepčnost! <stage>(41 prisotnih.)</stage> Zadnjič prosim, da ugotovimo
                  sklepčnost! <stage>(41 prisotnih.)</stage></p>
               <p>Ugotavljam, da Državni zbor ni sklepčen in ne more odločati. Sejo bomo nadaljevali
                  ob 14.00 uri. V primeru, da predsednik Državnega zbora meni, da so nastali pogoji
                  za sklic kolegija, bo to storil sam. Hvala lepa.</p>
            </sp>
            <stage type="time">(Seja je bila prekinjena ob 12.41 uri in se je nadaljevala ob 14.11
               uri.)</stage>
            <sp xml:id="SDZ1-Redna-29-1995-03-21.sp106">
               <speaker>PODPREDSEDNIK MIROSLAV MOZETIČ:</speaker>
               <p>Prosim, da ugotovimo prisotnost in da pričnemo v nadaljevanju delati. Ugotovimo
                  prisotnost! Ugotavljam, da nas je 50 in smo sklepčni. Lahko nadaljujemo z delom.
                  Nadaljevali bomo 25. točko dnevnega reda, to je predlog zakona o pravicah iz
                  pokojninskega in invalidskega zavarovanja bivših vojaških zavarovancev. Za
                  popoldanski del se je opravičil še gospod Lenarčič Andrej. Točko smo zaradi
                  nesklepčnosti prekinili pred glasovanjem o prvem predlogu sklepa, ki se glasi:
                  Predlog zakona o pravicah iz pokojninskega in invalidskega zavarovanja bivših
                  vojaških zavarovancev je ustrezna podlaga za pripravo predloga zakona za drugo
                  obravnavo. Proceduralno, prosim.</p>
            </sp>
            <sp xml:id="SDZ1-Redna-29-1995-03-21.sp107">
               <speaker>SAŠO LAP:</speaker>
               <p>Hvala za besedo. V imenu poslanske skupine Slovenske nacionalne desnice želim, da
                  pred glasovanjem Vlada pripravi pisno informacijo, tisto, kar je bilo ustno, je
                  tukaj na predlog gospoda Preglja že podano. Predlagam, da proceduralni sklep daste
                  na glasovanje. Potem bomo pa videli, če bo izglasovano, če ne bo, bomo
                  proceduralno predlagali naprej.</p>
            </sp>
            <sp xml:id="SDZ1-Redna-29-1995-03-21.sp108">
               <speaker>PODPREDSEDNIK MIROSLAV MOZETIČ:</speaker>
               <p>Če bi predlog sklepa potem natančno formulirali. Ne vem, kako naj dam formulacijo,
                  da izglasujemo tisto, kar je že bilo.</p>
            </sp>
            <sp xml:id="SDZ1-Redna-29-1995-03-21.sp109">
               <speaker>SAŠO LAP:</speaker>
               <p>Vlada je na predlog gospoda Preglja podala ustno informacijo. Mi pa želimo, da je
                  ista informacija na papirju, torej pisno na klop vsakemu poslancu.</p>
            </sp>
            <sp xml:id="SDZ1-Redna-29-1995-03-21.sp110">
               <speaker>PODPREDSEDNIK MIROSLAV MOZETIČ:</speaker>
               <p>Torej predlog sklepa ste slišali. Dajem ga na glasovanje. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je predlog sprejet.</p>
               <p>S tem to točko dnevnega reda prekinjam.</p>
               <p>Prehajamo na nadaljevanje <title>9. TOČKE DNEVNEGA REDA</title>, to je
                     <title>PREDLOG ZAKONA O ZAČASNI PREPOVEDI PRIVATIZACIJE PRAVNIH OSEB IN
                     PREMOŽENJA V LASTI REPUBLIKE SLOVENIJE - HITRI POSTOPEK</title>.</p>
               <p>Smo znotraj hitrega postopka v tretji obravnavi.</p>
               <p>Na predlog, kot je bil izglasovan v drugem branju, je Vlada Republike Slovenije
                  dala določene amandmaje in predlagatelj zakona. Torej amandmaji Vlade so v papirju
                  Vlade, z dne 20.3.1995. In imamo še amandmaje predlagateljev zakona, ki so pa
                  prišli do nas ta trenutek.</p>
               <p>Gospod Rejc, proceduralno.</p>
            </sp>
            <sp xml:id="SDZ1-Redna-29-1995-03-21.sp111">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Mi smo dobili amandmaje Vlade na
                  predlog zakona o začasni prepovedi privatizaciji pravnih oseb in premoženja v
                  lasti države. Nekateri člani Komisije za spremljanje in nadzor lastninskega
                  preoblikovanja so me opozorili, tudi sam sem ugotovil, da bi bilo nujno potrebno
                  tudi glede na prej, kjer smo tudi predstavili zjutraj, da bi se ta točka
                  nadaljevala jutri zjutraj ali jutri dopoldne, da bi nam bilo omogočeno, da
                  skličemo sejo komisije jutri ob 9. uri in da to preletimo, ker je to le pomembno,
                  da vidimo, ali so stvari pravilno urejene ali so nekatere stvari morda preveč
                  izvzete in seveda, potem ta zakon ne bi imel posebne vloge, ali pa zelo majhno
                  vlogo. Prosim, da bi to točko dnevnega reda nadaljevali jutri, da bi mi lahko sejo
                  opravili in seveda povedali svoje mnenje. Hvala lepa.</p>
            </sp>
            <sp xml:id="SDZ1-Redna-29-1995-03-21.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej gre za proceduralni predlog, da to točko dnevnega reda ne
                  obravnavamo danes, pač pa, da jo obravnavamo jutri. Dajem ta predlog na
                  glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je ta predlog sprejet.</p>
               <p>Zato to točko dnevnega reda prekinjam.</p>
               <p>Prehajamo na <title>23. TOČKO DNEVNEGA REDA - NA PRVO OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O REFERENDUMU IN LJUDSKI
                  INICIATIVI</title>.</p>
               <p>Splošno razpravo smo že opravili in smo pred razpravo in glasovanjem o stališčih.
                  Matično delovno telo, Odbor za notranja politiko in pravosodje, je predlagalo
                  sklepe in stališča. Torej drugo dodatno poročilo matičnega delovnega telesa ima
                  datum 21.3.1995 in vam je bilo razdeljeno. Želi predsednik komisije poročilo?</p>
            </sp>
            <sp xml:id="SDZ1-Redna-29-1995-03-21.sp113">
               <speaker>VITODRAG PUKL:</speaker>
               <p>Spoštovani gospod podpredsednik, spoštovani zbor! Ker je Državni zbor odločil, da
                  ne sprejme predloga matičnega delovnega telesa, da se to dopolnilo ne sprejme
                  oziroma, da se ta zakon ne sprejme, smo obravnavali stališča, kot so predložena v
                  poročilu od 21.3.1995. Pri tem bi povedal, da je matični odbor pri prvi obravnavi
                  tega predloga zakona štel, da je potrebno, da se tak zakon obravnava in tudi v
                  bistvu v osnovi soglaša o stališčih, kot jih je sedaj pri tretjem obravnavanju
                  sprejel. Namreč pri drugem obravnavanju je prišlo brez prave razprave do večinske
                  odločitve, da se zakon ne sprejme, katera odločitev pa seveda ni bila pravilna in
                  jo je korigiral Državni zbor. Gre za predloge, ki so nujno potrebni že po odločbi
                  Ustavnega sodišča in moramo v tem zakonu nekatere stvari popraviti, zlasti pa
                  moramo ta zakon napraviti tak, da se lahko uporablja, in to uspešno. Nekatere
                  stvari so manjkale, kar se je pokazalo pri referendumu, ki ga je poskušala
                  izvesti, oziroma izvedla Ljudska stranka oziroma bil izveden na njen predlog in je
                  v teh stališčih, za katere predlagam, da jih sprejmete, nakazana smer, v kateri
                  naj bi bil ta zakon dopolnjen in popravljen.</p>
            </sp>
            <sp xml:id="SDZ1-Redna-29-1995-03-21.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi kdo razpravljati o teh predlogih sklepov in stališč? Če ni
                  razprave, bi prešli na glasovanje in pred glasovanjem opozarjam, da se te predloge
                  sklepov sprejema z dvotretjinsko večino navzočih in prosim, da se prijavljate in
                  kdor se prijavi, tudi sme glasovati. Še enkrat, dvotretjinska večina navzočih in
                  kdor se ne prijavi, naj ne glasuje. Sicer je problem z ugotavljanjem pravilnega
                  izida. Na glasovanje dajem prvi predlog sklepa - predlog zakona o spremembah in
                  dopolnitvah zakona o referendumu in o ljudski iniciativi; prva obravnava je
                  primerna podlaga za pripravo predloga zakona za drugo obravnavo. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet. Predlogi stališč - predlagam, ker ni bilo
                  nobene razprave, nobenih ugovorov, da o vseh stališčih, ki jih imate v poročilu,
                  to so pod točko 1, 2, 3, 4, 5 in 6, glasujemo skupaj. Sekretarka me opozarja, da
                  moramo od primera do primera. Na glasovanje dajem stališče pod točko 1. Ugotovimo
                  sklepčnost!</p>
               <p>Drugo dodatno poročilo Odbora za notranjo politiko in pravosodje, datum 21.3.1995,
                  na strani 2 stališča, točka 1: "Na stroške predlagatelja se lahko zbirajo podpisi
                  tudi na javnih prireditvah, ki jih organizira predlagatelj pobude, Državni zbor pa
                  je dolžan zagotoviti uradno osebo, ki zbira podpise." Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da stališče pod točko 1 ni sprejeto.</p>
               <p>Na glasovanje dajem stališče pod točko 2. "Natančneje naj se predvidijo nekatere
                  obveznosti državnih organov pri zbiranju podpisov, in sicer: jasna označitev
                  podpisnih mest, naprej določene uradne ure in dnevi, obvezno razobešanje pravilno
                  izpolnjenega obrazca na podpisnemu mestu, obveznost državnih organov, da obvestijo
                  javnost o podpisnih mestih in uradnih urah, možnost, da podpisane obrazce
                  prevzemajo uradne osebe in jih predajo pooblaščenemu predstavniku ponudnika.
                  Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je stališče pod točko 2 sprejeto.</p>
               <p>Stališče pod točko 3. Natančneje naj se določijo roki in postopek prevzema
                  podpisanih obrazcev podpore v Državnem zboru Republike Slovenije. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je stališče pod točko 3 sprejeto.</p>
               <p>Stališče pod točko 4. "Predvidi naj se podaljšanje roka zbiranja podpisov po vzoru
                  švicarskega zakona o referendumu." Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da stališče pod točko 4 ni sprejeto.</p>
               <p>Stališče pod točko 5. "Predvidi naj se ustrezno sodno varstvo zoper odločitev
                  Državnega zbora iz 15. člena zakona zaradi njegove uskladitve iz odločb Ustavnega
                  sodišča Republike Slovenije o razveljavitvi 10. člena zakona o referendumu in o
                  ljudski iniciativi in o ugotovitvi skladnosti z ustavo njegovega 9. člena ter
                  neskladnosti z ustavo njegovega drugega odstavka 15. člena." Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je stališče pod točko 5 sprejeto.</p>
               <p>Stališče pod točko 6. Pri pripravi predloga zakona za drugo obravnavo naj se
                  upoštevata mnenje in dodatno mnenje Sekretariata za zakonodajo in pravne zadeve.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je stališče pod 6. točko sprejeto.</p>
               <p>Imamo še predlog, ki je proceduralne narave, kar pomeni, da ga bomo sprejemali z
                  navadno večino. Predlog zakona za drugo obravnavo pripravita predlagatelja Miran
                  Potrč in Marijan Poljšak v sodelovanju z Vlado Republike Slovenije za 32. sejo
                  Državnega zbora.</p>
               <p>Dajem predlog na glasovanje. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog sprejet.</p>
               <p>S tem zaključujem to točko dnevnega reda.</p>
               <p>Za 26. točko, to je predlog zakona o pravicah industrijske lastnine iz delovnega
                  razmerja, prosi minister, ker je odsoten, da jo obravnavamo pozneje. Predlagam, da
                  to točko preskočimo, če ni ugovorov. Torej 26. točko preskočimo in preidemo na
                     <title>27. TOČKO DNEVNEGA REDA</title>: prva obravnava <title>PREDLOGA ZAKONA O
                     SPREMEMBAH STANOVANJSKEGA ZAKONA</title>.</p>
               <p>Predlog zakona sta v obravnavo zboru predložila poslanec Tone Peršak in poslanka
                  Danica Simšič. Želi predstavnik ali predstavnica predlagatelja besedo? Gospod
                  Peršak.</p>
            </sp>
            <sp xml:id="SDZ1-Redna-29-1995-03-21.sp115">
               <speaker>ANTON PERŠAK:</speaker>
               <p>Spoštovane poslanke in poslanci. Ne glede na to, da stanovanjski zakon, ki je
                  sicer že bil dopolnjevan in spreminjan po tem, ko je bil že sprejet, še vedno
                  sproža celo vrsto vprašanj in dilem, na kar ne nazadnje opozarja tudi razprava in
                  več deset predlogov za dopolnjevalna stališča in sklepe v zvezi z zakonom, ki sva
                  ga vložila z gospo Simšičevo, je bil začetni namen našega predloga pravzaprav
                  relativno omejen in nedolžen. V bistvu sva želela v začetku poseči v zakon samo na
                  enem segmentu, in to je na segmentu upravljanja z več stanovanjskimi hišami
                  oziroma na segmentu nujnih posegov opravil in eventualnih sprememb namembnosti in
                  tako naprej v tistem delu teh hiš, ki so v skupni lastnini vseh lastnikov.
                  Pokazalo se je namreč v praksi, da je naš stanovanjski zakon s to razprodajo
                  stanovanj v družbeni lasti, prejšnji, povzročil to, da imamo, po sedaj mnogih
                  večstanovanjskih hišah za evropske razmere precej nenavadno razpršenost
                  lastništva, da imamo recimo v Ljubljani, vsaj sam vem za takšne bloke, tudi bloke
                  s 150, 160, 170 lastniki, ki se seveda nikoli niti ne uspejo zbrati skupaj, kaj
                  šele, da bi soglašali o tem, kaj naj se v hiši popravi in kaj naj se zgodi s
                  kakšnimi skupnimi prostori ali kaj podobnega. Ugovor proti našemu zakonu je, češ,
                  saj ni potrebno 100% soglasje za nekatere stvari, vendar če natančno preberete
                  člen, za katerega predlagamo, da se spremeni, boste videli, da v šestem odstavku
                  28. člena zakona v osnovnem besedilu piše: "Ukrepom, ki jih je odredil upravnik,
                  lahko lastnik ugovarja." V tem primeru mora lastnik sklicati najkasneje v 15 dneh
                  ostale lastnike, ki dokončno odločajo o sporu in tako naprej. Se pravi, res je, da
                  na začetku ni potrebno 100% soglasje, vendar za nekatere posege je potrebno,
                  zlasti za odtujitve, po drugi strani pa, če enkrat eden sproži ugovor, se ta
                  štrena začne vleči v nedogled in se nikoli ne razreši. Zato smo v začetku
                  predlagali, da bi se več teh stvari uredilo s pogodbo med lastniki in upravnikom
                  oziroma tistim, ki bi te posle v takšni večstanovanjski hiši prevzel, in da bi ne
                  bilo potrebno pač absolutno soglasje vseh za tiste stvari, ki zadevajo, kot
                  pravim, to skupno lastništvo, naj bodo to kakšni skupni prostori, hodniki in tako
                  naprej, sprememba namembnost in tako naprej.</p>
               <p>Že na prvi razpravi, kajti to smo predlagali že lani spomladi na Odboru za
                  infrastrukturo in tako naprej, se je pokazalo, da je najmanj še ena tema, ki je
                  zelo vroča in dobili smo naročilo od odbora, s sopredlagateljico sva dobila
                  naročilo, da vključiva to temo, to je tema možnosti odkupa bivših, da tako rečem,
                  hišniških stanovanj. To sva potem tudi storila in Odbor za infrastrukturo je, če
                  smem tako reči, temu zakonu dal svoje soglasje, da je primeren za prvo obravnavo,
                  in da naj ga pač zbor v prvi obravnavi sprejme. K temu pa je, na to je merila moja
                  začetna opomba, seveda odbor sprejel še vrsto stališč, kaj naj bi zakon do druge
                  obravnave še vključil v to spremembo in dopolnitev stanovanjskega zakona. Že to,
                  kar je odbor naložil, zahteva seveda zelo veliko delo. Poleg tega je odbor prejel
                  še celo vrsto dodatnih predlogov, ki jih potem ni, s katerimi ni soglašal, v zvezi
                  z nekaterimi je naložil Vladi oziroma predlaga, da se naloži Vladi dodatne
                  obveznosti za nadaljnjo revizijo tega zakona. V zvezi z drugimi je pač sprejel
                  druge vrste sklepov ali pa za sedaj, kot pravim, zavrnil te predloge.</p>
               <p>S sopredlagateljico, gospo Simšičevo, soglašava s tem, da zaradi zapletenosti
                  materije, ki se začenja s tem, kar je odbor še dodatno naložil, da zakon
                  pripravimo skupaj z Vlado za drugo obravnavo. Misliva pa, da je vseeno pametno, da
                  sodelujeva pri tem tudi zaradi tega, ker se je pokazalo, da Vlada nekako nima
                  velikega interesa za spreminjanje tega zakona in meniva, da bo mogoče najino
                  spodbujanje malo pospešilo to delo. Zato predlagam, da zbor kar sprejme sklep
                  tako, kot je predlagan, da skupaj z Vlado pripravljava zakon še naprej, čeprav se
                  seveda zavedava, da Vlada razpolaga z neprimerno boljšimi in kvalitetnejšimi močmi
                  za to delo, kot sva midva. To je prvo, kar predlagam, da se res sprejme.</p>
               <p>Drugo, predlagam, da se sprejmejo tudi ostala stališča, ki jih odbor predlaga, da
                  pa vendar kakšnih dodatnih obveznosti ne bi nalagali še za to fazo spreminjanja
                  zakona, ker se potem bojim, da tudi tistih stvari, ki bi jih zdaj želeli urediti,
                  ne bomo tako kmalu uredili, kajti, kot rečeno, vprašanja, ki se odpirajo ob
                  stanovanjskem zakonu, so zelo dalekosežna, zelo globoka, včasih tudi malo srce
                  parajoča in jih bo treba v naslednjih letih še precej spreminjati. Naj opozorim
                  samo na eno, na videz takorekoč nerazrešljivo vprašanje, to je vprašanje
                  najemnikov, ki želijo odkupiti stanovanja v tako imenovanih denacionaliziranih
                  stanovanjih. Praksa kaže, da rešitve, ki so zdaj na razpolago, dejansko pomagajo
                  zelo majhnemu številu teh interesentov do odkupa teh stanovanj in da bodo potrebne
                  verjetno bolj pronicljive glave, kot je trenutno moja, da bi te rešitve našli.
                  Mislim pa, da je Vlada dolžna te rešitve iskati, ker je pač v osnovi predlagala
                  zakon tak, kot je in bom zdaj rekel malo hudobno, tudi to situacijo na nek način
                  povzročila. Hvala.</p>
            </sp>
            <sp xml:id="SDZ1-Redna-29-1995-03-21.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Predlog zakona je obravnaval Odbor za infrastrukturo in okolje kot matično
                  delovno telo. Poročevalec odbora, gospod Pregelj, ima besedo.</p>
            </sp>
            <sp xml:id="SDZ1-Redna-29-1995-03-21.sp117">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je predmetni zakon obravnaval na več
                  sejah in oblikoval poročilo, kot ga imate pred seboj. Dovolite mi, da vas zgolj
                  opozorim na nekaj pomembnejših problemov, ki smo jih člani odbora obdelali na teh
                  sejah. Gre za to, kot je že gospod Peršak pred menoj povedal, da smo predlagali
                  predlagatelju, da razširi spremembo stanovanjskega zakona, hkrati smo se pa
                  dogovorili, da je ta sprememba kljub vsemu taka, da jo je možno hitro opraviti na
                  Državnem zboru in da ne bi koreniteje posegala v tiste sporne dele stanovanjskega
                  zakona, ki se nanašajo predvsem na lastninjenje oziroma na odkup
                  denacionaliziranih stanovanj in za to problematiko smo zadolžili Vlado, da
                  pripravi celovito in temeljito spremembo na podlagi poročila o stanju na tem
                  področju stanovanjskega gospodarstva oziroma stanovanjske problematike. Kot je že
                  predlagatelj povedal, je bistvo te spremembe problematika, ki se opaža pri
                  večstanovanjskih hišah. Glede na dejstva, da so te večstanovanjske hiše postale
                  tudi mnogo lastniške, je zelo težko upravljanje teh stavb, celoten mehanizem
                  upravljanja je nekako nedodelan in tudi v praksi se ne izvršuje, zato smo se
                  strinjali, da je potrebno v zakonu opredeliti pristop, ki opredeljuje, kdaj
                  upravnik zaradi nujnih vzdrževalnih del in zaščite stavbe kot take pred posebnimi
                  škodljivimi vplivi ali pa, kadar gre za ogrožanje življenja stanovalcev, lahko
                  ukrepa in na podlagi tega smo sprejeli tudi določena dodatna stališča.</p>
               <p>Kot je bilo že omenjeno, smo tudi predlagali, da se poskuša v okviru te spremembe
                  stanovanjskega zakona dodatno urediti tudi vprašanje odkupa bivših hišniških
                  stanovanj s tem, da smo predlagatelju naložili, naj jasno opredeli, katera
                  hišniška stanovanja se lahko odkupijo in predlagali smo, da so to tista
                  stanovanja, ki se več ne uporabljajo kot hišniška oziroma da gre za tista
                  stanovanja, ki so tudi po nekih normativnih redih bila grajena mogoče
                  predimenzionirano in glede na sedanje stanje, ko je v bistvu upravnik tisti, ki
                  vzdržuje stavbo, smo ugotovili, da so sicer hišniška stanovanja potrebna, toda
                  zgolj na določeno število stanovanj oziroma v posebnih stavbah.</p>
               <p>Poseben problem smo ugotovili, ki se nanaša na tiste primere, ko gre za nujna
                  vzdrževalna dela, jih pa posamezni lastniki ne želijo plačati. Zato predlagamo, da
                  se v zakonu, če ne sedaj, pa takrat, kadar bo Vlada pripravila celovito spremembo,
                  uredijo tudi hipotekarni odnosi in na ta način opredeli možnost takega plačila
                  nujnih vzdrževalnih del, ki so potrebna za ohranitev vitalnosti posamezne
                  stavbe.</p>
               <p>Poleg tega smo predlagali naslednje rešitve: upravnik naj na predlog stanovanjske
                  inšpekcije ob periodičnem pregledu ali ob izrednih dogodkih izvede vse tiste
                  ukrepe, ki se morajo opraviti takoj, da se prepreči ogrožanje življenja
                  stanovalcev in mimoidočih ter da se prepreči večja materialna škoda na delih in
                  napravah stanovanjske hiše, ki služijo skupnim namenom. Žal, ugotavljamo, da se je
                  tak dogodek potem že zgodil kljub temu, da je bila dejansko možna tudi drugačna
                  rešitev.</p>
               <p>Potem, ustanovi naj se hipoteka nad stanovanjem, če lastnik ne prispeva k
                  vzdrževanju skupnih delov in naprav. Potem naj se z zakonom ali podzakonskim aktom
                  določi minimalne tehnične pogoje za uporabo in vzdrževanje stanovanj in
                  stanovanjskih hiš ter predvidi tudi določene sankcije za nepravočasno, neredno in
                  nepravilno vzdrževanje, nadzor nad tem pa naj izvaja stanovanjska inšpekcija. Po
                  tem zakonu naj se predvidi, da mora stanovanjska inšpekcija vršiti periodični
                  pregled glede stanovanjskih hiš, na primer vsakih pet ali 10 let ter ob vsakem
                  izrednem dogodku, na primer viharju, poplavi in podobno. Opredeli naj se
                  lastništvo stanovanj obveznosti za čas do vpisa v zemljiško knjigo. Ugotovili smo,
                  da je še vedno ogromno stanovanj, ki niso vpisana v zemljiško knjigo in da bo
                  potrebno to problematiko urediti najkasneje s sprejemom novega zakona. Zato smo
                  predlagali, da se pospeši procedura. Ministrstvo za okolje in prostor naj pripravi
                  vzorce pogodb o upravljanju, ker smo ugotovili, da so nekatere sklenjene pogodbe
                  presplošne in pomanjkljive ter predstavljajo še dodatno oviro pri upravljanju v
                  stanovanjskih hišah.</p>
               <p>Glede na do sedaj povedano je odbor sprejel na koncu take sklepe. Predlog zakona o
                  spremembah stanovanjskega zakona je primerna podlaga za pripravo predloga za drugo
                  obravnavo in predlaga, da drugo obravnavo pripravi Vlada Republike Slovenije
                  skupaj s predlagateljema zakona, poslanko Danico Simšič in poslancem Tonetom
                  Peršakom.</p>
               <p>Poleg tega predlagamo vrsto dodatnih stališč, ki jih sedaj ne bi bral, ker so
                  pregledno zapisana. Hkrati predlagamo, naj se druga obravnava pripravi v roku, ki
                  bo omogočal obravnavo na aprilski seji Državnega zbora. In predlagamo tudi dodatni
                  sklep, da Vlada prouči vse preostale pobude in predloge za spremembo
                  stanovanjskega zakona in pripravi predlog zakona, ki bo te spremembe
                  upošteval.</p>
               <p>Torej, če dovolite za zaključek, da ne bi potem prihajalo do kakšnih nesporazumov.
                  Odbor je mnenja, da je ta novela primerna za nekaj manjših popravkov
                  stanovanjskega zakona, medtem za nekaj nekoliko bolj odločilnih in težjih pa naj
                  bi Vlada pripravila na najvišji strokovni ravni ustrezno novelo tega zakona in jo
                  dala v proceduro kmalu, oziroma v nekem določenem roku, ki bi bil najkasneje to
                  jesen. S tem je odbor želel predvsem, da se te nujne spremembe, ki so zdaj
                  predlagane, čimprej spravijo v življenje. Hvala.</p>
            </sp>
            <sp xml:id="SDZ1-Redna-29-1995-03-21.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Ali želi besedo predstavnik Vlade? <stage>(Ne
                     želi.)</stage> Ali želijo besedo predstavniki poslanskih skupin? Gospod
                  Lap.</p>
            </sp>
            <sp xml:id="SDZ1-Redna-29-1995-03-21.sp119">
               <speaker>SAŠO LAP:</speaker>
               <p>Hvala. Dva čisto kratka predloga dodatnih sklepov bi obrazložil. Kot prvo
                  predlagamo, naj predlagatelj prouči pristojnost med organom, ki predstavlja
                  lastnika večstanovanjske hiše in upravnikom v tej smeri, da bo poudarjena vloga
                  organa, lastnikov večstanovanjske hiše v odnosu na upravnika. To predlagamo zato,
                  ker mora imeti organ, ki predstavlja lastnika večstanovanjske hiše, večjo težo, v
                  tem primeru pri dogovarjanju z upravnikom, ki upravlja tako stanovanjsko hišo,
                  kadar gre za tekoče upravljanje in vodenje hiše. S predlogom tega sklepa želimo
                  predlagatelja zavezati, da oblikuje zakon za drugo obravnavo v tej smeri, da bo
                  dal večjo težo lastnikom stanovanjske hiše in ne upraviteljem objekta. Saj to je
                  samo po sebi umevno.</p>
               <p>Zadnje čase smo priča, ko želijo imeti upravitelji takega stanovanjskega objekta
                  večjo vlogo kot lastniki in drugi, torej za drugo obravnavo naj predlagatelj
                  upošteva stališče, ki ga je v določbi 3. člena predloga zakona poslalo Vrhovno
                  sodišče Republike Slovenije Državnemu zboru preko Ministrstva za okolje in
                  prostor. To je bilo 22.9.1994, številka 361-452/93. Predlagatelj spreminja tretji
                  odstavek 31. člena tega zakona tako, da namesto obveznega upoštevanja lastnikov,
                  kadar gre za odločitve, ki presegajo upravljanje, določa soglasja vsaj
                  dvotretjinsko od vseh solastnikov. Takšna sprememba tretjega odstavka 31. člena je
                  po mnenju - to je mnenje Vrhovnega sodišča, v nasprotju s 15. členom zakona o
                  temeljnih lastninsko pravnih razmerjih, še Uradni list SFRJ 6/80, ki ureja
                  razmerja med solastniki. S tem predlogom, ki sem ga opisal, želimo predlagatelja
                  zavezati, da upošteva mnenje pravne stroke in interese vseh solastnikov.
                  Hvala.</p>
            </sp>
            <sp xml:id="SDZ1-Redna-29-1995-03-21.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Še kdo za poslansko skupino? Ne več. Besedo dajem poslankam in poslancem.
                  Ali želi kdo besedo? Gospod Potrč.</p>
            </sp>
            <sp xml:id="SDZ1-Redna-29-1995-03-21.sp121">
               <speaker>MIRAN POTRČ:</speaker>
               <p>Hvala. Predlog zakona podpiram, čeprav je točna ugotovitev, da je tako
                  predlagatelj kot kasneje tudi matično delovno telo želel s predlogi sprememb in
                  dopolnitev zaobseči relativno ozek krog problematike, ki je pereča, ni pa edina,
                  ki je pereča na tem področju. Kar zadeva predlog stališč, ki ga je pripravilo
                  matično delovno telo, tudi jaz menim, da je prav opozoriti na vprašanje
                  dvotretjinskega odločanja lastnikov v zvezi z zakonom o obligacijskih razmerjih.
                  Vem, da je ta problematika in to vprašanje bilo razpravljano na odboru. Nisem
                  prepričan, ali je predlog stališč najbolje formuliran. Osebno mislim tako, da če
                  gre za vprašanje lastništva, spremembe lastništva, da potem na žalost brez
                  soglasja lastnika ni mogoče; vseh lastnikov. Da pa je verjetno sedanja rešitev v
                  zakonu kruto napisana, ko pa zahteva soglasje vseh lastnikov za, bi rekel tudi
                  nekaj večja popravila, da poenostavim, kar pa res ne gre, ker se včasih enostavno
                  soglasje vseh ne more dobiti, se izgublja čas in je nepotrebno in tukaj bi se
                  verjetno dal ta krog vprašanj, ki zahteva polno soglasje slehernega lastnika
                  oziroma solastnika res zelo bistveno omejiti in po mojem bi se dal omejiti na
                  vprašanje lastnine in ne moreš je s tem izgubiti ali pa nekaj takšnega. Tukaj
                  nekaj teh vprašanj je, tako da bi svetoval, da mogoče razmislimo, ali je v tem
                  delu stališče matičnega delovnega telesa toliko jasno precizirano, da ga vsi enako
                  zastopimo ali ne, drugače bosta po mojem vsaj predlagatelja v pripravi zakona za
                  drugo obravnavo imela nekaj težav.</p>
               <p>Drugo. S kolegom Lipoglavškom sva predlagala še eno dopolnitev stališč, ki ga je
                  matično delovno telo podprlo in upam, da ga bo tudi zbor. Gre za problem zamenjave
                  stanovanj, povezanih tudi z dejstvom, posebej v zvezi z vojaškimi stanovanji -
                  potrebno je to povedati - nekomu daje, nekomu ne daje soglasja za zamenjavo, da
                  imamo tukaj, verjetno ne samo sam, ampak še kakšen poslanec, kar nekaj konkretnih
                  opozoril in tistim, kjer se vidi, da kriterijev ni, in da je bilo v nekaterih
                  primerih soglasje dano, v drugem odklonjeno, da je prihajalo do situacij, kjer se
                  je dovolila zamenjava stanovanja, kasneje pa se je ugotovilo, da na starem
                  stanovanju več stanovanjske pravice ni in ga ni mogoče kupiti, na novem pa tudi
                  ne, ker ni bil lastnik v času, ko je bil stanovanjski zakon sprejet in je šlo
                  pravzaprav za, po mojem, neupoštevanje dejstev, da gre za pravno neuke ljudi, ki
                  nikoli ne bi v zamenjavo pristali pod pogojem, da bi že vnaprej vedeli, da na
                  starem stanovanju ne bo imel pravico odkupa, na novem pa tudi ne, in bi rekel,
                  potem pač raje ostanem v starem in se bom potrudil odkupiti in ga kasneje prodam,
                  po dveh letih pa kupim manjšega, če se želim preseliti v manjšega. Tako, da
                  mislim, da je to res eno takšnih vprašanj, ki bi ga vsekakor morali podpreti.</p>
               <p>V tistem delu, kjer sam nisem najbolj zadovoljen z mnenjem matičnega delovnega
                  telesa, čeprav ga na nek način razumem, posebej v tem delu, da bi bilo težko
                  predlagateljema naložiti, da problem razrešita, pa je vprašanje uporabe 125. člena
                  stanovanjskega zakona v praksi. Ne bom vas dolgo s tem moril in gnjavil, ker smo o
                  njem veliko govorili, sam pa sem prepričan, da je tudi matično delovno telo
                  ugotovilo, da 125. člen tistega rezultata, ki je bil s strani predlagatelja, to je
                  Vlade, obljubljen, niti slučajno ne daje, in to v nobenem od treh predvidenih
                  modelov, da pa je tretji model praktično neuresničljiv in to deloma zaradi tega,
                  kakor je napisan, deloma pa tako, kot ga je Vlada kasneje tolmačila, v enem delu
                  razumljivo, v enem delu pa po mojem tudi nerazumljivo in bi rekel, malo pobud, ker
                  je bila proti temu, da se 125. člen spremeni, in da je kasneje skozi tolmačenja
                  iskala vse možnosti, da bi ga tolmačila tako, da se tisto, kar je bilo proti, v
                  praksi ne bi moglo izreči. In to se je dogajalo najmanj na dveh točkah. Najprej na
                  dejstvu, da je vsem, ki so zahtevali seznam stanovanj, sporočala samo seznam
                  zasedenih stanovanj, čeprav v zakonu izrecno piše, da je potrebno sporočiti seznam
                  zasedenih in nezasedenih stanovanj. O tem sem postavil poslansko vprašanje in
                  dobil zelo formalističen odgovor od ministra, po mojem nekorekten, ampak tako se
                  pač lahko na vprašanja odgovarja, kjer je bilo rečeno, da so potrebe in obveze, ki
                  jih ima država in občine do drugih toliko pomembnejše in večje, da ta del zakona
                  ni mogoče izvesti. Poenostavljam, to je bil smisel odgovora. Strinjam se, da
                  potrebe so. Se strinjam, ker gre za socialne primere, ki jih je potrebno reševati.
                  Strinjam se, da imamo obveznost po zakonu tudi do denacionalizacijskih
                  upravičencev. Je res, ampak, če je vse to res, je res tudi, da smo napisali v
                  zakon, da bomo sporočali nezasedena stanovanja in če zdaj Vlada reče, da to ne
                  velja, potem krši zakon in to je bil prvi primer.</p>
               <p>Drugi primer, kjer se strinjam, da je Vlada imela prav, ampak seveda stvar pa zelo
                  zakomplicira, je dejstvo, da je sporočala samo hišno številko in stanovanje, ne pa
                  tudi naslov imetnika stanovanjske pravice oziroma najemnika, kar je razumljivo -
                  varstvo osebnih podatkov. Ampak, seveda za tistega, ki bi eventualno želel
                  pogledati, poklicati ali pa vprašati, da ne rabi hoditi od hiše do hiše, pa
                  gledati, ali je to prava lokacija ali je to po oknih, ali bi tisto stanovanje bilo
                  ali ne, ampak, da bi lahko tudi telefoniral, seveda brez naslova ne more nič
                  dobiti in to je bilo zelo oteženo, čeprav pravim, tukaj Vlado razumem, da je pač
                  šla na varstvo osebnih podatkov in je rekla, nič drugega kot to najnujnejše naj
                  naredim.</p>
               <p>Tretje, kjer pa po mojem tudi ni ravnala v skladu s smislom zakona, je pa dejstvo,
                  da je ponovno po starem stanovanjskem zakonu, in tudi veljavnem, omogočila
                  predkupno pravico. Ne trdim, da predkupna pravica najemnika ne obstoja. Obstoja,
                  ampak po mojem obstoja predkupna pravica najemnika v smislu tržnih pogojev dati to
                  predkupno pravico potem, ko smo v zakonu predvideli, da štiri mesece tako ali tako
                  imajo še vsi dodatno možnost odkupiti, potem pa predvideli rok za nosilce
                  stanovanjske pravice v denacionaliziranih stanovanjih kot neomejen, kar bi
                  praktično pomenilo, da če se nekdo od teh tudi čez petnajst let odloči in gre k
                  enemu in reče: "Veste kaj, jaz bi pa zdaj vaše stanovanje odkupil," ima to zahtevo
                  občini dati in s tistim momentom se sproži predkupna pravica tega nosilca
                  stanovanjske pravice po stanovanjskem zakonu, se pravi, pod temi ugodnejšimi
                  pogoji.</p>
               <p>To je razlaga, ki je pravno tako zelo nategnjena in ki vidi samo nek pravni
                  formalizem, smisla, ki smo ga želeli doseči, pa niti slučajno ne.</p>
               <p>No, to je bil razlog zaradi katerega predlagamo, da bi bilo potrebno tudi že sedaj
                  oceniti, kako se zagotavljajo približno enakopravne možnosti nakupa stanovanj
                  najemnikov v denacionaliziranih stanovanjih, na podlagi 125. člena. Mi bi želeli
                  in pa tudi predlagamo, da bi to bil sestavni del tega zakona. Vemo, da s tema
                  dvema predlagateljema nalagamo nemogočo nalogo, ampak kljub temu se nam zdi to
                  prav storiti, ker se bojimo, da drugače pač iz tega ne bo nič in se bomo naprej še
                  sprenevedali, kot da so problemi rešeni, problemi pa rešeni niso.</p>
               <p>Mene sicer veseli, da je matično delovno telo potem samo predlagalo dodatni sklep,
                  s katerim je priznalo, da problem obstoja in naložilo Vladi, naj pač tudi to
                  kasneje prouči. Bojim se pa, da bo to relativno malo zaradi tega, ker takšno, kot
                  je bilo obnašanje Vlade do sedaj na tem področju, pač enostavno kakšnega hudo
                  velikega zaupanja v to, razen, da bomo zelo formalistične odgovore dobivali, ki
                  bodo povedali, da se nič ne da narediti, ne bo.</p>
               <p>Sva pa bila s kolegico Danico Simšič pred kratkim tudi na združenju ali društvu,
                  zdaj nimam tega papirja, kako se točno imenuje,  mislim pa, da je Društvo
                  najemnikov stanovanj v denacionaliziranih stanovanjih, kjer so nam popolnoma enake
                  težave kot so nam jih razlagali, preden je bil 125. člen sprejet, razlagali
                  ponovno in povedali, da problem za njih niti slučajno ni rešen in njihova trditev
                  je še vedno najenostavneje rečeno, da je država do njih še kako krivična vis-ŕ-vis
                  vseh ostalih in da se počutijo vis-ŕ-vis rešitev v zakonu, vsaj kar zadeva možnost
                  nakupa, popolnoma neenakopravni. Kar zadeva trajnost najema, formalno ne, dejansko
                  pa v mnogočem tudi, ker gre za pravno neuke ljudi, ki ne znajo sicer ustrezne
                  predpise uporabljati na način, da bi bili res tudi pravno zavarovani in se mnogo
                  komu dogaja, da dejansko pravno zavarovan ni in da so sicer njemu ugodni predpisi
                  zlorabljeni na ta način, da na koncu ostane brez stanovanja, z višjo najemnino ali
                  s takimi pogoji življenja v tem stanovanju, da komaj čaka, da bi iz njega šel,
                  čeprav formalno to najemno pravico ima. Hvala lepa.</p>
            </sp>
            <sp xml:id="SDZ1-Redna-29-1995-03-21.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-29-1995-03-21.sp123">
               <speaker>ANTON PERŠAK:</speaker>
               <p>Samo tri stvari bi rad poudaril kot poslanec in hkrati kot predlagatelj. Rad bi
                  rekel, da 3.2 točko med predlaganimi stališči razumem tako, kot sta opozarjala
                  tako gospod Lap v imenu poslanske SND in sedaj gospod Potrč, da ta dvotretjinska
                  večina pomeni, tako kot piše v točki, tiste posege ali pa tiste dejavnosti s to
                  skupno lastnino, ki ne pomenijo odtujitve spremembe lastništva itd. To se pravi,
                  da ne gredo v obligacijsko, tisto, kar je predmet obligacijskih razmerij. Meni se
                  zdi, da je zadosti jasno napisano in tako jo razumemo in jo bomo v tem smislu
                  upoštevali pri pripravi za drugo obravnavo.</p>
               <p>Rad bi pa rekel, da se nam zdi, da je ne glede na to, da je v tej točki zakon,
                  sedaj zožen na njegov domet, še vedno izredno pomemben. Namreč praksa kaže tako po
                  stanovanjskih blokih, kot tudi drugod, da ta zahteva predstavlja pravzaprav enega
                  ključnih problemov. Namreč, to dejstvo, ta privatizacija je povzročila
                  paradoksalen razplet privatizacije, ki smo jo mi z zakonom omogočili. To, da
                  pravzaprav lastniki stanovanj pri nas niso predvsem premožni ljudje, ampak v
                  mnogih primerih ravno obratno, ki so pač zmogli tak vložek 10, 15.000 mark, sicer
                  pa materialno več ali manj niso, bom rekel, premožni in iz teh razlogov
                  nasprotujejo kakršnemukoli posegu, ki zahteva materialna sredstva. To povzroča, po
                  eni strani, to, kar je skupno - lastništvo postaja vedno bolj zanemarjeno, se ne
                  popravlja, se ne opravi nobenih posegov, tudi takih, ki bi mogoče bili v korist.
                  Sam vem za nekaj primerov, ko bi, recimo, bilo možno nek tak prostor, ki je
                  popolnoma neuporaben, nefunkcionalen, dati v najem in bi se ta prostor in mogoče
                  še skupni stroški elektrike ali kaj takega izplačalo na račun tega najema, pa
                  nekdo na to ne pristane, in to dostikrat tak, ki tudi ne plačuje elektrike za te
                  skupne prostore, ali pa kaj podobnega. Pač so različni razlogi, zakaj se to dogaja
                  in o tem nima smisla ugibati, ampak dejstva mnogih teh v stanovanjskih blokih na
                  to opozarjajo. Zato mislim, da je ta sprememba vendarle pomembna in smiselna.</p>
               <p>Drugo bi pa rad rekel nekaj, kar sem že sam na začetku omenil kot zelo velik
                  problem. Zakaj se na nek način kot predlagatelj tega zakona bojim ugrizniti v ta
                  problem pravice nakupa denacionaliziranih stanovanj, zato ker moram povedati, da
                  sem prepričan, da bo v to morala iti na koncu država z nekim svojim fondom
                  stanovanj. Tako kot je zdaj postavljeno razmerje, da je na eni strani najemnik v
                  denacionaliziranem stanovanju, na drugi strani pa nek drug najemnik v nekem drugem
                  stanovanju, katerega lastnik je neko podjetje, občina ali ne vem kdo, in te
                  postaviti v razmerje, ki ga je aranžiral, da tako rečem, nekdo tretji, to je
                  država, in zdaj zahtevati, da se oni med seboj sporazumejo, je na nek način, lahko
                  bi celo rekli, cinično. In če sem še jaz malo ciničen, bo na koncu to juho moral
                  na nek način pojesti tisti, ki jo je zakuhal. To smo pa ne nazadnje tudi mi, ki
                  smo bili takrat zraven, ko se je ta zakon sprejemal. Prepričan sem, da tega
                  problema ni mogoče razrešiti, razen na način, da bo nekako šla, vsaj ponekod, tudi
                  država z nekim svojim fondom stanovanj. Zato seveda predlagam, da Vlada čimprej o
                  tem razmisli. Hvala.</p>
            </sp>
            <sp xml:id="SDZ1-Redna-29-1995-03-21.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Redna-29-1995-03-21.sp125">
               <speaker>BREDA PEČAN:</speaker>
               <p>Hvala za besedo. Rada bi vložila še eno dopolnilno stališče. Opravičujem se ob
                  vsej množici, ki je že vložena, da prihajam tako pozno, vendar so me k temu
                  spodbudili volivci na obali. Gre namreč za problem, ki se pojavlja v skupnostih
                  lastnikov, kjer se dogaja, da se skupnost lastnikov, niti ne s soglasjem vseh,
                  odloči, da bo eden izmed lastnikov opravljal naloge upravnika. Meni je gospod
                  Blagajne pojasnil, da zakon tega ne dovoljuje, vendar v praksi se to dogaja. Torej
                  pomeni, da bi nekdo od lastnikov moral kot zainteresirana stranka sprožiti
                  postopek pri tržni inšpekciji in preprečiti tako ravnanje. Vemo pa, kako je potem
                  v taki skupnosti živeti. Zaradi tega menim, da bi bilo smotrno, da bi Vlada ali
                  ministrstvo, to je odvisno od tega, kako na to stvar gledamo, izdala podzakonski
                  predpis, s katerim bi določila pogoje, ki jih mora upravnik izpolnjevati, da lahko
                  to dejavnost izvaja, in sicer pogoje glede števila in glede usposobljenosti
                  osebja, ki opravlja dejavnost upravnika, glede opreme in glede prostorov za
                  opravljanje dejavnosti. Zaradi tega predlagam dodatno stališče, ki se glasi
                  takole: "Predlagatelja naj v predlog zakona o spremembah stanovanjskega zakona za
                  drugo obravnavo vgradita določilo, s katerim bo Vlada Republike Slovenije zavezana
                  izdati podzakonski predpis, ki bo določal pogoje, ki jih mora izpolnjevati
                  upravnik glede števila in usposobljenosti osebja, opreme in prostorov za
                  opravljanje dejavnosti." Hvala.</p>
               <p>Samo še toliko. V podporo temu stališču bi pa povedala tole. Konkreten primer
                  poznam, kjer je ena od lastnic v večstanovanjskem bloku prevzela naloge upravnika,
                  lahko rečemo, da nima razčiščenih osnovnih pojmov, kaj pomeni iskanje ponudb in se
                  je lotila preko nekega izvajalca izvajati popravilo strehe v bloku. Že drugi dan,
                  ko je izvajalec prišel, je prišla gradbena inšpekcija zaradi tega, ker gradbišče
                  ni bilo zavarovano kot je treba. Se pravi, da si lahko predstavljamo, da ne more
                  ena oseba, ki nima potrebnih kvalifikacij, opravljati tako zahtevne naloge kot je
                  upravljanje večstanovanjskih blokov. Hvala.</p>
            </sp>
            <sp xml:id="SDZ1-Redna-29-1995-03-21.sp126">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Nihče več. To splošno razpravo zaključujem.
                  Dajem v obravnavo predloge stališč in sklepov. Gospod Potrč, prosim, se
                  opravičujem.</p>
            </sp>
            <sp xml:id="SDZ1-Redna-29-1995-03-21.sp127">
               <speaker>MIRAN POTRČ:</speaker>
               <p>Ne vem, če mi boste kasneje dali pravico. Predpostavljam, da predlog dodatnega
                  sklepa naj 125. člen gre v ta zakon, ne bo sprejet. Meni je žal, ampak dopuščam to
                  možnost. Samo poglejte, če bi gospod Pregelj in odbor soglašal. Zdaj je napisan
                  tak predlog, da naj to Vlada preuči, ampak če bo to preučevala do konca tega in
                  naslednjega mandata, bo ravno tako v redu. Nobenega roka ni. Ali bi soglašali s
                  tem, da se napiše tako: "Vlada Republike Slovenije naj v okviru priprave novega
                  predloga zakona o spremembah in dopolnitvah stanovanjskega zakona v treh mesecih
                  preuči možne negativne posledice pri izvajanju tako imenovanega tretjega modela
                  privatizacije stanovanj najemnikov, ki prebivajo v denacionaliziranih
                  stanovanjih". Potem pa spet dodatek: "O tem poroča Državnemu zboru in po potrebi
                  predlaga ustrezne ukrepe za njihovo odpravo." Ker je namreč napisan tak sklep, da
                  roka ni, in če ne bo nič predlagala, potem ji tudi ni treba dati nobenega
                  poročila, da je vse v redu, ali pa je kaj narobe. Zato dajem zdaj, bom pa dal še
                  pisno, da ne bi še kasneje rekli, da ne smem več predlagati dopolnitve sklepa.
                  Hvala lepa.</p>
            </sp>
            <sp xml:id="SDZ1-Redna-29-1995-03-21.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še enkrat sprašujem, če želi še kdo besedo k splošni razpravi?
                     <stage>(Ne.)</stage> Prehajamo na obravnavo predlogov stališč in sklepov.
                  Predloge stališč in sklepov matičnega Odbora za infrastrukturo in okolje imate v
                  poročilu z dne 9.2.1995. Potem imamo pregled dodatnih sklepov in stališč, ki jih
                  je pripravil isti odbor, to je pa z datumom 6.3.1995. Pred nekaj minutami smo
                  dobili in smo poslušali še predlog dodatnega stališča, ki ga je predlagala gospa
                  Pečanova.</p>
               <p>Želi kdo o teh predlogih razpravljati? <stage>(Nihče.)</stage> Prehajamo na
                  glasovanje. Najprej bomo glasovali o dodatnih stališčih, potem pa o glasovanju
                  dodatnih stališčih pa vseh ostalih, v kolikor ne bo prišlo do ugovorov s predlogi
                  stališč in sklepov v celoti.</p>
               <p>Prvo dodatno stališče: "Predlagatelj naj pri pripravi zakona za drugo obravnavo
                  prouči pristojnosti med organom, ki predstavlja lastnike večstanovanjske hiše in
                  upravnikom v smeri, ki bo poudarila vlogo organa lastnikov večstanovanjske hiše v
                  odnosu na upravnike". Predlagatelj je poslanska skupina SND. Matično delovno telo
                  tega predloga ne podpira.</p>
               <p>Torej še en popravek, preden gremo na to dodatno stališče, dajem na glasovanje
                  najprej prvi predlog sklepa, to je predlog zakona, ki se glasi: "Predlog zakona o
                  spremembah stanovanjskega zakona je primerna podlaga za pripravo predloga zakona
                  za drugo obravnavo. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je ta sklep pod točko 1 sprejet.</p>
               <p>In sedaj se vračam ponovno k pregledom oziroma dodatnim stališčem. Prvo stališče,
                  ki sem ga prebral, predlagatelj je poslanska skupina SND. Odbor za infrastrukturo
                  tega stališča ne podpira. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da dodatno stališče pod točko 1. ni sprejeto.</p>
               <p>Drugo dodatno stališče: "Predlagatelj naj pri pripravi zakona za drugo obravnavo
                  upošteva stališče, ki ga je k določbi 3. člena predloga zakona poslalo Vrhovno
                  sodišče Republike Slovenije Državnemu zboru preko Ministrstva za okolje in prostor
                  22.9.1994". Dajem to dodatno stališče na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da dodatno stališče pod točko 2. ni sprejeto.</p>
               <p>Dodatno stališče pod točko 3. "Predlagatelj zakona naj pri pripravi zakona za
                  drugo obravnavo upošteva, da do imenovanja upravnika naloge iz stanovanjskega
                  zakona opravlja Skupnost stanovalcev oziroma pooblaščena organizacija".
                  Predlagatelj je Samostojna poslanska skupina. Matično delovno telo stališča ne
                  podpira. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da dodatno stališče pod točko 3 ni sprejeto.</p>
               <p>Dodatno stališče pod točko 4. Predlagatelj zakona naj pri pripravi zakona za drugo
                  obravnavo upošteva, da mora skupnost stanovalcev oziroma pooblaščena organizacija
                  ali upravnik v roku 15 dni po obvestilu, da je izbran upravnik, ali novi upravnik,
                  predati novemu upravniku osnovno evidenco za obračunavanje in delitev sredstev
                  stanovanjske hiše, v naslednjih 30 dneh pa celotno dokumentacijo in sredstva
                  stanovanjske hiše. Predlagatelj je samostojna poslanska skupina, matično delovno
                  telo stališča ne podpira. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da dodatno stališče pod točko 4 ni sprejeto.</p>
               <p>Dodatno stališče pod točko 5 - doda se nova točka, ki se glasi: "Ustanovi se naj
                  hipoteka nad stanovanjem, če lastnik ne prispeva k vzdrževanju skupnih delov in
                  naprav večstanovanjske hiše." Predlagatelj je poslanska skupina SND, Odbor za
                  infrastrukturo, to je matično delovno telo, ne podpira in predlaga dopolnitev
                  dodatnega sklepa odbora. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(Nihče.)</stage> Je kdo proti? <stage>(27
                  poslancev.)</stage></p>
               <p>Ugotavljam, da dodatno stališče pod točko 5 ni sprejeto.</p>
               <p>Dodatno stališče pod točko 6 - predlog stališč matičnega delovnega telesa se
                  dopolni tako, da se za točko 3.6 doda nova 3.7 točka, ki se glasi: "predlagajo
                  potrebne dopolnitve zakona tako, da se bodo rešitve za čimbolj enakopravne
                  možnosti nakupa stanovanj najemnikov v denacionaliziranih stanovanjih uresničile v
                  praksi." Predlagatelja sta poslanca Miran Potrč in Franc Lipoglavšek. Odbor,
                  matično delovno telo ne podpira, ker predlaga svoj dodatni sklep. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da dodatno stališče pod točko 6 ni sprejeto.</p>
               <p>Dodatno stališče pod točko 7 - predlog stališč matičnega delovnega telesa se
                  dopolni tako, da se doda nova 3.8 točka, ki se glasi: "reši vprašanje pravice
                  najemnika do odkupa stanovanja po stanovanjskem zakonu v primerih, ko je bila v
                  soglasju s stanovalcem odobrena zamenjava stanovanja v roku, v katerem je bil še
                  mogoč nakup stanovanja v skladu s tem zakonom. Predlagatelja Miran Potrč in Franc
                  Lipoglavšek, matično delovno telo dodatno stališče podpira. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je dodatno stališče pod točko 7 sprejeto.</p>
               <p>Dodatno stališče pod točko 8 - predlagatelj naj pri pripravi zakona za drugo
                  obravnavo dopolni besedilo 117. člena stanovanjskega zakona, s katerim bo omogočen
                  odkup bivših vojaških stanovanj, s katerim razpolaga Ministrstvo za obrambo tudi
                  po dnevu uveljavitve tega zakona. Predlagatelj Zmago Jelinčič. Matično delovno
                  telo stališča ne podpira. Obrazložitev glasu gospod Jelinčič.</p>
            </sp>
            <sp xml:id="SDZ1-Redna-29-1995-03-21.sp129">
               <speaker>ZMAGO JELINČIČ:</speaker>
               <p>Hvala lepa za besedo. Namreč, ker prejšnji predlog ne zajema dovolj široko te
                  problematike, bom glasoval za ta moj predlog in upam, da boste tudi vi, bom pa
                  mogoče malo pojasnil. Namreč, ta predlog, 8. predlog je bistveno širši, saj ne
                  zajema le slovenskih oktantov v primeru katerih se na primer celo mesto Brežice
                  smeji birokratski neumnosti obrambnega ministrstva, ker so srbske in hrvaške
                  družine stanovanja že zdavnaj odkupile in so sedaj lastnice bivših vojaških
                  stanovanj. Slovenci in slovenski državljani, ki so optirali za Republiko Slovenijo
                  in so ob soglasju Ministrstva za obrambo Republike Slovenije svoja stanovanja na
                  oni strani Sotle zamenjali za stanovanja v Sloveniji, pa teh stanovanj ne morejo
                  odkupiti, ker ministrstvo v nasprotju z drugim odstavkom 2. člena uredbe o izvedbi
                  privatizacije stanovanjskih hiš in stanovanj, prevzetih od organov in organizacij
                  bivše SFRJ in JLA ne dovoli odkupa zamenjanih oziroma dodeljenih stanovanj.</p>
               <p>Moj predlog dodatnega stališča vključuje tudi pravico do nakupa stanovanj delavcem
                  Ministrstva za obrambo Republike Slovenije in pripadnikom slovenske vojske, do
                  katerih se minister v bistvu mačehovsko obnaša in včasih tudi mnogo hujše in
                  slabše kot bivša JLA. Minister namreč svojim lastnim ljudem ne dovoli odkupa, češ
                  da gre v vseh primerih za službena stanovanja, kar pa sploh ni res. Službena
                  stanovanja so povsem opremljena stanovanja in so bila kot takšna posebej
                  dodeljena, kot na primer prvi specialni brigadi MORIS 11 stanovanj, pokrajinskim
                  štabom za teritorialno obrambo 7 stanovanj, RŠTO oziroma general štabu 6
                  stanovanj, kabinetu ministra 1 stanovanje in podobno. Vsa ostala stanovanja pa so
                  družinska stanovanja, saj jih delavci Ministrstva za obrambo in slovenske vojske
                  dobijo neopremljena in glede na število članov družine. Tudi zanje velja drugi
                  odstavek drugega člena zgoraj navedene uredbe. Normalno in logično je, da je glede
                  dolžnosti lastnika o prodaji stanovanj prejšnjim imetnikom stanovanjske pravice po
                  117. členu stanovanjskega zakona potrebno upoštevati dan uveljavitve uredbe, ko je
                  bila določena možnost odkupa vojaških stanovanj. Pravico do odkupa vojaških
                  stanovanj morajo torej imeti tisti prosilci, ki so bili imetniki stanovanjske
                  pravice na dan uveljavitve uredbe, to se pravi 8.1.1993 in ne tisti, ki so bili
                  imetniki stanovanjske pravice na dan uveljavitve stanovanjskega zakona, to je
                  19.10.1991, kot to zahteva Ministrstvo za obrambo. Tukaj mislim, da gre še za eno
                  dodatno, birokratsko nesmotrnost Ministrstva za obrambo, saj prazna stanovanja
                  bivše JLA zaradi slabega vzdrževanja propadajo, v nekaterih so se naselili že
                  golobi, pa cigani, begunci, pa kaj vem kaj še vse. Stanovanjski bloki so v
                  povprečju starejši od 30 let in jih je močno načel zob časa in so zato potrebna
                  vzdrževanja, denarja pa za te namene v bistvu ne bo nikoli dovolj. To so že pred
                  časom spoznali celo v bivši vojski in so pripravili ta stanovanja v odprodajo,
                  vendar to ni bilo storjeno. S tega vidika gledano je nerazumljivo, nelogično in
                  nespametno, če Ministrstvo za obrambo ne dovoli privatizacije teh stanovanj, ki
                  jih je dobilo v upravljanje in zato ta 8. člen to zadevo rešuje in upam, da boste
                  tudi vi glasovali za. Hvala.</p>
            </sp>
            <sp xml:id="SDZ1-Redna-29-1995-03-21.sp130">
               <speaker>PODPREDSEDNIK MIROSLAV MOZETIČ:</speaker>
               <p>Ali želi še kdo obrazložiti svoj glas? Gospod Geržina.</p>
            </sp>
            <sp xml:id="SDZ1-Redna-29-1995-03-21.sp131">
               <speaker>MIROSLAV GERŽINA:</speaker>
               <p>Hvala za besedo, gospod podpredsednik. Spoštovani! Sem proti temu dodatnemu osmemu
                  sklepu. Tu gre za tri vrste problemov reševanja, če sem prav razumel. So
                  stanovanja, ki so bila do sprejetja zakona, ki so imeli stanovanjsko pravico, so
                  druga stanovanja, ki so jih pridobili z zamenjavo stanovanjske pravice, o čemer je
                  bilo prej govora, in so prazna stanovanja. Vsaj za prazna stanovanja, v toliko se
                  z gospodom Jelinčičem strinjam, da bi Ministrstvo za obrambo nekaj uredilo, da
                  uredi svoje probleme čimprej, mogoče v sodelovanju tudi drugih ministrstev, da pač
                  preprodajo, ali si predajo stanovanja in omogočijo, da se ta stanovanja, predvsem
                  prazna, uporabijo za tisto, kar bi bilo za dobro, to se pravi, predala naj bi se
                  na en način občinam, v katerih so, da te občine lahko uporabijo ta stanovanja za
                  socialna stanovanja. Če ne kot taka, pa vsaj, da se zamenjajo itd. in da se
                  primerna stanovanja za socialno dajo, ne pa da se prodajajo ta stanovanja. To je
                  priložnost, da se problem socialnih stanovanj, ki se zadnje čase pojavlja zaradi
                  objektivnih težav, ki jih ima naša država in naša skupnost pri tem, in da se delno
                  rešijo - sem proti temu, da se ta zadeva prodaja kar tako na počez tistim, ki
                  imajo denar. Tisti si lahko zgradijo stanovanja, lahko dobijo posojila, tiste
                  mlade družine in tisti, ki pa nimajo stanovanj, pa naj skozi ta stanovanja, skozi
                  ta fond dobijo stanovanja. Hvala.</p>
            </sp>
            <sp xml:id="SDZ1-Redna-29-1995-03-21.sp132">
               <speaker>PODPREDSEDNIK MIROSLAV MOZETIČ:</speaker>
               <p>Ali želi še kdo obrazložiti svoj glas. <stage>(Nihče.)</stage> Prehajamo na
                  glasovanje. To točko, dodatno stališče pod točko 8 dajem na glasovanje. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je dodatno stališče pod točko 8 sprejeto.</p>
               <p>Dodatno stališče, ki ga je predlagala prej v razpravi gospa Pečanova -
                  predlagatelja naj v predlog zakona o spremembah stanovanjskega zakona za drugo
                  obravnavo vgradita določilo, s katerim bo Vlada Republike Slovenije zavezana
                  izdati podzakonski predpis, ki bo določal pogoje, ki jih mora izpolnjevati
                  upravnik glede števila in usposobljenosti osebja, opreme in prostorov za
                  opravljanje dejavnosti. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da stališče gospe Pečanove ni sprejeto.</p>
               <p>Na glasovanje dajem tako sedaj dopolnjena stališča matičnega delovnega telesa, ki
                  je v pregledu pod točko 3. v celoti na glasovanje. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so dodatna stališča sprejeta.</p>
               <p>Na glasovanje dajem predlog sklepa. Predlog zakona za drugo obravnavo pripravi
                  Vlada Republike Slovenije skupaj s predlagateljema zakona, poslanko Danico Simšič
                  in poslancem Tonetom Peršakom, za 33. sejo Državnega zbora. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>Imamo predlog dodatnega sklepa oziroma dveh dodatnih sklepov. Prvi sklep predlaga
                  matično delovno telo in se glasi: "Vlada Republike Slovenije naj prouči vse
                  preostale pobude in predloge za spremembe in dopolnitve stanovanjskega zakona in
                  pripravi predlog zakona, ki bo zajel vse potrebne dopolnitve in spremembe
                  stanovanjskega zakona z vidika njegovega izvajanja v praksi".</p>
               <p>K temu sklepu je predlagan amandma, ki se glasi: "Na koncu dodatnega sklepa se
                  pika nadomesti z vejico in doda besedilo: "še posebej možnost ustanovitve hipoteke
                  nad stanovanjem, če lastnik ne prispeva k vzdrževanju skupnih delov in naprav
                  večstanovanjske hiše". Ta amandma k temu sklepu je tudi predlagal Odbor za
                  infrastrukturo in okolje. Želi kdo o tem sklepu in amandmaju sklepa razpravljati?
                     <stage>(Nihče.)</stage></p>
               <p>Zato dajem na glasovanje najprej amandma k dodatnemu sklepu. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Sedaj dajem na glasovanje dodatni sklep tako, kot smo ga amandmirali. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je dodatni sklep sprejet.</p>
               <p>In naslednji dodatni sklep. Vlada Republike Slovenije naj v okviru priprave novega
                  predloga zakona o spremembah in dopolnitvah stanovanjskega zakona prouči možne in
                  negativne posledice pri izvajanju tako imenovanega tretjega modela privatizacije
                  stanovanj najemnikov, ki prebivajo v denacionaliziranih stanovanjih in po potrebi
                  predlaga ustrezne ukrepe za njihovo odpravo. Dodatni sklep predlaga Odbor za
                  infrastrukturo in okolje in imamo amandma k temu dodatnemu sklepu. Doda se
                  besedilo v tretji vrstici za "zakona" se doda "v treh mesecih" in v peti,
                  predzadnji vrstici za besedo "stanovanjih" se doda "o tem poroča Državnemu zboru".
                  Ta amandma predlaga gospod Potrč. Želi kdo o amandmaju in dodatnemu sklepu
                  razpravljati? <stage>(Nihče.)</stage> Zato dajem najprej amandma na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma k sklepu sprejet.</p>
               <p>Na glasovanje dajem tako amandmiran sklep v celoti. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog dodatnega sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>28. TOČKO DNEVNEGA REDA - TO JE NA DRUGO OBRAVNAVO PREDLOGA
                     ZAKONA O UPORABI SREDSTEV, PRIDOBLJENIH IZ NASLOVA KUPNINE NA PODLAGI ZAKONA O
                     LASTNINSKEM PREOBLIKOVANJU PODJETIJ</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Predstavnik Vlade očitno ne želi podati uvoda. Imamo
                  predlog treh poslanskih skupin, LDS, Združene liste in SKD.</p>
               <p>Predlog se glasi, da se 28. točka dnevnega reda 29. seje Državnega zbora - to je
                  predlog zakona o uporabi sredstev, pridobljenih iz naslova kupnine na podlagi
                  zakona o lastninskem preoblikovanju podjetij - druga obravnava, v skladu s 73.
                  členom, drugim odstavkom Poslovnika Državnega zbora preloži na 30. sejo Državnega
                  zbora.</p>
               <p>Torej, skladno s poslovnikom lahko poslanske skupine dajo stališča oziroma svoje
                  mnenje k temu predlogu. Želi katera od poslanskih skupin podati mnenje?
                     <stage>(Ne.)</stage> Zato dajem predlog tega sklepa na glasovanje. Ugotovimo
                  sklepčnost! <stage>(43 prisotnih.)</stage> Ugotovimo sklepčnost! <stage>(44
                     prisotnih.)</stage> Ugotovimo sklepčnost! <stage>(45 prisotnih.)</stage> Prosim
                  predstavnike poslanskih skupin, da pokličejo svoje kolege. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujem 28. točko dnevnega reda.</p>
               <p>Prehajamo na <title>29. TOČKO DNEVNEGA REDA</title>, to je na prvo obravnavo
                     <title>PREDLOGA ZAKONA O ZRAČNEM PROMETU</title>.</p>
               <p>Predlog zakona so v obravnavo zboru predložili poslanci Janez Kocijančič, Jože
                  Jagodnik in Franc Lipoglavšek. Želi predstavnik predlagateljev besedo? Gospod
                  Jagodnik.</p>
            </sp>
            <sp xml:id="SDZ1-Redna-29-1995-03-21.sp133">
               <speaker>JOŽE JAGODNIK:</speaker>
               <p>Hvala za besedo gospod podpredsednik. Spoštovane kolegice in kolegi! Po
                  osamosvojitvi Slovenija še vedno uporablja zakonodajo bivše države. Področje, ki
                  ga ureja zakon o zračnem prometu, ni sistemsko urejeno, nekatere rešitve so
                  dvoumne, celo v nasprotju z ustavo. To so razlogi, ki so nas vodili k pripravi
                  novega zakona o zračnem prometu. Pri tem nam nikakor ne gre za kakršnekoli
                  prestižne namene, ker jih v materiji, ki je izrazito strokovna, preprosto ni
                  mogoče videti in tako prosim, da razumete tudi predlog zakona o zračnem
                  prometu.</p>
               <p>Zakon je bil vložen z naše strani lani po več kot enomesečnem čakanju na odgovor s
                  strani Ministrstva za promet in zveze, kaj namreč menijo o nujnosti za zakonsko
                  ureditev tega področja. Dva meseca potem je bil v vladno proceduro vložen skorajda
                  istoveten zakon Vlade, na posameznih področjih nekoliko razširjen in drugače
                  opremljen s potrebnimi spremljajočimi besedili. K tej kratki zgodovini pričujočega
                  zakonskega teksta je treba dodati še to. Skoraj bo že eno leto, kar je bil zakon
                  vložen in toliko časa je staro tudi odklonilno mnenje Vlade. V tem mnenju pa je
                  moč zaznati precej protislovnih trditev, ki pa smo jih v naknadnih pogovorih z
                  Ministrstvom za promet in zveze zadovoljivo razreševali in ugotovili, da vendarle
                  ni več nepremostljivih ovir. Tako vladni predlog, pogojno rečeno, ker ni v
                  parlamentarni proceduri, skoraj v celoti povzema ali predpisuje, če hočemo, gre za
                  približno tri četrtine tega teksta tiste določbe in tekst zakona, ki ga predlaga
                  naša skupina poslancev. Gre seveda tudi za nekaj pomembnejših razlik in dovolite,
                  da jih nekako nanizam.</p>
               <p>Stališče Vlade je, da se v zakonu opredelijo statusna in druga
                  organizacijsko-tehnična vprašanja v zvezi z letališči. Mi tega ne vključujemo, ker
                  menimo, da le-ta ne spada v zakon. Potreben bi bil namreč specialen zakon o
                  letališčih. Sodobna pravna teorija namreč odsvetuje spajanje sistemskega in
                  posebnega zakona.</p>
               <p>Zakon o zračnem prometu je vsekakor sistemski zakon. Praksa drugih držav je
                  različna. Nekateri problematiko vključujejo v sam osnovni zakon, drugi jo spet
                  obravnavajo v enem ali več posebnih zakonih. Problematika letališč namreč ni v
                  neposredni povezavi z zračnim prometom. Ne glede na to menimo, da bi v tem pogledu
                  lahko prišli do zadovoljivega kompromisa. Nekaj podobnega velja tudi za pravna
                  obligacijska razmerja, ki se običajno urejajo v posebnih predpisih. Tendenca
                  sodobnih zakonodaj je, da bi se urejala kar se da enovito in v okviru
                  obligacijskega zakonika ter v izvedbenih predpisih. Ne nasprotujemo, da bi to
                  uredili s tem zakonom, ki bi pa moral v tem primeru spremeniti naslov. Kajti to bi
                  bil zakon o zračnem prometu in prevozu. Takšna je tudi pri nas praksa. Recimo na
                  področju cestnega in pa na področju železniškega prometa. Imamo osnovni zakon o
                  cestah in zakon o železniškem prometu, pa poseben, specialen zakon o cestnih
                  prevozih in prav tako je tudi na železnici.</p>
               <p>V zvezi s tem je Odbor za infrastrukturo sprejel stališče, da naj zakon opredeli
                  tudi poglavje, ki ureja statusno organiziranost letališč in vzletišč. Torej, to je
                  bilo mnenje odbora.</p>
               <p>Tretja pripomba se nanaša na delitev upravnih in inšpekcijskih kompetenc. Vlada
                  meni, da zakonska rešitev, ki združuje obe službi, ni primerna. Trdimo, da to ni
                  točno in da imamo tudi na drugih področjih podobne usmeritve, recimo v pomorskem
                  prometu in še kje izven prometa.</p>
               <p>Tudi o tem vprašanju je Odbor za infrastrukturo terjal, da naj se proučita obe
                  inačici možnega organiziranja inšpekcijskega nadzora. Bodisi v okviru upravnega
                  organa, bodisi kot samostojnega, torej ločenega organa. Združitev obeh funkcij,
                  upravne in inšpekcijske, je v našem predlogu smotrna in racionalna. Pri zračnem
                  prometu gre za področje vrhunske tehnologije in Slovenija je zaradi majhnosti, po
                  prostoru seveda, vpeta v te sodobne tokove. Ker pa se najnovejša tehnološka
                  spoznanja morajo zelo hitro aplicirati, je razdelitev pravne in inšpekcijske
                  funkcije prej ovira kot prednost.</p>
               <p>Navsezadnje sta s takimi našimi pogledi soglašala na tisti davni seji Odbora za
                  infrastrukturo tudi predstavnika Ministrstva za promet in zveze. Izjavila sta
                  tudi, da bi lahko ekonomizirali postopek tako, da bi čistopis za nadaljnje delo
                  zakona pripravila skupaj skupina poslancev, predlagateljev in Vlada, torej
                  Ministrstvo za promet in zveze. V tem smislu smo se v lanskem polletju sestajali
                  kar nekajkrat in ni ovir za nadaljnje skupno delo, kajti pred nami je seveda
                  skupen cilj, normativna ureditev tega področja.</p>
               <p>Zelo pomembna zakonska rešitev je tudi, da režim uvaja urejanje zračnega prometa.
                  Pri nas velja tako za civilna kot za vojaška letala, razen seveda, če je s
                  posebnimi predpisi to drugače določeno. To pomeni, da moramo dopustiti, da se z
                  vojaškimi predpisi, ki veljajo za izredne razmere, vojne razmere če hočete, ali pa
                  za primere vojaških vaj izdela in sprejema poseben režim. V vseh ostalih primerih
                  pa morajo biti vojaška zračna plovila podrejena civilnemu zračnemu redu. To je
                  tudi ena od bistvenih različnosti v primerjavi z ureditvijo, ki je prevladala v
                  bivši državi.</p>
               <p>Predlagatelji smo se seznanili tudi z mnenjem Sekretariata za zakonodajo in pravne
                  zadeve, ki je prišlo sicer nenavadno pozno, letos februarja šele. Vseeno pa
                  menimo, da so pripombe dobrodošle in jih bo možno vključiti v pripravo zakonskega
                  besedila za drugo branje v skladu s stališči in sklepi, seveda Odbora za
                  infrastrukturo in v sodelovanju z Vlado.</p>
               <p>Še enkrat opozarjamo, da nikakor ni krivda na strani predlagateljev zakona o
                  zračnem prometu, da se gradivo že vse dolgo leto zadržuje po parlamentarnih
                  predalih. Naš osnovni namen je bil in je še zmeraj normativna zaokrožitev
                  celotnega področja, ki edina lahko prispeva k jasnim razmerjem in ne nazadnje tudi
                  k povečani varnosti in odgovornosti v zračnem prometu. Hvala lepa.</p>
            </sp>
            <sp xml:id="SDZ1-Redna-29-1995-03-21.sp134">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za infrastrukturo in okolje kot
                  matično delovno telo. Predsednik odbora, gospod Žaro Preglej bo podal poročilo
                  odbora.</p>
            </sp>
            <sp xml:id="SDZ1-Redna-29-1995-03-21.sp135">
               <speaker>ŽARKO PREGELJ:</speaker>
               <p>Spoštovani! Dovolite, da predstavim poročilo Odbora za infrastrukturo in okolje.
                  To poročilo je odbor pripravil že na 38. seji, dne 7. julija leta 1994. Torej, je
                  eno najbolj porumenelih poročil, ki ste jih dobili zdaj v obravnavo. V bistvu je
                  že marsikaj, kar je bilo povedanega na tej seji, povedal predstavnik
                  predlagatelja. Vsekakor je pa odbor takrat ocenil, da vsebuje predloženi zakonski
                  akt vse potrebne sestavine za obravnavo na Državnem zboru in da je primeren za
                  nadaljnjo proceduro, s tem da smo bili seznanjenji z vrsto pomislekov, ki jih je
                  imela Vlada, čeprav pravega strokovnega razloga se ni dalo ugotoviti. Šlo je za
                  nekoliko različne detajle pogledov na obravnavano problematiko, tako da vam po
                  najboljših močeh kaj več, kot je  v poročilu, v tem trenutku ne morem povedati.
                  Bistvo vseh problemov je bilo verjetno v tem, da je pač skupina poslancev prehitro
                  prišla s svojim predlogom, verjetno hitreje kot je bila to pripravljena storiti
                  Vlada. Nekaj časa je bilo tudi nekaj razprave v zvezi s tem, z letališči, ali se
                  bodo lastninila, kako se bodo lastninila in tako naprej, medtem ko odbor glede
                  tega ni sprejel nobenega bolj obvezujočega stališča, razen teh, ki so našteta v
                  sklepih.</p>
               <p>Odbor je pač to zadevo potem razrešil tako, da naj se opredeli poglavje, ki naj bi
                  tudi statusno uredilo organiziranost letališč in vzletišč, čeprav so bila na sami
                  seji zelo različna mnenja med Vlado in predlagatelji.</p>
               <p>Potem, proučila naj bi se možnost organizacij inšpekcijskega nazora v okviru
                  pravnega organa, ki naj bi bil kot samostojen, ločen organ, tako da bo
                  zagotovljeno kvalitetno in odgovorno opravljene nadzorne funkcije in proučilo naj
                  bi se ureditev obligacijsko materialnih - pravnih razmerij v zračnem prometu in
                  jih primerno vključil bodisi v ta predlog zakona bodisi v samostojen predpis.</p>
               <p>Ostalo, kot sem že prej omenil, glede na to, da je zelo starega datuma, odbor že
                  takrat ni videl kot problematično in bi bilo verjetno zelo prav, da bi že uvodoma
                  na tej seji Vlada, v kolikor ima svoje pomisleke, tudi tukaj, pred poslanci
                  pojasnila. Hvala lepa.</p>
            </sp>
            <sp xml:id="SDZ1-Redna-29-1995-03-21.sp136">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Ali želi besedo predstavnik Vlade, državni
                  sekretar.</p>
            </sp>
            <sp xml:id="SDZ1-Redna-29-1995-03-21.sp137">
               <speaker>DR. SLAVKO HANŽEL:</speaker>
               <p>Spoštovani predsedujoči, poslanke in poslanci! Predlog zakona, ki je pred vami, je
                  Vlada oziroma Ministrstvo za promet in zveze pripravljalo v istem času, ko je
                  skupina poslancev dala svoj tekst v obravnavo. Na Odboru za infrastrukturo so bile
                  ugotovljene bistvene vsebinske razlike, ki jih lahko modificiramo oziroma
                  klasificiramo v štiri skupine glede na besedilo, ki je bilo v pripravi v vladni
                  proceduri. Prvi sklop vprašanj so vprašanja lastninskega preoblikovanja dosedanjih
                  letališč, kar ni zanemarljiva kategorija in se kot resorni organ ne morem
                  strinjati, da letališča niso primarno in bistveno povezana z zračnim prometom, ker
                  če niso, potem ne vem, s čim so.</p>
               <p>Drug pomemben sklop, ki manjka v predlogu skupine poslancev, so opredelitve v
                  zvezi z inšpekcijami, s kazenskimi določbami in s prehodnimi določbami in
                  pristojnostmi. Tretji sklop je vprašanje upoštevanja mednarodnih konvencij in
                  sporazumov, ki ni zadostno rešeno v tem predlogu, in pa četrti sklop vprašanj
                   odškodninske odgovornosti in zavarovanja. Zato je Odbor za infrastrukturo
                  popolnoma logično sprejel pobudo, jo uvrstil v sklepe, da predlagatelji z
                  Ministrstvom za promet in zveze uskladijo svoj predlog. Poskusov usklajevanja je
                  bilo več, vendar v tem času in v teh usklajevanjih ni prišlo do uskladitve, zato
                  Vlada smatra, da bi parlament naredil bolje, če bi obravnaval predlog Vlade in bi
                  se s tem izognil dodatnim težavam pri oblikovanju in sprejemanju amandmajev za
                  drugo obravnavo. Hvala.</p>
            </sp>
            <sp xml:id="SDZ1-Redna-29-1995-03-21.sp138">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želijo besedo predstavniki poslanskih skupin? Gospod Jelinčič.</p>
            </sp>
            <sp xml:id="SDZ1-Redna-29-1995-03-21.sp139">
               <speaker>ZMAGO JELINČIČ:</speaker>
               <p>Hvala za besedo. Verjetno je to ena od redkih točk, kjer se tudi jaz strinjam s
                  predstavnikom Vlade, da bi bilo morda bolje obravnavati predlog Vlade za predlog
                  zakona o zračnem prometu, kot pa ta predlog, ki smo ga dobili zdaj v
                  obravnavo.</p>
               <p>Gre za nekatera izhodišča, za katera je že podana obrazložitev v vladnem mnenju,
                  bi pa mogoče še nekatere stvari dodal sam. Namreč, Slovenija je šla v tržno
                  gospodarstvo. Slovenija se je odcepila od tistih sistemov, ki so včasih urejali
                  letalski promet kot enega od najbolj pomembnih in najbolj stratežkih zadev v
                  državi. Zato mislim, da je potrebno tudi tukaj odpreti te možnosti tako družbam,
                  domačim, državnim in privatnim, kakor tudi tujim in zaradi tega se z obrazloženimi
                  stališči in predlogom zakona, kot so ga predlagali trije poslanci, ne
                  strinjam.</p>
               <p>Ta zakonski predlog tudi ne upošteva nekaterih zelo pomembnih pravil, ki so
                  vsebovani v mednarodnih standardih, predvsem v IKA, ECAC in JAA. V teh
                  organizacijah, ki uravnavajo in določajo tudi mednarodne konvencije in sporazume,
                  je notri precej drugače urejeno razmerje med letalskimi prevozniki in pa
                  letališči, kot je to v tem predlogu, ki so ga dali ti poslanci. Moti me tudi, da v
                  zakonu samem enostavno ni definicije zračnega prostora Republike Slovenije. V
                  vsakem evropskem zakonu s tega področja je ta definicija in mislim, da je taka
                  definicija tudi tukaj absolutno potrebna. Če bi šel po členih, da opozorim vsaj na
                  nekaj napak, ki kažejo na to, da je za osnovo temu zakonu vzet bivši jugoslovanski
                  zakon, v času veljave katerega pa nekateri termini s področja letalstva še niso
                  bili poznani. Če gremo do 4. člena, vidimo, da fizična ali pravna oseba, ki
                  proizvaja in tako naprej, spremembe na zrakoplovu, motorju. Namreč, vedeti je
                  treba, da se danes ne uporablja več termin motor, ampak, če govorimo o zrakoplovu,
                  se uporablja pogonski agregat, kajti pri pogonskih agregatih, če vzamemo za primer
                  balone, vemo, da tukaj ne gre za nobene motorje, gre samo za gorilce, ki segrevajo
                  zrak in na ta način vodijo do tega, da se baloni dvigajo. In gorilec nikakor ni
                  motor, je pa pogonski agregat.</p>
               <p>V 5. členu je v zadnjem odstavku napisano, da leti zrakoplovov z nadzvočno
                  hitrostjo so prepovedani. Sprašujem se, kaj je potem z letali zračnih sil oziroma
                  z vojaškimi letali, ki jih bomo nekoč tudi imeli Slovenci, vsaj upam da, in ali
                  bodo leti teh letal z nadzvočno hitrostjo prepovedani. Zakaj potem bi sploh
                  potrebovali nadzvočne lovce-prestrezalce recimo.</p>
               <p>V 6. členu se govori, da zrakoplov sme prileteti v slovenski zračni prostor
                  oziroma odleteti iz njega na mejnem koridorju in pristati oziroma vzleteti na
                  letališču, ki je odprto za mednarodni promet. Tukaj se onemogoča vsako delovanje
                  športne aviacije. Gre tako za mednarodne rejlije motornih letal, kakor gre za vsa
                  delovanja z jadralnimi letali in tako tekmovalna kot tudi, če pride do zasilnih
                  pristankov ali podobnega. Še bolj je tukaj onemogočeno letanje z baloni, kajti v
                  bistvu gre za dosti nekontroliran let, ki je odvisen zgolj od smeri vetra. In še
                  ena zadeva je. Kadar je letalo v okvari, kadar je v prisilnem spuščanju oziroma
                  kadar gre za zasilni pristanek, mu prvi odstavek 6. člena to le v težki meri
                  omogoča.</p>
               <p>V 10. členu, v drugem odstavku piše, da se zrakoplovi delijo na zrakoplove, težje
                  ali lažje od zraka. Predlagatelje bi prosil, če bi mi lahko pojasnili, kateri
                  zrakoplovi so lažji od zraka, jaz jih navkljub temu, da fiziko kolikor toliko
                  poznam, zaenkrat še nisem našel.</p>
               <p>V 11. členu mi prvi odstavek ni popolnoma jasen, ko govori, da se slovenski
                  zrakoplovi lahko uporabljajo v prometu, če imajo za to dovoljenje in če so vpisani
                  v register zrakoplovov Republike Slovenije. Tudi to je tisto, kjer, če gremo v
                  Evropo, mislim, da se moramo tudi na tem področju že zdaj pripraviti tudi na
                  evropsko zakonodajo, kjer veljajo drugačni predpisi, predvsem pa imajo enake
                  možnosti vsa letala Evropske skupnosti.</p>
               <p>16. člen je tudi zelo nerazumljiv, tako da najbolj nedolžno rečeno dovoljuje
                  zavajanja in nerazumevanja z obeh strani, tako s strani tistih, ki urejajo zadeve,
                  kot s strani prosilcev, da se zadeve uredijo.</p>
               <p>V 24. členu prvega odstavka enostavno ne razumem, kjer piše: "dovoljenje
                  zrakoplovnemu osebju na zahtevo posameznika, Uprava za zračni promet, ki tudi vodi
                  register zrakoplovnega osebja". Enostavno ne vem, kaj je bilo tukaj želeno, da naj
                  bi razumeli.</p>
               <p>V 28. členu ta predlog zakona govori o aeroklubih, da lahko usposabljajo pilote
                  jadralnih letal ter skakalce s padali brez dovoljenja za delo in tako naprej, je
                  treba povedati, da se je v času od bivšega zakona razvilo kar nekaj novih športnih
                  panog, če gremo samo na športne, in to je letenje z baloni, letenje z zmaji, tako
                  z motornimi kot brezmotornimi zmaji in tudi letenje s helikopterji. Za vse te
                  zadeve imajo oziroma morajo imeti pravico usposabljati pilote aeroklubi.</p>
               <p>V 39. členu piše, da za zasilni pristanek zunaj letališča ali vzletišča ni
                  potrebno dovoljenje v primeru, da, pod točko 1, gre za zasilni pristanek zaradi
                  pomanjkanja goriva ali okvare ali za pristanek z reševalnim padalom. Kadar mora
                  pilot izkočiti iz letala, in če to letalo ima padalo, vedeti je treba, da večina
                  športnih in turističnih letal nima padal, ampak kadar to ima, gre potem za strogo
                  športna in vojaška letala, v tem primeru letalo tako ali tako pade na tla, ne
                  glede na odločitev pilota. Vsaj ponavadi piloti ne morejo dosti odločati,
                  poskušajo pač odvrniti, da bi letalo padlo na naseljene površine, kaj več</p>
               <p>pa že ne. Mislim, da pilot, pa tudi v glavnem se s pilotskimi padali ne da tako
                  dobro krmariti kot s športnimi in v tem primeru tudi ponavadi pilot pade kamor
                  pade. Poleg tega pa je tudi vesoljska tehnologija že tako daleč, da se vesoljske
                  sonde na zemljo ne spuščajo več s padali, ampak pristajajo na pristajalnih stezah.
                  Ne bi se več spuščal še v nesmisle, ki jih v zakonu pravzaprav niti ni tako malo
                  in bi tudi jaz predlagal, da se zakona v prvi obravnavi ne sprejme. Hvala.</p>
            </sp>
            <sp xml:id="SDZ1-Redna-29-1995-03-21.sp140">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Še kdo za poslansko skupino? <stage>(Ne.)</stage> Besedo dajem poslankam in
                  poslancem. Ali želi kdo razpravljati? Gospod Kocijančič.</p>
            </sp>
            <sp xml:id="SDZ1-Redna-29-1995-03-21.sp141">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, kolegice in kolegi! Oglašam se kot poslanec in
                  sopredlagatelj zakona, ki ga je pripravila skupina letalskih strokovnjakov. Iz
                  izvajanj na današnji seji bi se dalo sklepati, kot da gre za situacijo, v kateri
                  sta Vlada in skupina poslancev paralelno pripravila vsaka svoj predlog zakona. To
                  seveda ne ustreza resnici. Ko je naša skupina pripravila zakon in ga posredovala v
                  usklajevanje koalicijskim strankam in tudi v mnenje pristojnemu ministrstvu, se je
                  tam iz razlogov, ki mi niso povsem jasni, pojavila tendenca, da bi se ta zakon
                  spravil z dnevnega reda in da bi se v proceduro spravil poseben vladni zakon, ki
                  je nastal tako, da se je v celoti povzel praktično ves tekst zakona, ki ga
                  predlaga naša skupina, temu se je pa dodalo nekaj posebnih sklopov vprašanj.
                  Bistvenih vsebinskih razlik, ki nastopajo med tema dvema zakonoma, pravzaprav ni.
                  Gre samo za dodatne sklope, ki jih Vlada predlaga, da se urejajo v tem sistemskem
                  zakonu o zračnem prometu in kjer bi bilo pravzaprav zelo težko najti argumente za
                  ali argumente proti. V večini zakonov, ki v svetu urejajo zračni promet, ni nobene
                  klavzule o lastninskem preoblikovanju letališč. Če mi kot Državni zbor, kot
                  zakonodajalec sodimo, da to spada v ta zakon, to mirno lahko dodamo. Zagotavljam
                  vam, da je to tema, ki sicer spada na isto področje, prav gotovo pa ni sistemskega
                  značaja. Ureditev zračnega prometa namreč z lastninskim preoblikovanjem letališč
                  nima kakšne posebne zveze.</p>
               <p>Kar se tiče vprašanj v zvezi s pristojnostmi inšpekcij in s kazenskimi določbami,
                  so konkretna vprašanja, ki se dajo prav tako na različen način urejati, vendar kot
                  predlagatelji ne nasprotujemo, da se uredijo tukaj in da se stvari precizirajo.
                  Kar se tiče veljavnosti mednarodnih konvencij, vam zagotavljam, da ta zakonski
                  tekst izhaja iz prevladujočega mednarodnega prava in obstoječih konvencij in
                  priporočil ECAC in IKA, moram vam povedati, da je del kodifikacij mednarodnega
                  prava kongenten, pravzaprav tudi pri nas velja, saj smo po principu sukcesije in
                  priznanja mednarodnih pogodb s temi pogodbami obvezani, del tega mednarodnega
                  prava je pa izoblikovan v obliki priporočil in je pravzaprav prepuščeno prosti
                  volji držav, da se tem priporočilom bolj ali manj približajo. Obstojajo pomembne
                  razlike med sistemi. Vendar mi menimo, da je v celoti povzet ta prevladujoči
                  kontinentalni sistem. Osnovna ideja, ki se v zakonu spremlja, tukaj moram
                  popraviti kolega Jelinčiča, je ideja in dikcija švicarske ureditve, ne stare
                  jugoslovanske. Kar se tiče odškodninskih odgovornosti in zavarovanja, gre za
                  obligacijsko pravne odnose, ki se praktično povsod urejajo v posebnih zakonih,
                  vendar tudi mi ne nasprotujemo, da se o tem doda posebno poglavje, čeprav vam
                  zopet zagotavljam, da odškodninska in obligacijsko upravna razmerja s sistemom
                  zračnega prometa nimajo neposredne zveze. Vendar, kot rečeno, vsa ta štiri
                  vprašanja, ki naj bi bila sporna z vidika Vlade in kot bi sodil iz izvajanja
                  državnega sekretarja, niso sporna. Gre samo za odločitev zakonodajalca, ali ta in
                  taka vprašanja uredimo v tem zakonu ali kakšnem drugem predpisu. Mi ne
                  nasprotujemo, da jih uredimo v tem zakonu.</p>
               <p>Če lahko kolegu Jelinčiču samo zelo na kratko odgovorim, da se seveda o vseh teh
                  vprašanjih razpravljati tako, kot je razpravljal on. Rekel sem že, da za osnovo ni
                  bil vzet bivši jugoslovanski zakon. Bivši jugoslovanski zakon je bil namreč po
                  enem kriteriju izjemno specifičen, ker je ločeval med civilnim zračnim prometom in
                  vojaškim zračnim prometom. Mi smo to izrecno odpravili in urejamo zračni promet v
                  celoti in se na ta način, bi rekel, povsem držimo evropskih sistemov. O vseh
                  ostalih konkretnih vprašanjih, ki jih je včasih tudi na humorni način izpostavil
                  gospod Jelinčič, pa ne bi želel govoriti, čeprav mislim, da v glavnem nima
                  prav.</p>
               <p>Na izrecno vprašanje, kateri zrakoplovi so lažji od zraka. Po mednarodnih
                  definicijah, baloni in cepelini so, ker se pač zrakoplov jemlje kot celota in je
                  skupaj z razgretim plinom lažji od zraka.</p>
            </sp>
            <sp xml:id="SDZ1-Redna-29-1995-03-21.sp142">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Jelinčič.</p>
            </sp>
            <sp xml:id="SDZ1-Redna-29-1995-03-21.sp143">
               <speaker>ZMAGO JELINČIČ:</speaker>
               <p>Hvala. Gospodu Kocijančiču bi odgovoril, da ne gre za nobeno lastninsko
                  preoblikovanje letališč. Gre za urejanje tematike v skladu s pravili mednarodne
                  organizacije za civilno letalstvo, to je ICAO evropske konference civilnega
                  letalstva, to je ECAC in pa združenje letalskih organov, to je JAA. Namreč, in
                  tudi zakon sam ne vsebuje ničesar, kar bi govorilo o teh obligacijskih razmerjih,
                  kadar govorimo o odškodninski odgovornosti za škodo, ki jo povzroči tudi letalo,
                  ki leti čez prostor Republike Slovenije. Zato sem tudi rekel, da ni v zakonu
                  definicije zračnega prostora Republike Slovenije in to pogrešam. Res je, da se
                  govori o zračnem prometu v celoti. V vsej evropski zakonodaji se govori, vendar
                  sem tudi že prej povedal, da je tudi tukaj slabo dodelano. Ta zračni promet v
                  celoti, kjer piše, da je prepovedan let zrakoplovov z nadzvočno hitrostjo, omejuje
                  slovensko vojsko, sedaj še ne, ampak v bodoče, v opravljanju določenih nalog. Če
                  nič drugega. Poleg tega, potrebno je tudi vedeti navkljub temu, da je konkord
                  prepovedan na nekaterih letališčih zaradi hrupnosti, vendar že delajo letala, ki
                  so v okviru normale in v okviru vseh dovoljenj tako, da lahko letajo tudi čez
                  določena področja, mi bomo pa to področje izvzeli. Mislim, da tukaj bi pač morali
                  prirediti. In še nekaj. Baloni in cepelini kot fizikalno leteča zadeva vseeno niso
                  lažji od zraka, ker v tem primeru ne bi mogli pristati na zemlji. Hvala.</p>
            </sp>
            <sp xml:id="SDZ1-Redna-29-1995-03-21.sp144">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kocijančič.</p>
            </sp>
            <sp xml:id="SDZ1-Redna-29-1995-03-21.sp145">
               <speaker>MAG. JANEZ KOCIJANČIČ:</speaker>
               <p>Hvala lepa. Vzdržal sem v nadaljni razpravi o balonih in cepelinih. Rad bi
                  povedal, da sem govoril o lastninskem preoblikovanju letališč, ker je to citiral
                  državni sekretar in tu nisem odgovarjal kolegu Jelinčiču. Gre pa pri tistem, kar
                  po mojem mnenju, čeprav je nedorečen, kolega Jelinčič citira za priporočilo
                  predvsem priporočilo Mednarodnega združenja letališč, ki se nanaša na problematiko
                  sprejema potnikov, tako imenovanega "čekina". To je zelo pomembno materialno
                  vprašanje. Mi smo menili, da bi bilo v tem primeru najbolje ta odnos med
                  prevozniki in letališči prepustiti pogodbenemu urejanju, kar mislim, da je
                  prevladujoč evropsko model.</p>
               <p>Kar se tiče prepovedi nadzvočnega letenja, moram povedati, da je to tudi v večini
                  evropskih zakonov tako narejeno, kar ne pomeni, da je to prepovedano v vsakem
                  primeru. Pač v primeru vojnega letenja je možno s posebnimi predpisi predpisati, v
                  kakšnih izjemnih primerih je to dovoljeno. To načelo prepovedi nadzvočnega letenja
                  je pa načelo, ki je zelo blizu ekološkemu razmišljanju, kajti nadzvočno letenje
                  lahko povzroča veliko škodo in je zelo neprijetno za ljudi, tako da je to dikcija,
                  ki je v večini evropskih zakonov. Skratka, menim, da so te stvari sicer povsem
                  možne kot predmet obravnave in različnih stališč, te dikcije, ki so pa podane v
                  prvem predlogu, se pravi predlogu za prvo branje, pa so utemeljene in vam
                  zagotavljam, to pot pa ne na pamet, ampak na podlagi dolgoletnih izkušenj in
                  poznavanja materije, da je ta zakon narejen tako, ali podobno, kot je narejena
                  večina evropskih zakonov o zračnem prometu. Se pravi, da v nobenem od vprašanj, ki
                  so bila v tem trenutku eksponirana, ni pomembnih razlik. Nimam pa nič proti, da
                  jih mi ponovno ne pretehtamo. Zdi se mi, da bi bila velika napaka, če bi zaradi
                  posameznosti, ali pa zaradi ene tiskovne napake, iz čiste nerazumljivosti je
                  tiskovna napaka v Poročevalcu, v našem predlogu te napake ni, da bi zaradi takih
                  in podobnih razlogov zakon zavrnili, ali pa ga upočasnili. V sprejemanju se je že
                  tako nekaj let, od proglasitve neodvisnosti Slovenije pa je ta materija v celoti
                  neurejena in če bi prišlo do kakšnih spornih pravnih vprašanj, ali pa do kakšnih
                  nesreč, bi imeli velike probleme ugotavljati, po katerem pravu in na kakšen način
                  se to presoja, ker v sedanjem času pač velja bivša jugoslovanska zakonodaja, v
                  kolikor ni v nasprotju z našim ustavnim redom, ker je v praktičnem in zakonskem
                  smislu veliko skrpucalo. Predlagam, da se opredelite drugače in da upoštevate naš
                  predlog in pospešite postopek, s tem da zakon sprejmete in da tako, kot nalaga in
                  predlaga odbor, naložite predlagateljem, da skupno s sekretariatom oziroma
                  Ministrstvom za promet in zveze zakon pripravi v drugo obravnavo. Tu gre tudi za
                  pomemben nesporazum med ministrstvom in nami. Če smo mi pravilno razumeli stališče
                  odbora, ki ga vodi gospod Pregelj, je bilo to stališče za usklajevanje, stališče,
                  ki se predlaga Državnemu zboru za drugo obravnavo, ne stališče, ki ga je treba
                  upoštevati pred prvo obravnavo. Tako stališče ne bi bilo v skladu s parlamentarno
                  proceduro in mi smo to stališče sprejeli in zato menimo, da so bili vsi razgovori
                  do sedaj bolj eksploratorne narave in da je pravo usklajevanje možno šele, ko se o
                  vprašanjih opredeli Državni zbor.</p>
            </sp>
            <sp xml:id="SDZ1-Redna-29-1995-03-21.sp146">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? <stage>(Nihče.)</stage> Zato splošno razpravo
                  zaključujem in dajem v obravnavo predlog stališč in sklepov. Predloge sklepov, ki
                  jih predlaga matično delovno telo, imate v poročilu matičnega delovnega telesa, ki
                  nosi datum 11.7.1994 in imamo dve dopolnjevalni stališči, ki jih predlaga
                  poslanska skupina SND. Ali želi kdo razpravljati o predlogih sklepov in stališč?
                     <stage>(Nihče.)</stage> Zato prehajamo na glasovanje. Na glasovanje dajem prvi
                  predlog sklepa - Državni zbor Republike Slovenije sprejema temeljne cilje in
                  poglavitne rešitve predloga zakona o zračnem prometu in meni, da je primeren za
                  drugo obravnavo. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je predlog sprejet.</p>
               <p>Najprej bomo glasovali o dveh dopolnjevalnih predlogih stališč. Prvi predlog:
                  "Doda se nova alinea, ki se glasi: v členih 40., 41., 43., 44., 50., 53., 55.,
                  56., 58., 61., 62., 77., 92., 93., in 98. se beseda "obratovalec" nadomesti z
                  besedo "upravljalec". To predlaga poslanska skupina Slovenske nacionalne desnice.
                  Matični odbor tega stališča ne podpira.</p>
               <p>Želi kdo besedo? <stage>(Nihče.)</stage> Zato dajem ta predlog na glasovanje.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Naslednji dopolnjevalni predlog: "Predlagatelj naj pri pripravi zakona za drugo
                  obravnavo vanj vključi določbo, s katero bo prepovedal osebni javni prevoz nad
                  nacionalnimi parki." Predlog predlaga poslanska skupina Slovenske nacionalne
                  desnice. Matično delovno telo tega predloga ne podpira. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da predlog ni sprejet.</p>
               <p>Sedaj dajem na glasovanje predloge stališč, kot jih imamo v poročilu matičnega
                  delovnega telesa pod točko dve. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da ta predlog je sprejet.</p>
               <p>Naslednji predlog: "Predlagatelj zakona naj pripravi predlog zakona o zračnem
                  prometu za 34. sejo Državnega zbora." Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog sprejet.</p>
               <p>Še predlog dodatnega sklepa; "Vlada Republike Slovenije naj prouči problematiko
                  varstva nacionalnih parkov pred hrupom, ki ga povzročajo zračna plovila in
                  predlaga ustrezno zakonsko rešitev."</p>
               <p>Želi kdo o predlogu tega sklepa razpravljati? Gospod Jelinčič. Prosim Državni zbor
                  za malo miru.</p>
            </sp>
            <sp xml:id="SDZ1-Redna-29-1995-03-21.sp147">
               <speaker>ZMAGO JELINČIČ:</speaker>
               <p>Hvala lepa. Kar se tiče varovanja pred hrupom so to mednarodni standardi, ki jih
                  upoštevajo vsi izdelovalci letal. Mislim, da imamo v Evropi od vseh normalnih
                  držav samo še Slovenci dve letali, ki sta hrupni čez mero, ki jih norme
                  dovoljujejo in to sta obe vladni letali. Drugače pa mislim, da ni potrebno tega
                  sprejemati posebej, ker za to skrbijo že drugi. Hvala lepa.</p>
            </sp>
            <sp xml:id="SDZ1-Redna-29-1995-03-21.sp148">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Redna-29-1995-03-21.sp149">
               <speaker>ŽARKO PREGELJ:</speaker>
               <p>Spoštovani! Dodatni sklep se nanaša izrecno na nacionalne parke in pa na zračni
                  prostor nad njimi. Vemo, da za taka področja, ki so posebej varovana, so tudi
                  tisti standardi, ki sicer veljajo za ostala področja, večkrat neprimerni. Gre za
                  ohranjanje tudi zračnega biotopa nad nacionalnimi parki, kjer bi hrup plovil,
                  tukaj so mišljena predvsem manjša plovila, športna, ki jih uporabljajo razni
                  organizatorji za turistične oglede nacionalnega parka, med njimi so tudi zelo
                  hrupni helikopterji, ki prav gotovo presegajo standarde, ki so primerni za
                  nacionalni park. Tako, da gre za problematiko, ki je resna in zato odbor predlaga
                  Vladi, da prouči to problematiko in predlaga ustrezno zakonsko rešitev, kajti ta
                  zakon verjetno ni bil primerna oblika. Hvala lepa.</p>
            </sp>
            <sp xml:id="SDZ1-Redna-29-1995-03-21.sp150">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Školč.</p>
            </sp>
            <sp xml:id="SDZ1-Redna-29-1995-03-21.sp151">
               <speaker>JOŽEF ŠKOLČ:</speaker>
               <p>Hvala lepa. Edini park, ki ima omembe vreden teritorij je Triglavski narodni park
                  in tam so poleti v komercialne namene, zasebne in drugačne prepovedani. Verjamem,
                  da v odboru mogoče tega niste vedeli, zato o tem ni potrebno sklepati.</p>
            </sp>
            <sp xml:id="SDZ1-Redna-29-1995-03-21.sp152">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem predlog tega sklepa na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da predlog ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA</title>, to je na drugo obravnavo
                     <title>PREDLOGA NACIONALNEGA PROGRAMA IZGRADNJE AVTOCEST V REPUBLIKI
                     SLOVENIJI</title>.</p>
               <p>Predlog nacionalnega programa je v obravnavo zboru predložila Vlada Republike
                  Slovenije. Želi predstavnik Vlade besedo? <stage>(Ne želi.)</stage> Predlog
                  nacionalnega programa je obravnaval Odbor za infrastrukturo in okolje kot matično
                  delovno telo. Predsednik odbora ima besedo.</p>
            </sp>
            <sp xml:id="SDZ1-Redna-29-1995-03-21.sp153">
               <speaker>ŽARKO PREGELJ:</speaker>
               <p>Spoštovani! Dovolite mi, da pričnem naravno zgodovinsko obravnavo nacionalnega
                  programa, in sicer gre za drugo branje dokumenta, ki smo ga začeli obravnavati že
                  takoj na začetku svojega mandata. Glede na to, da bi že zdavnaj moral biti
                  sprejet, ker se nacionalni program izvaja, je verjetno že skrajni čas, da tudi
                  zbor počasi le zaključi celotno proceduro, ki se nanaša na sprejemanje tega
                  dokumenta.</p>
               <p>Dovolite mi, da kot poročevalec odbora pojasnim zgolj okvir, v katerem je delal
                  odbor ob obravnavi te problematike in da na hitro pojasnim tudi vrsto zapletov, do
                  katerih je prihajalo s pripravo dokumentov za drugo branje nacionalnega programa.
                  Odbor je prejel vladni predlog, kot veste, s precejšnjo zamudo in se je z njim
                  seznanil na 41. seji lani poleti 13.7.1994, razpravo pa je nadaljeval v jesenskem
                  času septembra in na 46. in 47. seji ter na 51. seji oblikoval stališča in sklepe
                  in hkrati tudi odločitev oziroma mnenje do posameznih amandmajev kakor tudi
                  oblikoval svoje amandmaje. Ugotoviti moram, da je imel odbor pri tem izredno
                  veliko težav, ker je prvotni dokument bil pripravljen tako, kot ne smejo biti
                  pripravljeni dokumenti za drugo branje. Omogočal ni odločanja, bil je nek čuden
                  konglomerat sklepov, kar je nenavadno za dokument take vrste. Na podlagi mnenja
                  sekretariata in stališč Odbora za infrastrukturo in okolje je potem predlagatelj
                  pripravil dokument za drugo branje, ki je tak, kot ste ga dobili zdaj v končni
                  podobi pred seboj in je objavljen v 51. številki Poročevalca z lanskega leta. Tak
                  dokument je vsaj približno primeren taki obravnavi kakršna se lahko zgodi v drugem
                  branju. Poudarjam, da so k temu dokumentu prišla na naslov odbora mnenja iz vrste
                  občin, potem  različnih inštitutov, kakor tudi iz Sveta za varstvo okolja
                  Republike Slovenije, potem iz Državnega sveta in podobnih institucij. Javljala so
                  se tudi civilna gibanja in pobude posameznih državljanov.</p>
               <p>Odbor je vse to gradivo pregledal in ga poskušal upoštevati pri pripravi svojih
                  amandmajev. Amandmaje imate pripravljene  v pregledu. Marsikateri so v resnici
                  zato, da je ta dokument lahko sploh sam s seboj konsistenten in celovit. Poleg
                  tega je nekaj amandmajev takih, ki omogočajo uresničitev stališč in sklepov, ki
                  jih je Državni zbor sprejel ob prvi obravnavi tega dokumenta. Marsikateri amandma
                   na videz ne izgleda zelo smiseln, toda v celotnem kontekstu dokumenta je nujno
                  potreben, tako da prosim za podporo pri tistih amandmajih, kjer se tudi odbor
                  strinja.</p>
               <p>Posebno problematiko je predstavljala odločitev, ali se lahko nacionalni program
                  širi ali oži. Jasno, da so bile pobude po širitvi nacionalnega programa in bile so
                  tudi pobude po spreminjanju prioritete. Odbor za infrastrukturo in okolje je
                  sprejel generalno odločitev, da v prvem delu programa, to je tisti, ki mu pravimo
                  prioriteta ena in naj bi se izvajal od leta 1994 pa do leta 1999 in ki je pokrit z
                  zakonom o bencinskem tolarju, da je ta del programa več ali manj zaključen in ni
                  bila sprejeta nobena širitev.</p>
               <p>Potem je odbor oblikoval stališče, da je drugi del programa, ki še ni finančno v
                  celoti pokrit in ki naj bi ga pokrival zakon o podaljšanju bencinskega tolarja, da
                  je ta drugi del programa še odprt in je v njega uvrstil vrsto odsekov, predvsem v
                  smeri sever - jug. Tretji del programa naj bi bil pa po letu 2005, to je tisti
                  program, ki do zdaj nima prioritete, niti tehnične niti politične niti socialne in
                  naj bi se gradil takrat, ko bodo za to na voljo ustrezna sredstva. Zraven,
                  sestavni del tega programa so tudi posamezni grafični dokumenti, ki jih imate tako
                  v poročilu, kot so tudi predlagani v obliki amandmajev, ravno tako so sestavni del
                  tudi tabele. Ena glavnih tabel, ki je bila v prvi obravnavi sprejeta, posebej še
                  kot sestavni del nacionalnega programa, je predlagatelju nekako ušla in odbor je
                  potem naknadno sprejel, da je treba imeti tabelo, ki v resnici določa prioriteto
                  gradnje posameznih odsekov znotraj prvega nacionalnega programa, to je tistega, ki
                  se gradi do leta 1999, in na ta način lahko pristopimo k odločanju v drugi
                  obravnavi. Hvala.</p>
            </sp>
            <sp xml:id="SDZ1-Redna-29-1995-03-21.sp154">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Prehajamo na obravnavo in odločanje o posameznih
                  poglavjih predloga nacionalnega programa. Pred tem zboru predlagam, da skladno z
                  zadnjo alineo 189. člena poslovnika razpravlja in glasuje o vseh tistih poglavjih
                  skupaj, h katerim niso bili vloženi amandmaji. Ali želi v zvezi s tem predlogom
                  kdo besedo? <stage>(Ne.)</stage> Ta predlog dajem na glasovanje. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo poglavij in amandmajev, na katere so vloženi amandmaji.</p>
               <p>V obravnavo dajem prvi amandma; "V točki 4.1 omrežje, se spremeni prva alinea
                  drugega odstavka tako, da se glasi: omrežje predlaganih avtocest, razen avtocesta
                  Hajdina - Gruškovje." Predlagatelj poslanec Gabriel Berlič. Matično delovno telo
                  ne podpira, vendar je v svojem smislu oblikoval svoj amandma. Če sem narobe
                  izgovoril, se opravičujem.</p>
               <p>Želi kdo razpravljati o tem amandmaju? Umik.</p>
               <p>Drugi amandma; čakam pol minute, da preberete. Ali imate vsi pregled amandmajev in
                  sklepov Odbora za infrastrukturo in okolje, datum 13. marec 1995? Predlagatelj
                  drugega amandmaja je Odbor za infrastrukturo in okolje.</p>
               <p>Želi kdo besedo? <stage>(Nihče.)</stage> Zato dajem ta amandma na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je drugi amandma sprejet.</p>
               <p>V obravnavo dajem tretji amandma. Predlagatelj je Odbor za infrastrukturo in
                  okolje. Kar zadeva Vlado, nimam nikjer podatka, vendar, če ima kakšno posebno
                  mnenje, naj ga predstavi.</p>
               <p>Želi kdo razpravljati o tretjem amandmaju? <stage>(Nihče.)</stage> Zato dajem
                  tretji amandma na glasovanje. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je tretji amandma sprejet.</p>
               <p>V obravnavo dajem četrti amandma. Predlagatelj Odbor za infrastrukturo in
                  okolje.</p>
               <p>Želi kdo besedo? <stage>(Nihče.)</stage> Zato dajem četrti amandma na glasovanje.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je četrti amandma sprejet.</p>
               <p>V obravnavo dajem peti amandma. Predlagatelj Odbor za infrastrukturo in
                  okolje.</p>
               <p>Želi kdo besedo? <stage>(Ne.)</stage> Zato dajem amandma na glasovanje. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je peti amandma sprejet.</p>
               <p>K četrtemu poglavju imamo še amandma, ki ga ni v pregledu. Predlagatelj je skupina
                  poslancev, prvopodpisani je Jože Jagodnik. V amandmaju Odbora za infrastrukturo in
                  okolje, tretji amandma v pregledu amandmajev so v prilogi 1. program do leta 1999,
                  prva prednostna razvojna smer, grafična prestavitev novih odsekov avtocest,
                  priključnih avtocest in hitrih cest v tej pregledni karti, dopolnjeni s prikazom
                  5. etape hitre ceste od Slivnice do križišča s Ptujsko cesto v Mariboru.</p>
               <p>To je amandma na amandma pod točko 3, ki smo ga prejeli ta trenutek, kar pomeni,
                  da se vrnemo ponovno k tretjemu amandmaju. Najprej glasujemo o amandmaju na
                  amandma in potem, če bo potrebno, še o tretjem amandmaju.</p>
               <p>Želi kdo besedo? Gospod Jagodnik.</p>
            </sp>
            <sp xml:id="SDZ1-Redna-29-1995-03-21.sp155">
               <speaker>JOŽE JAGODNIK:</speaker>
               <p>Hvala za besedo, gospod podpredsednik! Ne umikam, kot je bilo iz klopi rečeno,
                  tega amandmaja. Nasprotno, prosim vas, da ga poskušate razumeti v tem smislu; gre
                  samo za dopolnitev grafičnega dela tega sklopa, in sicer v grafičnem delu je
                  izpadel prikaz 5. etape gradnje hitre ceste skozi Maribor. To naslanjam seveda na
                  sklep, ki ga je Državni zbor sprejel ob lanskem juniju, ko smo sprejemali
                  dopolnitev programa DARS-a in ko smo sprejeli tudi sklep, ki se glasi <stage>(ga
                     bom prebral - iz lanskega leta)</stage>: "Državni zbor Republike Slovenije
                  nalaga Vladi Republike Slovenije, da v program izgradnje avtocestnega sistema
                  Slovenije uvrsti odsek Pesnica - Miklavž - Slivnica in uvrsti spremembo tako, da
                  bo pričetek gradnje v letu 1996 in ne v letu 1997, kot predlaga DARS. Prav tako
                  mora finančna konstrukcija izgradnje avtoceste Pesnica - Miklavž - Slivnica
                  vsebovati vključitev izgradnje avtocestnega vozlišča s priključki za navezovanje
                  mariborskega cestnega sistema na avtocestni sistem". Ta sklep smo sprejeli 8.6. v
                  lanskem letu. V grafičnem prikazu pa je tamle izpadel, prilagoditev za 5. etapo,
                  ki se bo dogodila kot se bo tamle okrog leta 1998 - 1999. Hvala lepa.</p>
            </sp>
            <sp xml:id="SDZ1-Redna-29-1995-03-21.sp156">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem na glasovanje amandma na amandma, ki je pod točko 3. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Sedaj dajem ponovno na glasovanje amandma pod točko 3. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma pod točko 3 sprejet. V obravnavo dajem šesti amandma.
                  Predlagatelj je Odbor za infrastrukturo in okolje. Ali želi kdo besedo?
                     <stage>(Nihče.)</stage> Zato dajem ta amandma na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 6 sprejet.</p>
               <p>Amandma skupine poslancev, prvopodpisana Jadranka Šturm-Kocjan - ga ni v pregledu
                  - se glasi: "V poglavju 4.3 Prioriteta realizacije se v razdelku 4.3.1 Predlagana
                  dinamika, doda za tretjim nov, četrti odstavek, ki se glasi: Izjemo po prometno
                  ekonomski upravičenosti, razvojni pomembnosti projekta, prometni varnosti in
                  vplivih na okolje predstavlja odsek hitre ceste Koper - Izola - Lucija
                     <stage>(obalna cesta)</stage>, ki se uvrsti v program do leta 1999." Omenjeno
                  besedilo amandmaja, to, kar sem prebral, zahteva v nadaljnjem tekstu nacionalnega
                  programa izgradnje avtocest v Republiki Sloveniji naslednje uskladitve. Ta amandma
                  imate z datumom 17.3.1995 v tabeli dve Seznam gradbenih odsekov po smereh. Vrsta
                  popravkov je potrebnih, v kolikor se izglasuje amandma, ki sem ga prebral, ki ga
                  predlaga skupina poslancev, prvopodpisana Jadranka Šturm-Kocjan. Gospa
                  Jadranka.</p>
            </sp>
            <sp xml:id="SDZ1-Redna-29-1995-03-21.sp157">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane poslanke in poslanci! Amandma, ki ste ga ravnokar
                  slišali, se dotika obalne ceste. Želela bi, da ga podprete predvsem zato, ker bi
                  ga uvrstili v nacionalni program izgradnje avtocest do leta 1999. Torej, obalna
                  cesta se poskuša zgraditi že več kot 25 let. Štetje prometa na odseku Koper -
                  Izola - Lucija predstavlja v Sloveniji eno največjih obremenitev in je po
                  funkcijskem pregledu obremenitve enakovredna tako severni obvoznici v Ljubljani,
                  kot mestni hitri cesti v Mariboru. S tem bi pridobili tudi zelo dragocen kos
                  obale, približno 4,5 km bi jo lahko preuredili v turistično rekreacijske namene,
                  ker je namen speljati obalno cesto po zaledju oziroma skozi predor, ki je
                  načrtovan, s čimer bi tudi ohranili naravno konfiguracijo obale in izkoristili
                  ekološko morda manj občutljivo zaledje. Vključitev obalne ceste v nacionalni
                  program izgradnje avtocest pomeni za Obalo tudi zagotovitev enakih pogojev razvoja
                  kot so predvidene za ostala področja v Sloveniji, s čimer seveda še vedno ostaja
                  glavna opredelitev smer vzhod - zahod. Ne na koncu smo prepričani, da tudi
                  finančna obremenitev ni tolikšna, da je ne bi mogli vključiti v postavko kreditov,
                  ki so za gradnjo te ceste že namenjeni, tako da pričakujem, da boste imeli posluh
                  za obalno cesto in s tem tudi omogočili Obali, da izkoristi tiste možnosti, ki jih
                  do zdaj še ni mogla in daste  Obali glede na geopolitičen položaj, ki ga ima,
                  gotovo posebno mesto v Sloveniji, predvsem tudi z vidika pomorske orientacije
                  Slovenije. Hvala lepa.</p>
            </sp>
            <sp xml:id="SDZ1-Redna-29-1995-03-21.sp158">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Jelinčič.</p>
            </sp>
            <sp xml:id="SDZ1-Redna-29-1995-03-21.sp159">
               <speaker>ZMAGO JELINČIČ:</speaker>
               <p>Hvala lepa. Moram povedati, da je Slovenska nacionalna stranka prva predstavila
                  idejo o tunelu na Obali in da bi se s tem pridobilo vsaj štiri kilometre nove
                  obale ob tistem ubogem delu Jadranskega morja, ki ga še imamo. Mi podpiramo ta
                  amandma, ki ga je predlagala gospa Jadranka Šturm. Konec koncev tukaj ne gre za
                  razrešitev cestne problematike in tega prometa, ampak gre tudi za možnost
                  turističnega razvoja, ki je Sloveniji še kako potreben. Hvala lepa. Še enkrat, to
                  bomo podprli.</p>
            </sp>
            <sp xml:id="SDZ1-Redna-29-1995-03-21.sp160">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-29-1995-03-21.sp161">
               <speaker>ŽARKO PREGELJ:</speaker>
               <p>Spoštovani! Predlagani amandma v bistvu ustvarja statusno ravnotežje enako
                  obremenjenih cest v naši državi. Gre za cesto, ki je po svoji obremenjenosti in po
                  svoji vlogi popolnoma enakovredna ljubljanski vzhodni obvoznici, hitri cesti skozi
                  Maribor in mogoče še kateri cesti v bližini velikih slovenskih mest. Gre konec
                  koncev za cesto, ki povezuje urbano področje, ki je po velikosti verjetno vsaj
                  tako veliko kot je območje Ljubljane in Kranja in zato mislim, da je prav, da je
                  ta cesta del avtocestnega programa. Kar se tiče pa same konkretne izvedbe, bi pa
                  gospoda Jelinčiča opozoril, da ne pretirava s samohvalo, kajti ideja o predoru je
                  stara vsaj 10 let - dokumentirano. Poleg tega je pa posebna arhitektonska
                  delavnica te rešitve ponudila in jih tudi v več variantah pripravila. Tako da
                  mislim, da taka poceni reklama ni vedno primerna. Hvala.</p>
            </sp>
            <sp xml:id="SDZ1-Redna-29-1995-03-21.sp162">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Jelinčič ima repliko, vendar prosim, da ne bi načenjali debate, kdo
                  je bil prvi, pomembno je, da bo tunel, če bo.</p>
            </sp>
            <sp xml:id="SDZ1-Redna-29-1995-03-21.sp163">
               <speaker>ZMAGO JELINČIČ:</speaker>
               <p>Tudi sam se strinjam z gospodom predsedujočim, ki pravi, da je važno, da tunel bo.
                  Res je tudi to, kar je rekla gospa Potočnikova, da je že Valvazor dal prvi predlog
                  o tunelu, vendar pa dejstvo je, da prvo poslansko vprašanje oziroma pobudo je pa
                  dala Slovenska nacionalna stranka. Pravim pa še enkrat, važno je, da tunel bo, ne
                  glede na to, kdo je to predlagal.</p>
            </sp>
            <sp xml:id="SDZ1-Redna-29-1995-03-21.sp164">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Redna-29-1995-03-21.sp165">
               <speaker>MAG. DRAGAN ČERNELIČ:</speaker>
               <p>Hvala lepa, gospod predsedujoči, poslanke in poslanci! Mislim, da se moramo malce
                  zresniti. Namreč, ko smo se odločali o tem, katere smeri so pravzaprav
                  prioritetne, smo rekli vzhod, zahod, to je tudi prav. Vendar, če imam sedaj seveda
                  pred seboj kup amandmajev, ki pravzaprav nekako vrivajo prioriteto in prioriteta
                  se veže na leta, ko niti dokumentacija ne bo pripravljena, ker enostavno
                  prostorske zadeve niso rešene in pravzaprav, vsi imamo nekako interes v neko
                  obdobje pravzaprav vključiti neke ceste. Če gledam, kako se finančna sredstva
                  pretakajo v določen del prostora, potem absolutno, da tako po avtocestnem sistemu,
                  kot po sistemu vzdrževanja cest prednjači absolutno Štajerska - Primorska.
                  Pravimo, da smo slovenski poslanci, pa se vprašamo za šoferje, ki vozijo po vseh
                  cestah, torej tudi po Gorenjski in po Dolenjski in še vmes, ali bomo to tudi kaj
                  dali ali bomo tudi tu namenili en del. Menim, da bi morali seveda zelo jasno
                  porazdeliti razporožljiva sredstva na ves slovenski prostor. Izhajam seveda iz
                  stališča, da toliko, kolikor mi je znano sedaj po pogajanjih v zvezi s proračunom,
                  na določene zadeve kljub sklepom odbora ni dano ničesar. Recimo, preplastitev
                     ...<stage>(nerazumljiva beseda)</stage>..., ki bi na konec koncev na nek način
                  lahko pravzaprav premaknila to reševanje avtocest, pa tudi gorenjski del. Sedaj,
                  seveda kako? Načeloma podpiram Koper, poznam zadevo, vendar če pa gledam zadevo
                  skozi realizacijo, skozi to, mi pa stvari ne gredo zraven. Ali naj podprem zato,
                  da boste podprli tudi sklep, ki ga predlagamo v zvezi s tem, da bi v primeru, bi
                  rekel, na nek način nepripravljene dokumentacije ali viška sredstev pa omogočili
                  izgradnjo od Biča proti Novemu mestu, kjer je praktično že vse pripravljeno.
                  Sprašujem se, kako in kaj in menim, da bi se morali ta trenutek odločiti, ali
                  ničesar od tega sprejeti, pa v bistvu realizirati ali zahtevati neko finančno
                  analizo, ali je to mogoče v teh letih tako, kot mi predlagamo, bom rekel z linijo
                  realizirati ali kaj. Ne bi bil rad nasprotnik, vendar pa ne vem. Torej, ne vem,
                  kako naj te stvari uskladim in mislim, da bi morali pravzaprav biti zelo
                  fleksibilni tudi na koncu koncev po letu 1996, ko nam bo lahko naslednji parlament
                  dal drugačno strukturo ali kaj drugega. Uskladiti je nujno stvari tudi, če bomo
                  danes sklepali z dejanskimi možnostmi prostorskega plana in dejanskimi potrebami
                  cest. Strinjam se samo s tem, da bi prioriteta morala biti v vsakem primeru vezana
                  na to, kako je pravzaprav s cestno propustnostjo in kakšne obremenitve so na
                  določenih cestah. Verjetno se bom zaradi tega vzdržal. Hvala lepa.</p>
            </sp>
            <sp xml:id="SDZ1-Redna-29-1995-03-21.sp166">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Petrle se mi zdi, da je dvignil roko. Se odpove. Državni
                  sekretar, gospod Dvornik.</p>
            </sp>
            <sp xml:id="SDZ1-Redna-29-1995-03-21.sp167">
               <speaker>MARJAN DVORNIK:</speaker>
               <p>Hvala za besedo. Gospod predsedujoči, poslanke in poslanci! Odbor za
                  infrastrukturo, na katerem sem sodeloval, je takšno poslansko vprašanje obravnaval
                  in ga zavrnil. Vlada nasprotuje uvrstitvi tega dela izgradnje cest v nacionalni
                  program do leta 1999. Utemeljitev je zelo preprosta. Že na samem Odboru za
                  infrastrukturo in okolje je minister Gantar povedal, da priprava dokumentacije, ki
                  bi bila podlaga za pridobitev gradbenega dovoljenja, ne bo mogoča do konca leta
                  1998, kar fizično pomeni, da te ceste ni mogoče zgraditi v roku do 1999, kakor je
                  v tem amandmaju napisano. Kakor koli, tudi če bi vi takšen amandma sprejeli, ga
                  fizično ni mogoče realizirati.</p>
               <p>Drugič. Na samem odboru je bilo zelo jasno povedano, da to ni avtocesta in da ni v
                  slovenskem interesu, da bi bila to avtocesta, ker bi s tem prevzemala tranzitni
                  promet in ekološko močno ogrozila ta del Slovenije.</p>
               <p>Naslednji razlogi so še, bi rekel tudi finančne narave. Namreč, eden od sklepov
                  Odbora za infrastrukturo je bil, da je mogoče do leta 1999 uvrstiti v program samo
                  tiste odseke, ki imajo finančno kritje. Ta odsek samo predlaga strošek, ne
                  predlaga pa pokritja in tudi iz tega razloga je vsebinsko gledano takšna določba v
                  nacionalnem programu brezpredmetna. Gre namreč za to, da z letno izgradnjo
                  parlament potrjuje na osnovi finančnih virov in uvrstitev v nacionalni program še
                  ne pomeni izgradnje kot take, odseki, ki pa nimajo finančnega pokritja, pa
                  enostavno ne morejo priti v letni program realizacije. Tako, da Vlada meni, da ta
                  odsek ni primeren za uvrstitev v nacionalni program.</p>
               <p>Za realizacijo te nujno potrebne gradnje s prometnega stališča menimo, da pa je
                  izjemno pomembna, je prioritetna, pa je potrebno iskati druge načine reševanja in
                  sam sem predlagal na Odboru za infrastrukturo in okolje, da po preteku prvega
                  protokola oziroma prvega kreditnega aranžmaja z Evropsko banko za obnovo in razvoj
                  Vlada sprejme oziroma pripravi drugi paket kreditnega aranžmaja s to banko in v
                  okvir tega kreditnega aranžmaja uvrsti izgradnjo obalne ceste. Hvala lepa.</p>
            </sp>
            <sp xml:id="SDZ1-Redna-29-1995-03-21.sp168">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturmova.</p>
            </sp>
            <sp xml:id="SDZ1-Redna-29-1995-03-21.sp169">
               <speaker>JADRANKA ŠTURM-KOCJAN:</speaker>
               <p>Hvala za besedo. Seveda moram nasprotovati takemu izvajanju, ki tako nenaklonjeno
                  utemeljuje ta moj amandma. Ravno tisto, kar je gospod državni sekretar napovedal
                  kot posledico, če bi to sprejeli, je že sedaj obstoječe stanje. Recimo, da bi to
                  reševalo tranzit. Mislim, da gre pri obali za tako izpostavljeno turistično
                  področje, da ne moremo govoriti samo o tranzitu, potem da bi ekološko ogrozila ta
                  obalna cesta. Mislim, kaj pa sedaj? To kar je sedaj v prvi vrsti, ogroža ekološko
                  situacijo na obali. Finančno kritje, mislim, če bi vse, kar tukaj sprejmemo v
                  Državnem zboru, imelo svoje finančno kritje, potem bi bilo to krasno. To bi si
                  tudi sama res želela. Prepričana pa sem, da je Vlada sposobna tudi za ta del
                  avtoceste poiskati finančno kritje, če ima namen in željo in voljo, da to zadevo
                  enkrat končno uredi. Take argumente poslušamo res že predolgo, da bi lahko nanje
                  pristajali. Mislim, da zadeva sploh ni brezpredmetna. Še kako predmetna je.
                  Mislim, da je za Slovenijo vitalnega pomena, da se ta del obalne ceste priključi k
                  nacionalnemu programu. Zato zavračam te argumente in prosim poslanke in poslance,
                  da ta amandma podprete. Hvala.</p>
            </sp>
            <sp xml:id="SDZ1-Redna-29-1995-03-21.sp170">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-29-1995-03-21.sp171">
               <speaker>ZMAGO JELINČIČ:</speaker>
               <p>Mislim, da gospod državni sekretar, glede na to, kar je povedal, ne pozna razmer
                  na dotičnem področju. Ker je ura že pet, bom kratek, drugače bi bil bistveno
                  daljši. Rekel bi le to, da naj Vlada zgolj primerno in pravilno razporedi
                  obstoječa sredstva in jih rabi v skladu s tem, kar država Slovenija hoče. In bomo
                  lahko zgradili vse ceste, ne pa da se dogaja tako kot do sedaj, ko sredstva
                  izginjajo neznano kam, tista podjetja, ki pa ceste gradijo pa v stečaj in denarja
                  niti cest nikjer ni več. Hvala lepa.</p>
            </sp>
            <sp xml:id="SDZ1-Redna-29-1995-03-21.sp172">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj.</p>
            </sp>
            <sp xml:id="SDZ1-Redna-29-1995-03-21.sp173">
               <speaker>ŽARKO PREGELJ:</speaker>
               <p>Spoštovani! Argumenti, ki jih je predstavil gospod Dvornik, so v resnici popolnoma
                  neosnovani. Glejte, nacionalni program je v prvi vrsti program. Ni ga mogoče
                  realizirati, dokler ni pokrit s finančnim zakonom. Dejstvo je, da je Odbor za
                  infrastrukturo sprejel sklep, da imajo prvo prioriteto v tem programu pač tisti
                  odseki, ki so pokriti s finančnim zakonom, to je zakonom o bencinskem tolarju. V
                  kolikor zbor sprejme ta amandma, bo nastalo stanje, da bo sicer zbor zgolj
                  ugotovil, da je obalna cesta potrebna kot avtocesta, da jo je potrebno graditi, da
                  je potrebno pripravljati dokumentacijo, da se lahko pripravlja dokumentacija po
                  zakonu o naselju in drugih posegov v prostor, to je tisti del, ki mu pravimo hitri
                  postopki, nikakor pa se gradnja ne bo mogla začeti, dokler ne bo Državni zbor
                  sprejel še poseben finančni zakon, ki bi gradnjo te ceste kril. Torej, v kolikor
                  sprejmemo ta amandma, ne naredimo ničesar narobe. V resnici zavežemo Vlado, da
                  začne iskati sredstva, da verjetno so sredstva, kot je tudi odbor sam predlagal, v
                  resnici v podaljšanju bencinskega tolarja. Do takrat bo pa potrebno za najbolj
                  pereč odsek med Koprom in Izolo, kjer gre dobesedno za izredno težke prometno
                  varnostne razmere, potrebno poiskati premostitvene kredite. To je vse možno in se
                  da narediti in zdaj odločamo zgolj o tem, ali obalna cesta zasluži, da je v
                  programu ob boku tistim cestam, ki jim pravimo vzhodna ljubljanska obvoznica,
                  mariborska hitra cesta in podobno. V kolikor bo zbor menil, da to ne zasluži, bo
                  verjetno imelo ustrezen odziv tudi v javnosti. Hvala.</p>
            </sp>
            <sp xml:id="SDZ1-Redna-29-1995-03-21.sp174">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? Gospod Geržina.</p>
            </sp>
            <sp xml:id="SDZ1-Redna-29-1995-03-21.sp175">
               <speaker>MIROSLAV GERŽINA:</speaker>
               <p>Hvala za besedo. Sem tudi sopodpisnik in mislim, da smo na Odboru za
                  infrastrukturo in okolje tudi ob obravnavi prostorskega plana dejali, da je ta
                  cesta kot priključna avtocesta ob urejanju teh avtocestnih zadev. Se strinjam s
                  tem, da je potrebno to dati noter. In zakaj pa? Ker je tudi gospod državni
                  sekretar rekel, da so druge možnosti in dejansko so možnosti. Mi vemo, da iz EBRD
                  in EB, to se pravi finančnih institucij, lahko pridobimo, ker ima fizibilnost, ker
                  ima ekonomsko sposobnost ta cesta, dodatna posojila. Ker sem pa že tu, bi rekel,
                  da se tudi na predlog dolenjske skupine poslancev na enakomeren način sofinancira
                  to cesto, ki je v bistvu že bivša avtomobilska cesta, se pravi, da je rezervirana
                  za promet, vendar je treba na to cesto nekaj denarja dati. Če se bo sprejelo neko
                  posojilo, kot se je pred kratkim za Prekmurje, se lahko to cesto uredi, da bo še
                  dočakala 2005. leto, če bo tak režim, kot je do zdaj, ali pa še celo več, ker je
                  rezervirana za promet in da se v sklopu tega lahko uredi tudi promet na obali.
                  Zato podpiram ta amandma kot priključna avtocesta, ki ga je dala gospa Jadranka
                  Šturm-Kocjan, ampak avtocestni program, obenem pa svetujem državnemu sekretarju,
                  da dela v tej smeri, kot je sam pred kratkim rekel, da tudi na dolenjskem delu,
                  ker dejansko na določenih odsekih je nemogoč promet, ker so se plošče "kontra"
                  postavile, da tudi tisto zadevo uredijo, tako da bodo tudi ti ljudje zadovoljni,
                  ker drugače bodo samo primorski poslanci rekli, da so avtocesto naredili, oni pa
                  niso nič dobili. Pa ne zaradi poslancev, ampak zaradi ljudi, ki se vozijo po
                  cesti, je treba tudi tisto cesto urediti. Hvala.</p>
            </sp>
            <sp xml:id="SDZ1-Redna-29-1995-03-21.sp176">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? Razpravo zaključujem in dajem ta amandma na
                  glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je amandma sprejet. Seja Državnega zbora se nadaljuje. To pomeni,
                  da morajo vse druge seje odborov čakati. Zdaj, ko smo sprejeli to, je posledično
                  sprejeto to, kar piše v tem, ko imate papir - Omenjeno besedilo amandmaja zahteva
                  v nadaljnjem tekstu nacionalnega programa za izgradnjo avtocest v Republiki
                  Sloveniji naslednje uskladitve in potem imate pod točko 1, 2, 3, 4 in 5 v predlogu
                  skupine poslancev z dne 17.3.1995.                </p>
               <p>V obravnavo dajem sedmi amandma, 1. in 2. točka, predlagatelj je skupina poslancev
                  s prvopodpisanim Marjanom Šetincem. Odbor za infrastrukturo in okolje tega
                  amandmaja ne podpira. Želi kdo besedo? Gospod Šetinc, prosim.</p>
            </sp>
            <sp xml:id="SDZ1-Redna-29-1995-03-21.sp177">
               <speaker>MAG. MARJAN ŠETINC:</speaker>
               <p>Hvala lepa za besedo. Gospod podpredsednik, spoštovane poslanke, spoštovani
                  poslanci. Jaz sem vložil ta amandma. Ker ne vem, če si vsi predstavljate, kaj se
                  skriva za tem amandmajem, bom na kratko razložil. Predlagam, in to so tudi drugi
                  podprli, da se v dinamiki časovne izgradnje avtocest dogradi drugi pas avtoceste
                  od mejnega prehoda Obrežje do odcepa Čatež - Brežice. Naj vam povem, zakaj
                  pravzaprav to predlagam. Menim, da je v ekonomskem in razvojnem interesu
                  Slovenije, da se ta cesta zgradi, saj bi bil s tem omogočen hiter in lahek dostop
                  do turističnih in trgovskih kapacitet v Sloveniji. Vsi veste, da je to območje v
                  bistvu zaledje Zagreba in trenutno je ta cesta lahko velik ekonomski potencial.
                  Drugo, kar menim, da je pomembno in tega se vsi zavedamo iz preteklosti, da sta
                  podobno Italija in Avstrija pogojili Sloveniji, v katero smer in na katerih točkah
                  se bomo priključili na evropsko cestno omrežje, tako v Šentilju, Fernetičih in
                  Vrtojbi. Enako menim, da bi bilo potrebno pogojiti Hrvaško, podobno kot sta
                  Italija in Avstrija napeljali slovenske potrošnike v želeno smer z omogočanjem čim
                  lažje in hitrejše dostopnosti do svojih trgovskih in potrošniških središč, mora to
                  storiti tudi Slovenija do Hrvaške.</p>
               <p>Tretje. Menim, da bi bilo nespametno, če Slovenija ne bi izkoristila
                  najosnovnejših možnosti za privabljanje potrošnikov iz največjega urbanega
                  središča v neposredni bližini Slovenije, ki trenutno zajema okoli milijon in pol
                  prebivalcev.</p>
               <p>Naj povem še sledeče. Gre za odsek ceste, ki pomeni v celotnem "budžetu" izgradnje
                  avtocest izjemno majhna sredstva. Gre samo za desni ali levi pas, odvisno s katere
                  smeri gledate te ceste, je enostavna gradnja, ni nobenih tunelov kot na
                  Primorskem, nobenih resnih objektov, tako da bi po osnovnih izračunih, ki so
                  povezani s tem predlogom, to zajemalo maksimalno okoli 15 do 18 milijonov
                  dolarjev. Torej menim, da je to za podpreti, ker bi se po naših predvidevanjih ta
                  cesta ekonomsko izplačala v zelo hitrem času, verjetno v nekaj letih.</p>
               <p>Naj naslovim na ta zbor še opozorilo. Tisti, ki poslušate radijska poročila, ste
                  verjetno slišali, da se zdaj ob Dolgi Vasi pojavljajo zastoji tudi na Obrežju in
                  rapidna rast prometa na tem območju vsekakor zahteva rešitev, ki bo nekako začetek
                  dograditve tega, bi rekel, mi temu rečemo vzhod - zahod, v Državnem zboru se
                  uveljavlja dikcija sever - jug smeri. Menimo, da je pametno začeti graditi cesto
                  tudi od meje proti centru.</p>
               <p>Toliko bi za utemeljitev in bi prosil, da ta amandma podprete, ker vse, kar
                  predlagam, je, da se uvrsti za nekaj let naprej v izgradnji oziroma v prioriteti,
                  ki je tukaj predvidena. Najlepša hvala.</p>
            </sp>
            <sp xml:id="SDZ1-Redna-29-1995-03-21.sp178">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Državni sekretar.</p>
               <p>Prosim vseeno, da malo poslušate. Saj smo že cel dan tukaj, verjetno ste si vsaj
                  kaj med odmorom povedali. <stage>(Ne.)</stage> Bomo nadaljevali to točko do konca,
                  tako da ni treba nič na uro kazati.</p>
               <p>Izvolite, gospod državni sekretar.</p>
            </sp>
            <sp xml:id="SDZ1-Redna-29-1995-03-21.sp179">
               <speaker>MARJAN DVORNIK:</speaker>
               <p>Hvala za besedo. Gospod predsedujoči! Vlada se s tem amandmajem ne strinja. Bil je
                  tudi obravnavan na Odboru za infrastrukturo in okolje in zavrnjen. Nekateri
                  podatki, ki so  bili navedeni, niso čisto korektni. Gre namreč za to, da ima ta
                  odsek pod 6.000 dnevnega prometa in ima stopnjo donosnosti manj kot 6% . Vsekakor
                  je v smeri Karavanški tunel - Obrežje cela vrsta odsekov, ki so bistveno
                  pomembnejši in imajo prednost pred tem odsekom. V kolikor bi obravnavali
                  problematiko te ceste, ima v tej fazi prednost obnovitev vozišča, ki je dotrajano
                  in ne omogoča ustreznega, varnega prometa, nikakor pa ne gradnja avtoceste. Sama
                  obnova pa ne spada v nacionalni program izgradnje avtocest do leta 1999, je pa
                  uvrščena v program po letu 1999. Hvala.</p>
            </sp>
            <sp xml:id="SDZ1-Redna-29-1995-03-21.sp180">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem ta amandma na glasovanje. Ugotovimo sklepčnost! <stage>(38
                     prisotnih.)</stage></p>
               <p>Predpostavljam, da bo služba izpisek dvignila. Ugotovimo sklepčnost! <stage>(42
                     prisotnih.)</stage> Ugotovimo sklepčnost! <stage>(40 prisotnih.)</stage> Jutri
                  ob 9. uri.</p>
               <p>Zaključujem sejo, nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 21. MARCA 1995 OB 17.14 URI IN</stage>
         </div>
      </body>
   </text>
</TEI>
