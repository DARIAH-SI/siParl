<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-07-1993-04-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A70D4504929E86E3C1257832004838DF</idno>
               <idno type="URI">A70D4504929E86E3C1257832004838DF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-07-1993-04-15.DZ" n="07">
               <name>Redna</name>
               <date when="1993-04-15"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-07-1993-04-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 15. APRILA 1993 OB 10.06 URI.)</stage>
            <sp xml:id="SDZ1-Redna-07-1993-04-15.sp1">
               <speaker>PODPREDSEDNIK DR. LEV KREFT:</speaker>
               <p>Preden nadaljujem z razpravo pod 2.b) točko, ki smo jo včeraj prekinili, naj pozdravim vse vabljene na sejo.</p>
               <p>Za današnjo sejo zbora so se opravičili poslanke in poslanci: Danica Simšič, dr. Dušan Bavdek, Zoran Thaler, Janez Kopač, Polonca Dobrajc, potem se je gospod dr. Janko Predan oprostil za popoldan, gospa Nada Skuk je javila, da bo zamudila in gospod Ignac Polajnar se je opravičil za dopoldanski del današnjega zasedanja.</p>
               <p>Glede na to, da nadaljujemo prekinjeno razpravo o predlogu zakona o izvrševanju proračuna in o proračunu Republike Slovenije za leto 1993, nam sedaj na začetku ni treba preverjati prisotnosti. Ko pa bomo prešli k nadaljnjim točkam dnevnega reda, pri katerih bomo o nekaterih odločali tudi sproti, bomo seveda morali zagotoviti sklepčnost, na kar že sedaj opozarjam posebej vodje poslanskih skupin.</p>
               <p>Ugotavljam, da so v dvorani zastopane vse poslanske skupine tega zbora. In v nadaljevanju razprave dajem besedo gospe Mateji Kožuh Novak, ki je bila zadnja na vrsti včeraj. Naslednji bo na vrsti gospod Borut Pahor.                </p>
            </sp>
            <sp xml:id="SDZ1-Redna-07-1993-04-15.sp2">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Te zadnje štiri mesece, ko sem v parlamentu, dobivam občutek, kot da bi imela mreno pred očmi. Ne vem, če se res zavedamo, da skušamo rešiti mlado samostojno Slovenijo. Rešiti njeno gospodarstvo in dati ljudem boljše pogoje za življenje, kot jih imajo sedaj. Včeraj sem bila zelo presenečena, ker ni nihče napadel proračuna obrambnega ministrstva.</p>
               <p>Ne vem, ali se res ne zavedamo, da s takim gospodarstvom in s tako obuboženim prebivalstvom, ki ga imamo, mi Slovenije ubraniti z vojsko ne moremo. Vse to, kar dajemo v vojsko, so okraski, ki si jih ta hip ne moremo privoščiti.</p>
               <p>Sam minister je, kot so mi rekli, rekel na Odboru za obrambo, da rabi za protizračno obrambo 16 milijard. Tega mu slovensko obubožano gospodarstvo niti ljudje ne morejo dati. Če že, potem predlagam, da naredi tako, kot je Onkološki inštitut naredil, sklad. Nedvomno je veliko ljudi, ki obožujejo vojsko, pa naj dajejo iz svojih neto dohodkov, mogoče bo celo zbral 17 milijard.</p>
               <p>Predlagam tole, če še malo obrazložim, Ministrstvo za obrambo ima v svojem proračunu 3 krat večjo vsoto za investicije, za 5 tisoč zaposlenih, če štejem še rekrute, kot zdravstvo, ki ima 33 tisoč zaposlenih in skrbi za 2 milijona prebivalstva. Da ne govorim o šolstvu, kjer sploh investicij našla nisem. Lahko, da sem slabo pogledala, ki skrbi za toliko in toliko naše mladine.</p>
               <p>Moj predlog je, da se, poleg tega je minister za obrambo, kot imam dokaze zelo spreten in zna pridobiti denar tudi drugje. Moj predlog je, da tisti denar, ki ga zna pridobiti drugje, porabi za investicije, za vzdrževanje, ne pa za gradnjo novih palač, ki si jih ta hip v Sloveniji privoščiti ne moremo.</p>
               <p>Predlagam, da se zmanjšajo sredstva za investicije v Ministrstvu za obrambo za polovico. In da se porabi to za nova zaposlovanja. Kajti, če bomo uspeli zaposliti mlade ljudi, bomo vse politike reševali. Od gospodarske politike, družinske politike, tudi do vojaške politike. Ker če bomo imeli mlade ljudi na cestah, se ne bodo imeli kaj boriti za samostojno Slovenijo. Samo če bodo ustvarjali nekaj, imeli nekaj lastnega premoženja, bodo imeli motiv, da se bodo borili za Slovenijo, če bo napadena.</p>
               <p>Poleg tega je seveda malenkost tisti denar, ki ga rabimo za materinski dom. Meni se zdi prav hudo, da se pogovarjamo o tem, da moramo iskati majhne vsote, nekaj milijonov, za materinski dom, pri vseh teh milijardah, ki jih mečemo ven neracionalno.</p>
               <p>Drug problem, ki me je zbodel v oči, je zdravstvo. Mi imamo v proračunu sredstva za zdravstveno varstvo v 4 ministrstvih. Imamo Ministrstvo za zdravstvo, kjer so pokriti vsi prebivalci. Zraven pa posebej proračun za policijo, posebej proračun za vojsko in posebej proračun za zapornike.</p>
               <p>To so satelitski sistemi, ki zunaj celotnega sistema strokovno ne morejo dobro delovati. Te tri službe so samo tri službe medicine dela. Tri specifične službe. Kar je najbolj noro je to, da so to tri najbolj izpostavljene populacije, kjer bi morali največ stroke notri prinesti.</p>
               <p>Mi tu ustvarjamo neke satelitske majhne službe, ki ne morejo drugega delati, kot skrb, tako kot za navadnega prebivalca. In vendar so še enkrat poudarjam, tudi najbolj rizične skupine. To je norost.</p>
               <p>S prejšnjo vojsko smo se borili, da bi ne imela vojska svojega zdravstvenega varstva. Tukaj, Ministrstvo za vojsko, namenja, želi dobiti mislim, da 380 milijonov tolarjev za nabavo opreme. Pri tem, da sem v tem parlamentu že slišala in nekaj let kar naprej poslušam, da imamo zdravstvene kapacitete za to, kar ta narod in to gospodarstvo zmore, prevelike. Mislim, organizacija v zdravstvu je slaba. Sedaj bomo pa to slabo organizacijo še poslabševali, ker bomo odpirali nove ambulante. V celotnem zdravstvenem sistemu bodo pa prostori prazni. Nedvomno, da vojska rabi svoje zdravstveno osebje. Ne rabi ga za splošne ambulante, ne rabi ga za ambulante medicine dela. Vojska rabi super specializirane strokovnjake za katastrofno medicino, teh pa ne izobražujemo nikjer, te strokovnjake bo treba poslati ven. Nekaj jih imamo, ampak so stari gospodje, ki so se v nekdanji JLA izobraževali. Vojska mora biti sposobna prevzeti organizacijo službe z bojnega polja do bolnišnice v času, ko pride do napada ali če hočete potresa ali poplav itn. Norost pa je, da ima vojska, to kar misli zdaj razvijati, splošne ambulante in ima ambulante medicine dela.</p>
               <p>To je drug moj amandma, kjer predlagam, da gre ponovno, da gredo sredstva, ki jih vojska namerava nameniti odpiranju novih ambulant, da gre za nova delovna mesta in da gredo za popravila  domov za ostarele. Nekdo mi je danes rekel, veš če bo vojska gradila, bodo imela gradbena podjetja delo. Tudi če bodo gradbena podjetja popravljala domove za ostarele, kamor - če kaj mislimo na svojo bodočnost, večina nas je tam okoli 50 let - bi morali vtikati denar, ker nas čez 10, 15 let čakajo ti domovi, bodo imela gradbena podjetja tudi denar.</p>
               <p>Tretji amandma je, kot se dogaja norost, da imamo denar za zdravstvo razdeljen v štirih ministrstvih, pa imamo v ministrstvu za zdravstvo 7 milijonov denarja za obrambne  priprave. Torej to, kar bi pa res morala vojska prevzeti, to pa ima Ministrstvo za zdravstvo. Menim, da teh 7 milijonov vojska zlahka da iz vseh tistih milijard, ki jih ima in da porabimo v zdravstvu 7 milijonov za raziskave, ki jih delamo skupaj s Svetovno zdravstveno organizacijo, ti so pa zdrava mesta, zdrava mladina, zdravi šolarji, zdravi stari ljudje, zdravi delavci.</p>
               <p>Mi vstopamo v Evropo brez denarja. Evropa nam ponuja stroko, mi bi morali še dodati nekaj denarja, v proračunu za zdravstvo tega denarja nisem našla.</p>
            </sp>
            <sp xml:id="SDZ1-Redna-07-1993-04-15.sp3">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Zmago Jelinčič.</p>
            </sp>
            <sp xml:id="SDZ1-Redna-07-1993-04-15.sp4">
               <speaker>ZMAGO JELINČIČ:</speaker>
               <p>Predsednik, dame in gospodje. Opravičujem se za ta vstop, vendar gospa Kožuhova je tako zelo napadla vojsko, jaz bi temu rekel obramba Republike Slovenije. Konec koncev bomo to še hudičevo rabili in to kaže, da v zelo kratkem času.</p>
               <p>Nisem za to, da se pretirava na vseh koncih, vendar konec koncev tudi v zdravstvu je nekaj zelo zelo gnilega. Lahko povem današnji primer, kako je gospod doktor Humar vrgel ven poslanko Dobrajcevo, ki je prišla s hudim išiasom in ji je rekel, pojdite kar v parlament, saj sprejemate zakone, pa si zrihtajte vse skupaj. Take zadeve se dogajajo v našem zdravstvu in zato je treba v zdravstvu dobro počistiti. Sem za to, da se uredi tudi v vojski, ampak lepo prosim ne kar tako pavšalno. Konec koncev, še enkrat poudarjam, vojsko bomo rabili.</p>
               <p>Nisem za pretiravanje in sem za ostro kontrolo vsakega tolarja, ki gre kamor koli, ne pa za to, da se bo kar jemalo tja povprek in se dajalo ne vem kam. Konec koncev ne bomo rabili nobenih domov za ostarele, če bodo še enkrat udarili po nas. Hvala.</p>
            </sp>
            <sp xml:id="SDZ1-Redna-07-1993-04-15.sp5">
               <speaker>PODPREDSEDNIK DR. LEV KREFT:</speaker>
               <p>Repliko ima tudi gospa Irena Oman, prosim.</p>
            </sp>
            <sp xml:id="SDZ1-Redna-07-1993-04-15.sp6">
               <speaker>IRENA OMAN:</speaker>
               <p>Hvala lepa. No, jaz se tudi strinjam z gospodom Jelinčičem, moram reči to, kar sem nekoč v predvolilnem času že rekla, dokler imamo svojo vojsko, smo samostojna država, ko te ne bomo imeli več, tudi samostojni ne bomo več.</p>
               <p>In še nekaj, tudi Ministrstvo za obrambo skrbi za 2 milijona prebivalcev. Hvala.</p>
            </sp>
            <sp xml:id="SDZ1-Redna-07-1993-04-15.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jaša Zlobec, replika ne.</p>
            </sp>
            <sp xml:id="SDZ1-Redna-07-1993-04-15.sp8">
               <speaker>JAŠA L. ZLOBEC:</speaker>
               <p>Kdo noče poslušati, pač ne sliši. Kolegica Kožuhova je zelo jasno povedala. Tukaj gre za nečeden manever. Ministrstvo za obrambo prikazuje, minister prikazuje celo zgodbo ob podpori celotnega desnega krila parlamenta, prikazuje celo zgodbo, da mu je zmanjkal denar za orožje za protivojaško obrambo in da smo na tem področju goli in bosi, na razpolago vsem sovražnikom z vseh strani Slovenije.</p>
               <p>Gospa Kožuhova je opozorila samo na to, da je v denarju, ki ga ima Ministrstvo za obrambo 9,5 milijarde namenjene investicijam. Že v preteklih letih smo videli, kako se je v resnici na veliki nogi živelo z investicijami v Ministrstvu za obrambo. In če Ministrstvo za obrambo meni, da s sedanjim denarjem ne more braniti države, si ne more nabaviti dovolj protizračne obrambe, naj preprosto prepolovi investicije, brez katerih bo zlahka preživelo in naj del tega preusmeri v protizračno obrambo. Ne more pa sedeti na dveh stolih tudi ne s pomočjo prozornih argumentov.</p>
            </sp>
            <sp xml:id="SDZ1-Redna-07-1993-04-15.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Leo Šešerko, prosim.</p>
            </sp>
            <sp xml:id="SDZ1-Redna-07-1993-04-15.sp10">
               <speaker>DR. LEO ŠEŠERKO:</speaker>
               <p>Tudi replika na to diskusijo. Dajem polno podporo dr. Kožuhovi v tem vprašanju in sicer zaradi tega, če primerjam to z nekim "to sumo" za investicije z vsem področjem za okolje, doseže komaj polovico tega. Kar zadeva obrambo, bi si lahko želeli - mala vojaška velesila na tem območju - vendar, to bi delovalo tudi smešno. Razmerje med socialnimi, gospodarskimi in obrambnimi zadevami v Sloveniji je takšno, da višina investicij, ki jih ima Ministrstvo za obrambo, ni upravičena. Če je vprašanje jedrska elektrarna Krško, če je treba narediti zaradi te elektrarne zelo močno zračno obrambo Slovenije, potem je bolje, da jedrsko elektrarno zapremo, še zlasti ker je elektriko, kot ste videli, Vlada za največje neplačnike ravnokar pocenila - in le-ta gre v nič. Zakaj bi potem za tako - ali tako predrago elektriko dajali še dodatne denarje na račun obrambe? Hvala lepa.</p>
            </sp>
            <sp xml:id="SDZ1-Redna-07-1993-04-15.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Jože Pučnik. Prosim.</p>
            </sp>
            <sp xml:id="SDZ1-Redna-07-1993-04-15.sp12">
               <speaker>DR. JOŽE PUČNIK:</speaker>
               <p>Gospod predsedujoči! Bi samo prosil, ne načenjajmo teh diskusij iz izrazito političnih, deloma tudi podzavestnih emocij, če govorimo o izredno važni instituciji države, in to je obramba.</p>
               <p>Kdor misli, da se lahko spuščamo na to ali ono institucijo v državi z manirami in z metodami, da se vse to nekako vrže kot "oslarija", ta ne razume pomena, ki ga ima tudi ta institucija in druge institucije države za  nas. Torej, ne bi se vključeval v konkretno diskusijo in v posamezne primere. Bi samo prosil, jemljimo resno državo, ker jo imamo in ne izživljajmo teh ali onih neizživetih političnih ambicij na račun države. Hvala lepa.</p>
            </sp>
            <sp xml:id="SDZ1-Redna-07-1993-04-15.sp13">
               <speaker>PODPREDSEDNIK DR. LEV KREFT:</speaker>
               <p>Hvala. Naslednjo repliko ima gospod Tone Partljič. Prosim.</p>
            </sp>
            <sp xml:id="SDZ1-Redna-07-1993-04-15.sp14">
               <speaker>ANTON PARTLJIČ:</speaker>
               <p>Čeprav je gospod Pučnik končal ob vsem rešpektiranju, kar je povedal in mislim, da ima prav. Ob vsem tem, da sem v enem od prejšnjih proračunov tudi nastopal proti stroškom za obrambo in je potem prišla vojna in sem bil na nek način hvaležen in zadovoljen s sposobnostjo tudi ministra Janše - to sem tudi na nočni seji povedal - seveda pa mislim, da obramba ali kaj podobnega tabu za ta zbor ne sme biti. Tabu ne sme biti. Ne bom se pridružil temu nekakšnemu - temu, kar je zdaj poimenoval gospod Pučnik, protiobrambi, pa vseeno postavljam naslednje vprašanje o investicijah in bi v tistem delu podprl gospo doktorico. Mislim, da so še dohodki pri obrambi, ki nekako niso šteti. Parlament v prejšnjem sestavu je poveril Teritorialni obrambi, da od JLA prevzame objekte, ki jih zdaj izjemno drago prodaja. Zelo dobro zna tržiti in v Mariboru vem, kako jih ne moremo prevzeti, čeprav so prazni, ker so najemnine take, da jih Maribor preprosto ne zmore. Pomeni, da je o tem delu dohodka potrebno razpravljati. Povabil pa bi tudi te poslance, morda ne bi bilo slabo, da bi se kdaj premaknili iz teh prostorov, da se recimo v Mariborski občini, ki jo poznam ali pa v Ljubljani sem na Ministrstvu za obrambo - pojdimo ga pogledati, kakšno je. Pa pojdimo si ogledati Ministrstvo za kulturo, da ne govorim o Ministrstvu za kmetijstvo, ki se mi je zdelo, da živi v baraki. Ministrstvo za obrambo mora imeti tak standard, se strinjam, samo ne reči, da je tisto, ki najbolj potrebuje za investicije. Pojdimo v Maribor pogledati kasarno ali Slovensko Bistrico, kjer je slovenska vojska in pojdite pogledati šole, kjer so podporniki in lavorji na tleh. Zato sem tudi sam pri tistem delu proračuna, ki govori o investicijah - ne v oborožitev - ampak za delo Ministrstva za obrambo, sem na strani teh ministrstev, da se sme tukaj govoriti. O oborožitvi pa ne bom govoril. Pri investicijah sem trdno prepričan, da je obramba v priviligiranem položaju. Hvala.</p>
            </sp>
            <sp xml:id="SDZ1-Redna-07-1993-04-15.sp15">
               <speaker>PODPREDSEDNIK DR. LEV KREFT:</speaker>
               <p>Besedo za repliko ima gospod Černelič. Prosim.</p>
            </sp>
            <sp xml:id="SDZ1-Redna-07-1993-04-15.sp16">
               <speaker>FRANC ČERNELIČ:</speaker>
               <p>Spoštovani predsedujoči! Predvsem imam repliko na gospoda Šešerka, na njegovo izvajanje v zvezi z nuklearko. Ko sem dal amandma v zvezi z obrambo in zaščito oz. zračno obrambo, nisem navajal objekt kot objekt. Živim v tem kraju in ne morem prenesti tega, da človek, ki se zelo spozna na to področje, da preprosto reče, pa zaprimo nuklearko. Nuklearko - če jo zapremo in če ni dekomisije, je prav tako nevarna za okolje, kot sedaj, ko obratuje. Nič manj nevarna, zato ker je v tem okolju tako velika količina iztrošenega goriva, v tistem drugem delu, kdor natančno pozna, da bi ob nekem vojaškem posegu lahko vsaj za tisti ožji konec Slovenije predstavljala problem. Menim, da naš konec Slovenije <stage>(obmejni s Hrvaško)</stage> presneto razmišlja o tem, da je potrebno na nek način zavarovati in da je treba tudi dati opozorilo napadalcu, da ne more kar tako v naš prostor. V zvezi z nuklearko, ker je to zelo pereča tema, kajti v minulem obdobju se tudi v parlamentu ni naredilo tistega in niti v Vladi tistega, kar bi se moralo. Mislim da bomo še do tega prišli, ko bomo sprejeli proračun, zato lepo prosim v tej zvezi govorite premišljeno. Hvala.</p>
            </sp>
            <sp xml:id="SDZ1-Redna-07-1993-04-15.sp17">
               <speaker>PODPREDSEDNIK DR. LEV KREFT:</speaker>
               <p>Repliko na repliko ima kolega Šešerko, potem pa ima repliko še gospa Mateja Kožuh-Novak.</p>
            </sp>
            <sp xml:id="SDZ1-Redna-07-1993-04-15.sp18">
               <speaker>DR. LEO ŠEŠERKO:</speaker>
               <p>Pravkaršnja replika kaže, da je bil cel kup diskusij, ki smo jih tu imeli v zadnjem letu ali v zadnjih dveh, preslišan. Jaz sem opozarjal, da je treba varnost jedrske elektrarne zagotavljati iz dohodkov, ki jih ta pridobi, vi pa zdaj tu razlagate, da je jedrska elektrarna hudičevo nevarna reč in da je treba iz stroškov za obrambo to kriti. To ne gre, dragi kolegi.</p>
               <p>Naj se tisti, ki zagovarjate jedrsko elektriko soočite s tem, da je treba iz take elektrike tudi pokasirati denar za njeno proizvodnjo. Žal, je tako. Če Hrvaška, ne plačuje, je treba zapreti, zato ker nas opozarjajo evropski strokovnjaki za jedrsko varnost, da je ta elektrarna čisto na robu tudi brez srbskega napada, čisto na robu zagotavljanja varnosti, zato ker ni sredstev, še celo ne za obnovo jedrskega goriva kaj šele za to, da bi se ustrezni ukrepi naredili za njeno zavarovanje za vsak primer, kakršenkoli.</p>
               <p>Tukaj seveda nekateri mislijo, da govorimo kar tako tja v en dan, da v resnici ni nobenega tveganja. Strinjam se z vami, da je to tveganje, ampak to je profiten objekt, ki se mora sam pokrivati in lepo vas prosim, ne valimo tega na obrambo. Če je, če je eno oborožitev pri obrambi, za katero sem opazil danes, da se tukaj ni nihče vtaknil, je to en problem, drug problem so investicije in to je tisto, v kar smo se vtaknili, zato ker so v primerjavi z drugimi sektorji daleč previsoko.</p>
            </sp>
            <sp xml:id="SDZ1-Redna-07-1993-04-15.sp19">
               <speaker>PODPREDSEDNIK DR. LEV KREFT:</speaker>
               <p>Hvala. Pri repliki na repliko bo sodeloval tudi gospod Avberšek. Kolegici Mateji se opravičujem, ampak mislim, da ima ona pravico na koncu z repliko nastopiti, zdaj pa to temo najprej. Prosim.</p>
            </sp>
            <sp xml:id="SDZ1-Redna-07-1993-04-15.sp20">
               <speaker>MAG. FRANC AVBERŠEK:</speaker>
               <p>Gospod predsedujoči, kolegice in kolegi! Glede na večje število pripomb s področja energetike, ki so bile podane včeraj ob razpravi o memorandumu in tudi o proračunu in razprava tudi danes se je začela o energetiki, mi pa nimamo dovolj dobrega materiala, da bi temeljito razpravljali o energetiki, predlagam, da o teh razpravah ob sedanji razpravi nehamo in predlagam naslednji sklep:</p>
               <p>Naj vlada do konca maja preda v obravnavo Državnemu zboru strategijo oskrbe Slovenije z energijo v kateri bodo podane tudi rešitve v razpravi nakazanih energetskih problemov. Mislim, da moramo dobiti in da je tudi realno, da material tako daleč dobimo sem strategijo in potem v juniju o strategiji razpravljamo in vse te probleme enkrat temeljito obravnavamo. Hvala lepa.</p>
            </sp>
            <sp xml:id="SDZ1-Redna-07-1993-04-15.sp21">
               <speaker>PODPREDSEDNIK DR. LEV KREFT:</speaker>
               <p>Se vi prav tako javljate na to temo o elektrarni? Prosim, za sklep...... prosim, potem pa po vrsti. Če ni več replik na replike, bi potem prosil gospo Matejo Kožuh-Novak in pa za vse predlagane sklepe, tudi tiste, ki so bili že predlagani bi prosil, če jih lahko dobimo v pisni obliki od predlagateljev.</p>
            </sp>
            <sp xml:id="SDZ1-Redna-07-1993-04-15.sp22">
               <speaker>DR. MATEJA KOŽUH-NOVAK:</speaker>
               <p>Tudi jaz imam repliko na repliko. Gospod Pučnik, ne vem če je tukaj, jaz vem, da vi politiko zelo resno jemljete in jaz tudi. Če že gre za neizživete ambicije, nas je kar nekaj, ki smo prepričani, da bi jih lahko iskali kar v Ministrstvu za obrambo. Poudarjam pa, da moje neizživete ambicije so lahko kje drugje, borim se pa za moje in pa vaše vnuke, gospod Pučnik, kajti smrti rojeva strah z orožjem v roki.</p>
               <p>Zelo podpiram diplomacijo, ki mislim da nas lahko reši, nikoli pa ne bom podpirala vojske v državi, ki je premajhna, da bi se lahko šla obrambo tipa Amerike ali Rusije.</p>
            </sp>
            <sp xml:id="SDZ1-Redna-07-1993-04-15.sp23">
               <speaker>PODPREDSEDNIK DR. LEV KREFT:</speaker>
               <p>Gospod Matuš, prosim.</p>
            </sp>
            <sp xml:id="SDZ1-Redna-07-1993-04-15.sp24">
               <speaker>ŠTEFAN MATUŠ:</speaker>
               <p>Gospod predsednik, spoštovani! Delno podpiram to, da se stvari rešujejo z diplomacijo dokler se da. Ampak jaz bi izpostavil, nekako se je zdaj napadla obramba, ampak bi prešel na notranje ministrstvo.</p>
               <p>Če vzamemo, da so se notranjemu ministrstvu  zmanjšala sredstva za 6,7 %, za obrambo pa 13,8 % in če vzamemo, da v bistvu policiji namenjamo samo 21 % manj sredstev kot za obrambo in če vemo, da se v bistvu v državah tako radi spogledujemo na njih, praktično je to razmerje 1 proti 4 v korist obrambe. Povedati je treba, da v teh državah imajo že urejen obrambni sistem, ne pa sistem v bistvu v razvoju itd. Najlepša hvala.</p>
            </sp>
            <sp xml:id="SDZ1-Redna-07-1993-04-15.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Nadaljujemo z repliciranjem. Besedo ima gospod Verzolak.</p>
            </sp>
            <sp xml:id="SDZ1-Redna-07-1993-04-15.sp26">
               <speaker>IVAN VERZOLAK:</speaker>
               <p>Hvala. Spoštovani! Pri tem proračunu,  se zelo žolčno obmetujemo in sorazmerno tudi za majhne vsote.  Hotel sem povedati tisto, kar sem že včeraj povedal, naj vlada pobere tisti denar, ki leži na cesti oz. pri ljudeh.</p>
               <p>Včeraj sem omenil samo en primer in to je o dohodnini. Če matematika ne laže, to vemo in če drži podatek, ki so ga dali v Delu, da ena četrtina dohodnine ni pobrana in so zbrali 48,2 milijarde tolarjev, pomeni ena četrtina več na to vsoto točno 12 milijard. Zdaj pa malo razmislite, samo o dohodnini, kje so pa še drugi dohodki, ki verjetno tudi niso pobrani.</p>
               <p>Zdaj bi se pa še navezal na obrambo. Mislim, da gospa Kožuhova prihaja iz Primorske. Vemo pa, da glede na podatke, ki smo jih imeli, kako se je obnašal del Primorske med vojno. Če gledamo po Janševih Premikih, sem prebral, mislim da so se ravno na Primorskem najslabše odrezali in če bi bilo po njihovem, bi še danes bili pod Jugoslavijo in so jo veselo sprejeli, kontaktirali z generalom Čadom. Mislim, da je bilo kaj prijateljsko dopisovanje v zvezi s tem. Hočem povedati nekaj drugega, da je bilo v Slovenski nacionalni stranki več kot tretjina nas prostovoljcev, ki nam ni bilo žal izpostaviti tudi svoje življenje. Smo pač mogoče malo bolj rodoljubi in malo bolj korajžni. Vendar se vprašam, če se je bilo vredno izpostavljati za takšne Slovence. Hvala lepa.</p>
            </sp>
            <sp xml:id="SDZ1-Redna-07-1993-04-15.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prvi se je za repliko javil gospod Jaša Zlobec, oziroma za repliko na repliko.</p>
            </sp>
            <sp xml:id="SDZ1-Redna-07-1993-04-15.sp28">
               <speaker>JAŠA L. ZLOBEC:</speaker>
               <p>Najprej bi rad okoril Leva Krefta zaradi tega, ker, kakor vem, ni dovoljeno zmerjati in žaliti poslancev in bi moral že prej prekiniti predgovornika. Namreč, ni samo žalil cele vrste nas tukaj poslancev, ki predstavljamo Primorsko, ampak je žalil kar celo Primorsko, se pravi, žalil je več sto tisoč ljudi in to na najbolj perfiden način, ki ga seveda poznamo natančno iz besednjaka nekdanje jugoslovanske armade in njenih ideologov. Ne pričakujem, da se boste opravičili, ker to pač ne sodi v vaš način razmišljanja, ampak mislim, da je le prav, da se tukaj upremo takšnemu verbalnemu nasilju, pritlehnemu.</p>
            </sp>
            <sp xml:id="SDZ1-Redna-07-1993-04-15.sp29">
               <speaker>PODPREDSEDNIK DR. LEV KREFT:</speaker>
               <p>Jaz se opravičujem gospodu Zlobcu, jaz sem razumel, da je šlo za citiranje gospoda Janše. Prosim.</p>
            </sp>
            <sp xml:id="SDZ1-Redna-07-1993-04-15.sp30">
               <speaker>JADRANKA ŠTURM-KOCJAN:</speaker>
               <p>Spoštovano predsedstvo, drage kolegice in kolegi! Jaz pa drugače kot moj kolega Jaša Zlobec pričakujem, da se bo gospod poslanec opravičil vsem Primorcem.</p>
            </sp>
            <sp xml:id="SDZ1-Redna-07-1993-04-15.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ne vidim več nobene želje sodelovanja pri replikah. Prosim, gospod Ciril Ribičič; replika.</p>
            </sp>
            <sp xml:id="SDZ1-Redna-07-1993-04-15.sp32">
               <speaker>DR. CIRIL RIBIČIČ:</speaker>
               <p>Jaz sem tudi hotel povedati svoje mnenje v zvezi s polemiko, ki jo je sprožila kolegica Kožuhova, ki je, mimogrede povedano, z Dolenjske, ne s Primorske, tako da so žalitve letele še kam drugam.</p>
               <p>Sedaj je en razlog več za to, zaradi česar sem se prijavil k diskusiji. Namreč prvo, kar sem hotel povedati, je to, da podpiram tisto misel dr. Pučnika, da neizživete ambicije, ki po moji oceni seveda res obstajajo na obeh straneh, čeprav na eni strani v večji meri, ne bi smele sedaj vplivati na to razpravo o proračunu, da so pač neke stvari, ki bi jih morali pustiti ob strani. Osebno sem nasprotoval takšni kadrovski rešitvi kot jo trenutno imamo pri obrambnem ministrstvu, ampak ne želim presojati s tega vidika tistega dela proračuna, ki se nanaša na obrambo in torej se strinjam s tisto mislijo, da nekatere stvari je treba pustiti ob strani in povsem po nepotrebnem se sedaj v razpravo vpleta polemika, že zelo znana polemika o tem, kdo ima večje zasluge za osamosvajanje; ali tisti, ki so jih poskušali dosegati bolj po vojaški poti ali drugi, ki so jih poskušali bolj dosegati po poti sporazumevanja, kje je bilo manj žrtev, kje je bilo to učinkovito in tako naprej.</p>
               <p>To je zanimiva diskusija, se bo še naprej vlekla, ampak ni diskusija za današnjo razpravo o proračunu.</p>
               <p>S tega vidika se tudi, vsaj, v celoti ne strinjam k uvodnim delom nastopa kolegice Kožuhove. Namreč v tistem delu, ko je rekla, da se čudi, da nihče ni napadel tega dela proračuna. Sedaj je tudi gospod Matuš uporabil ta pojem "napad" in da je treba napadat še tisti proračun, ki se nanaša na notranje zadeve. Morda bi bilo dobro, če tudi, ko o obrambi govorimo, končno v ustavi govorimo o obrambnih silah, ne o vojski ali o kakšni agresivni instituciji, zlasti pa če govorimo o proračunu, ne bi smeli uporabiti tega vojaškega žargona "napad" in podobnih besed, ki se uporabljajo v tej diskusiji.</p>
               <p>Tudi mislim, da je bilo nekoliko pretirana ena od ocen kolegice Kožuhove, ki je rekla, kaj se da storiti in kaj se ne da storiti z vojsko. Tudi to je legitimna razprava, ampak jaz mislim, da je bila ta ocena pretirana.</p>
               <p>Tri stvari se pa meni zdijo, da so bile takšne v njenem nastopu, da zaslužijo podporo in jaz bi jih rad eksplicitno podprl. Prva je misel o tem, da za obrambno sposobnost neke države ni pomembna samo moč vojske, zlasti pa samo investicije v vojsko, ampak je to v mnogočem odvisno od uspešnosti te države na gospodarskem razvojnem področju, na socialnem področju in podobno. Ta misel se mi zdi ključna in če se na tej misli, na tej podlagi gradi ocena proračuna in deleža sredstev, ki se na ta način ali na drug način pretaka v obrambo in deleža sredstev, ki je namenjen za gospodarski razvoj, za socialno pravičnost, za socialno zadovoljstvo prebivalstva, potem moramo vedeti, da v obeh primerih govorimo tudi o obrambni trdnosti, sposobnosti samostojne in neodvisne Slovenije. Ta ni odvisna in ne more biti odvisna samo od vojske in pripravljenosti vojske v tem vojaškem pogledu.</p>
               <p>O drugih dveh predlogih, ki jih je ona dala, ne bom posebej govoril, ker je bila njena utemeljitev zelo prepričljiva tako glede investicij kot glede tistega dela, ki se nanaša na zdravstvo, kjer je kolegica Kožuhova še poseben strokovnjak in mislim da ima v obeh primerih prav. Ne samo, da to lahko da na dnevni red, ampak, da so tudi njeni predlogi na tem področju, ko gre za omejevanje sredstev za investicije na obrambnem področju in ko gre za tisti del sredstev, ki se nanašajo na zdravstvo, da so njeni predlogi upravičeni in jaz jih podpiram. Hvala lepa.</p>
            </sp>
            <sp xml:id="SDZ1-Redna-07-1993-04-15.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko se je prijavil še gospod Jožef Školč. Prosim.</p>
            </sp>
            <sp xml:id="SDZ1-Redna-07-1993-04-15.sp34">
               <speaker>JOŽEF ŠKOLČ:</speaker>
               <p>Jaz bi bolj rabil neko pojasnilo preden se bomo o teh stvareh odločali, in sicer nekoga iz Ministrstva za obrambo, še najraje pa seveda gospoda ministra. Mene zanima glede na vso to veliko nevarnost, ki sedaj preti iz zraka, zakaj so se v ministrstvu odločili, da bodo denar namenili za druge stvari in se mi zdi, da je vloga parlamenta v tem, da v kolikor že upošteva nek razrez ali pa ga spreminja med ministrstvi, da odloča o prioritetah. Pojasnilo, ki bi bilo potrebno, je ali so v tem trenutku bolj potrebne naložbe v te kasarne, ki se obnavljajo in druge stvari ali je bolj potrebna naložba v protizračno obrambo. Mislim, da je ministrstvo dolžno dati to pojasnilo in potem se bomo z večjo lahkoto o tem odločali. Zdi se mi, da se v teh diskusijah izključujemo. To je ena stvar.</p>
               <p>Drugo, kar se tiče Primorcev in citiranja znamenite knjige, pričakujem opravičila od teh ljudi šele takrat, ko bodo prebrali še kakšno drugo knjigo, ne samo knjigo, ki jo je spisal gospod Janša. Hvala lepa.</p>
            </sp>
            <sp xml:id="SDZ1-Redna-07-1993-04-15.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod dr. Tancig.</p>
            </sp>
            <sp xml:id="SDZ1-Redna-07-1993-04-15.sp36">
               <speaker>DR. PETER TANCIG:</speaker>
               <p>Spoštovani predsedujoči, kolegice, kolegi! Ne bi rad sprožil zdaj nekega antimilitarističnega napada; da uporabljam ta malce kontradiktorni izraz proti obrambi, ampak želel, bi da na te stvari gledamo v pravi perspektivi. Samo opozorim, da gre za investicije, ki so po mojem mnenju vsaj vprašljive glede na to, da gre praviloma za obstoječe stavbe, ki so v neki funkcionalnosti, obstajajo, da gre iz obrambnega resorja toliko denarja, kolikor za cel resor za znanost in tehnologijo, ki ga ne zagovarjam kot  bivši minister, ampak opozarjam, da gre približno pol tega denarja iz tega resorja direktno v razvojno tehnološke projekte v gospodarstvu. In to je resor, ki ne more čakati. Ta resor se lahko v pol leta ali v enem letu razsuje, kar se je, recimo, zgodilo v Vzhodni in Srednji Evropi, ki ima dejansko popolnoma drugačne izhodišče možnosti za pametno prestrukturiranje gospodarstva, kot ga imamo danes s tem potencialom.</p>
               <p>Potem si želim, čeprav je to neka anticipacija, napoved poštene debate o filozofiji in izhodiščih naše obrambne doktrine - če ji lahko tako rečem. Spomnim se tistih časov, kako smo bili dejansko v Sloveniji vsi frustrirani in smo se počutili dejansko žrtvovane, ko se je vojaška doktrina stare Jugoslavije bistveno spremenila in je Slovenijo nenadoma začela gledati kot tisto izpostavljeno bojišče, kjer naj bi se bojevale glavne bitke z zahodom. To ni treba dosti govoriti, da nam pa orožje ali ne orožje pri taki koncepciji ne pomaga dosti. Dejansko nas ne bo dosti ostalo za - kot gospa Kožuhova pravi - domove za ostarele, pri eni ali pri drugi varianti. Se pravi, da si najprej želim te debate, preden bi se lahko kvalificirano odločali, tudi o, recimo, sistemih oboroževanja. Hvala lepa.</p>
            </sp>
            <sp xml:id="SDZ1-Redna-07-1993-04-15.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Zdaj, res nimam prijavljenih nobenih več replik in dajem besedo gospodu Borutu Pahorju. Za njim bo na vrsti gospod Ivan Sisinger.</p>
            </sp>
            <sp xml:id="SDZ1-Redna-07-1993-04-15.sp38">
               <speaker>BORUT PAHOR:</speaker>
               <p>Gospod podpredsednik, kolegice in kolegi! Kot član Odbora za obrambo bi vendarle najprej zelo kratko interveniral razpravo v o obrambi.</p>
               <p>S tem, ko je Slovenija postala neodvisna država, smo tudi mi poslanci prevzeli odgovornost, da trezno, strokovno, predvsem pa politično odgovorno premišljamo dve državotvorni temi. Zunanjo politiko in obrambo. Moj vtis je, lahko, da je zgrešen, da zmoremo več treznosti, pametnosti, umirjenosti in strokovnosti, ko gre za premislek o zunanji politiki, da pa zmoremo tega manj ko gre za premisleke o varnosti in obrambni politiki. To si tolmačim predvsem z odsotnostjo tradicije. Mislim, da  dozoreva čas za to, da vsi skupaj naredimo na tem korak naprej. Dogodki v Evropi terjajo tudi od Slovenije, da jih spremlja, da jih reflektira in da  jih parlament politično vrednoti. Ko gre za proračun, predvsem s količino, kvantiteto in prioritetami sredstev za obrambo.</p>
               <p>Mislim, da so vprašanja, ki se zastavljajo v kontekstu diskusije o proračunskih sredstvih za obrambo, zastavljajo preveč čustveno. Tisto, kar bi parlament moram vprašati Vlado in s tem Obrambno ministrstvo je naslednje vprašanje: Ali so predvidena sredstva za proračun še vedno dovolj velika, da zagotovijo elementarno varnost Republike Slovenije? Če minister za obrambo reče, da z nadaljnjim zmanjševanjem sredstev ne more več prevzeti odgovornosti za resor obrambe, potem mora to parlament oceniti, ponovno premisliti postavko in seveda odločiti. Ali bo sprejel odstop ministra in s tem prevzel odgovornost za obrambo na svoja pleča ali pa bo ponovno razmislil o obsegu denarja, ki ga bo namenil za obrambo. To so vedno zelo resne teme. Pričakujem, da bomo na koncu, minister Janša - upam brez reakcij na morda sem in tja pretirane čustvene replike v tej diskusiji - odgovoril predvsem na to vprašanje. Ali lahko kot minister za obrambo stoji za deležem, ki je v proračunu namenjen za obrambo? Če lahko, potem mislim, da mi lahko mirne vesti, skupaj z njim prevzamemo odgovornost za obrambno varnost države. In parlament ima odgovornost pred državljani Slovenije za obrambno varnost države.</p>
               <p>Tukaj je še drugo vprašanje. Vprašanje prioritet znotraj obsega denarja namenjenega za obrambo. Seveda  nisem strokovnjak in verjetno mnogi od vas tudi ne. Tukaj je predvsem na ministru Janši in  njegovem obrambnem ministrstvu, da strokovno pretehta, kaj je ta hip pomembnejše in nujnejše. Nisem čisto prepričan, pravim kot laik, da je prioriteta v budžetu pravšnja. Mislim, da bi morale biti druge prioritete, ampak kot rečeno, zaradi odsotnosti neke tradicije je bilo in v javnosti in v strokovnih in v političnih krogih premalo pametne in trezne diskusije o teh vprašanjih.</p>
               <p>No, upajmo, da zaradi sem in tja čustvenih nastopov, vendarle ne bomo izgubili rdeče niti izpred oči in da bomo tudi o tem vprašanju v kontekstu proračuna pametno odločili. Na koncu koncev smo soodgovorni za varnost države, za varnost ljudi. Danes pa je varnost tudi v Evropi zelo vprašljiva kategorija.</p>
               <p>Drugi del mojega nastopa je verjetno krajši. Zadeva vprašanje, o katerem so včeraj govorili gospod Bavčar, dr. Rupel, mnogi moji poslanski kolegi iz Gorice, kolega Madon. Gre za vprašanje cest.</p>
               <p>Poglejte. Primorci se večinsko strinjamo, da bo naš nadaljnji regionalni razvoj pomembno odvisen tudi od naše infrastrukturne vpetosti. Na eni strani v Slovenijo, na drugi strani v Furlanijo - Julijsko krajino, torej v Italijo in Evropsko skupnost. Mislim, da so vse dosedanje vlade, ne samo zadnje, ne samo predzadnja, vse dosedanje vlade v zadnjem desetletju pokazale premalo poguma ali premalo odločnosti, ali pa premalo podjetnosti na tem vprašanju. Skupaj s poslanskimi kolegi iz drugih strank, ne glede na njihovo politično provinienco smo vložili nekaj - po mojem mnenju razumnih - amandmajev za izboljšanje cestne infrastrukture. Strinjamo se, da vseh teh zahtevanih sredstev ni moč zagotoviti samo s premeščanjem denarja znotraj budžeta. Ampak, če obstaja kakšna izjema, ki govori v prid povečanja proračuna - s tem, da se vsi strinjamo, da je treba proračun držati v nekih okvirih, zato, da razbremenimo davkoplačevalce, da razbremenimo gospodarstvo, potem se mi zdi, da je cestna infrastruktura tista točka, kjer velja razmisliti o izjemi.</p>
               <p>Poglejte. Morda smo Primorci, pa ne verjetno brez argumentov, še posebej občutljivi za to vprašanje. Če pogledate trend investicij, boste videli, da smo pravzaprav najmanj na tem področju uspeli narediti v zadnjih letih in da se to vidi. Da se to vidi na cesti. Ko se peljemo iz Gorice v Ljubljano, ko se peljemo iz Kopra v Ljubljano. Če vprašate ljudi na Primorskem, kaj mislijo o tem, boste dobili zelo zelo prepričljive razloge. Po zadnji anketi Variante, v oktobru leta 1992 44 % Primorcev odgovarja, da je ključen problem za njih, problem ceste. 44 %, se pravi vsak drugi. Torej je nekaj na tem.</p>
               <p>Poglejte. Pred dnevi sem prejel odgovor ministra Umka v zvezi z mojim vprašanjem, zakaj je Vlada prerazporedila 18 milijonov slovenskih tolarjev za štiri krajše projekte v lanskem letu. Za odgovor se seveda zahvaljujem, nisem pa zadovoljen z argumenti, ki so navedeni. Če bo vlada tudi poslej v tem proračunskem letu sledila logiki, da tam, kjer ne bo možnosti, da bi izpeljali projekte, bodo zato ta denar namenili za finaliziranje drugih, potem se nam lahko spet obeta in spet morda ravno na Primorskem, da se bomo ponovno brisali pod nosom za cestne projekte.</p>
               <p>Glede osimskih cest pa mislim, da je nastopil skrajni čas za to, da dejansko ta parlament reče, da je cesta Koper-Razdrto, Gorica-Razdrto in naprej Lendava cestna prioriteta in da želimo s tem pokazati našo ne samo zunanjepolitično orientacijo, ampak predvsem našo razvojno orientacijo. Naj sklenem.</p>
               <p>Glede na to, da smo vsi poslanci iz Primorske ne glede na politično provenienco opozorili na ta problem, apelirali na ta zbor in da bomo vseeno zelo budno pazili, da ne bomo prekoračili proračuna, želim opozoriti na problem cest in apelirati pravzaprav na izjemnost tega vprašanja. Mislim, da so od tega odvisne naše razvojne prioritete, zato sem prepričan ne samo, da bomo pri tem vprašanju pozorni pri glasovanju o amandmajih, ampak da bo tudi Vlada razumela, da je od cestne infrastrukture, sploh od infrastrukture, odvisen zelo regionalni razvoj Primorske, seveda tudi drugih regij. Zdi se mi pa, da tudi zaradi zunanjepolitičnih razlogov prav morda razvoj Primorske še posebej.</p>
            </sp>
            <sp xml:id="SDZ1-Redna-07-1993-04-15.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger, naslednji bo na vrsti gospod Marjan Šetinc.</p>
            </sp>
            <sp xml:id="SDZ1-Redna-07-1993-04-15.sp40">
               <speaker>IVAN SISINGER:</speaker>
               <p>Spoštovani predsedujoči, spoštovane poslanke in poslanci! Nisem se želel javiti k repliki, ker sem mislil, bom to opravil na začetku moje kratke razprave. Iskreno sem vas želel poprositi, da ni nobene potrebe, da verjetno to tridnevno zasedanje sami podaljšujemo še na četrti dan, kajti vsa razprava in odločanje o amandmajih, vsa razprava o proračunu itd., bo v naslednjem tednu. Zato bi z učinkovitim delom o tistih problemih, ki se vežejo na proračun, da se ne oddaljujemo od dnevnega reda z razno razpravo in odpiramo nove teme in bi verjetno resnično lahko današnje, mislim to, zasedanje tudi danes končali.</p>
               <p>Žal ga ne bomo, ker seveda se spuščamo v razpravo, ki je izven dnevnega reda in seveda s tem samo podaljšujemo dnevni red, zato bi iskreno poprosil, da bi se držali dnevnega reda in da skušamo biti čim bolj usmerjeni v sam proračun, v zakonu o izvrševanju proračuna in k samemu proračunu.</p>
               <p>Čisto kratko pa o predlogu zakona o izvrševanju proračuna in proračunskih postavkah.</p>
               <p>Ne bom prebiral pripomb oz. amandmajev, ki so bili vloženi, moram reči, da sem pregledal skoraj vse sinoči, veliko amandmajev je vezanih tudi na amandmaje, ki sem jih vložil sam, zato seveda podpiram tudi vse tiste druge amandmaje, ki so vloženi na 37. člen, na 40. člen, 45. člen, 46. člen, 67. člen, tako da jih ne berem, ker imamo vse pred sabo. Vendarle bi želel, da se tudi o teh amandmajih še v končnem tekstu v komisiji, ki bo dokončno seveda pregledala te amandmaje, da tudi upošteva te zadeve, ki so vezane na občine in na nekatere druge zadeve.</p>
               <p>Toliko o tem v tem prvem delu o izvrševanju proračuna.</p>
               <p>Drugo, glede ostalih amandmajev bi rad poprosil, ker vem da ste že pogledali, verjetno tega prvega predloga mojega amandmaja ne bi bilo treba vložiti, ker ga je tudi že matični odbor že podprl. Glede Zavoda za pokojninsko in invalidsko zavarovanje glede zneska, da se poveča od 7.700 na 9.300, kar je seveda daleč premalo in manj od tega, kar nam je pred kratkim, tudi poslancem, dostavila Skupnost oz. Zavod za pokojninsko in invalidsko zavarovanje po sklepu upravnega odbora, kjer gre za to, da bi se ta postavka morala povečati na 12 milijard 200 milijonov. To se pravi, to je daleč od tistega, kar je tu v amandmaju predlagano na 9 300, vendar teh  9 300 je prišlo iz tega, da se izvrši vsaj sklep Državnega zbora, zato prosim poslanke in poslanci, da svoj sklep, ki smo ga sprejeli, da se mesečno pokojninski skupnosti za zadeve, seveda ki jih je država prevzela, namenja 770 milijonov po sklepu Državnega zbora in če to pomnožimo z 12, je vsaj to tisto, kar je treba v proračunu zagotoviti. Zato se seveda čudim, da je v proračunu lahko prišlo do te pomote pri sestavljalcih proračuna, da niso tega z 12 meseci vsaj pomnožili in bi prišli potem vsaj do te postavke, ki jo tu predlagamo.</p>
               <p>V poglavju, ki je vezano seveda še na Ministrstvo za delo, sta še dve zadevi, ki sta tudi obrazloženi in izredno nujni. To je dom Danice Vogrinec v Mariboru, kjer ima preko 600 varovancev, dom ki je bil zgrajen za 240 varovancev z dodatno izgradnjo dveh objektov, v katerih je novih 400 varovancev, je seveda normalno, da so vse te kapacitete tako kuhinja, ki je potrebna preureditve, tudi ne zadostujejo, dotrajani so kotli za ogrevanje celotnih objektov in je tu minimalni znesek v tem poglavju 26 milijonov, ki jih je treba nameniti ali pa sicer bo treba v tem domu nekaj ljudi odpustiti, kam bodo šli, je pa drugo vprašanje.                                      </p>
               <p>Prav tako gre za Dom upokojencev v Šmarju pri Jelšah, kjer je prav tako dana obrazložitev za 12 milijonov. Če teh 12 milijonov znotraj tega ministrstva ali kot je predlog, da bi Ministrstvo za delo za domove dobilo 300 milijonov, ne bomo zagotovili v Jelšah. Zadnjič, ko smo si ogledali tudi nekateri poslanci Državnega zbora, Državnega sveta in ko smo dobili te informacije v Šmarjah pri Jelšah ob razgovoru s predsedniki občin severovzhodne Slovenije in Pomurja, je dejansko dom v taki situaciji, da je neuporaben, ker ga morajo zapreti zato, ker kot je prej nekdo rekel, da teče voda v šoli, moram reči, da ta dom je že v vodi, mnoge sobe itd. Zato bi prosil razumevanje tudi do tega amandmaja.</p>
               <p>Rad bi pa še in moram reči v tistem delu, ravno danes, ko je bila ta razprava o obrambi itd., so pod poglavje obramba tudi zadeve požarne varnosti, so tudi zadeve gasilstva. Prav v tem delu, kjer govorimo o gasilstvu, je nujno, da Državni zbor razume, zato ne bom podrobno dajal obrazložitve, koliko tisoče slovenskih gasilcev je v vsakodnevni pripravljenosti, ne bom govoril, koliko tisoče požarov smo imeli v Sloveniji, niti ne bom govoril s koliko vozili pravzaprav gasilstvo tako v poklicnih enotah kot v prostovoljnih enotah razpolagamo. Nujno je, da glede na vse te zadeve za te tehnične zadeve pri gasilski postavki, kjer imamo predlog, da se to poveča na 33, vendar nikomur ničesar ne vzamemo. Predlog amandmaja je dobesedno takšen, da pravzaprav v tej postavki, kjer govorimo tudi o drugih zadevah za gorsko reševalna in druga društva, da se to razmeji, tako kot je bilo v letu 1992. Da poznamo postavko Gasilska zveza Slovenije s 33 milijoni in da poznamo z 88 milijoni druge društvene zadeve, ki so znotraj te postavke, to pomeni še vedno postavko, ki je v proračunu Slovenije 121 milijonov. Gre samo za razmejitev, da bo lahko Gasilska zveza Slovenije opravljala šolanje svojih kadrov na tehničnem področju in tako dalje in da bo sposobna tudi zagotavljati pri teh 57 tisočih gasilcih resnično takšno tehnično opremljenost in izobrazbo, da bodo lahko kos tudi najzahtevnejšim nalogam požarne varnosti in drugih zadevah.</p>
               <p>Prav tako predlagam, da razumemo še en amandma na tem področju, da se poveča postavka znotraj obrambnega ministrstva za gasilske zadeve in opremo. Od 191 tisoč na 691.484, tudi tu je obrazložitev podana, zakaj je potrebno za vseh teh tisoče gasilskih društev to postavko povečati, ker če tega ne storimo, moramo povedati, da v gasilski vrstah ni več sredstev za registracijo vozil. Kaj šele, da bi lahko gasilska društva opravljala druga dela, ki jih danes opravljajo pri gašenju, pri dovozu vode in tako dalje. Prosim podporo k temu amandmaju, pa tudi Odbora za obrambo je dana podpora k temu amandmaju, ki ga je treba na nek način tudi v končni fazi, ko bomo v naslednjem tednu glasovali, podpreti.</p>
               <p>V cestni problematiki seveda gre za veliko stvari. Da ne bom začel v Mariboru, začel bom namreč kar v Ormožu, kjer so pred kratkim prav tako bili poslanci seznanjeni s tem, da se že dalj časa načrtuje izdelava tehnične dokumentacije za izgradnjo cestne obvoznice v Ormožu, da ne gre za velik znesek, znotraj Ministrstva za promet in zveze, gre za 12.500 tolarjev. Ministrstvo za promet in zveze je že bilo seznanjeno, da v kolikor ne bo prišlo do priprav in začetka teh del, bo cesta zaprta - ne v Ormožu, ampak pred Ormožem. Ne bo možen prevoz ne v smeri proti Ljutomeru in ne v smeri proti hrvaški meji, ampak bodo morali iz razlogov, kakršnih so na tem mestnem območju Ormoža, to storiti. Prav tako predlagajo v Ormožu, da le se izvrši del rekonstrukcije, ki je potreben do Hrvaške meje, ker je tudi to stanje nevzdržno in ne bom o tem posebej govoril, ker so v amandmajih navedeni.</p>
               <p>Naslednji pereči problem je na našem koncu, kjer gre za zaporo ceste v celoti, Šentilj - Sladki vrh. Tisti, ki to poznate, moram reči, da prihaja do popolne zapore te ceste in če ne bodo v Ministrstvu za promet in zveze našli razumevanje za nadaljevanje oziroma sploh za začetek generalne rekonstrukcije ceste na tem področju, potem bo seveda tudi ta cesta neprevozna in je tudi navezava na Gornjo Radgono in do same tovarne v Sladkem vrhu onemogočena.                          </p>
               <p>Dobil sem nekaj pisem in nekaj predlogov iz nekaterih občin, zlasti iz Pomurja in pomurskih občin, da vendar poslanci tudi z drugih koncev najdemo razumevanje za progo Murska Sobota - Martinje in navezavo za madžarsko mejo. Če tega ne bomo razumeli v interesu celotnega slovenskega gospodarstva in ne samo slovenskih železnic in če ne bomo odprli te železniške povezave, potem seveda še dolgo ne bomo mogli govoriti o tem, da imamo odprto železniško progo Madžarska - Murska Sobota - Koper in seveda ne samo z Madžarsko; preko Madžarske gre seveda hkrati za druge vzhodne evropske države. Če tega ne bomo naredili, nas bo Hrvaška prehitela po svoji drugi povezavi in potem nas bo glava bolela v slovenskem parlamentu, ker si bomo lahko rekli in očitali, da nismo razumeli potreb. Takrat, ko je še bil za to čas in ko bi skozi Slovenijo spravili tranzitni promet iz celotnega vzhoda in tako dalje, so to izkoristili Hrvatje in pripeljali ta tovor po svojih progah.</p>
               <p>Mislim, da bi moralo Ministrstvo za promet in zveze razumeti te naše amandmaje; jih je tudi več vloženih za to konkretno zadevo, da je to nujnost in da od tega ni mogoče odstopiti oziroma tega oddaljevati.</p>
               <p>Še več amandmajev je vloženih za ceste in moram omeniti še dve. To je Šentilj - Maribor. Ne gre za velika sredstva, gre za nadaljevanje potrebnih priključkov za to avtocesto in ker je vse pripravljeno, od zemljišč, do projektov, do vsega, bi seveda bila narejena nova škoda, če ne bomo zagotovili teh nekaj deset milijonov tolarjev za to cesto.</p>
               <p>In zadnje, kar rečem. Če ne bomo razumeli tudi v pripravi teh amandmajev v Ministrstvu za promet in zveze in v slovenski Vladi nujnosti vložitve sredstev za izgradnjo Koroškega mostu v Mariboru, potem smo seveda naredili za nekaj let novo popolno osamitev in zaporo skozi Maribor, ki se v utaplja danes v strahotnem prometu v kritični situaciji. Če tega Koroškega mostu, za katerega je bila lopata v lanskem letu zasajena, ne bo v letošnji jeseni in če ne bomo zagotovili potrebnih sredstev za začetek teh del, ker je že tudi veliko stvari pripravljenih za Koroški most, potem seveda je tudi tu v Mariboru nov cestni infarkt. Ne gre samo za Maribor, gre za tranzit proti Koroški in gre za ostalo rešitev, kajti Koroški most pomeni toliko za Maribor kot marsikatera obvoznica okrog Ljubljane. Nimam nič proti nobeni, ker sem vesel, da se lepo peljem in pripeljem v Ljubljano in sem vesel, da se peljem proti Kopru. Mislim, da je treba razumeti, da je tako kot sem prej govoril za ormožko obvoznico, tako je za Maribor ključnega pomena Koroški most; to je za nas obvoznica in če tega ne bomo in nekaj takih stvari razumeli, potem seveda nam nič ne pomaga 150 amandmajev. Hvala lepa.</p>
            </sp>
            <sp xml:id="SDZ1-Redna-07-1993-04-15.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Šetinc, naslednji bo na vrsti gospod Jože Lenič.</p>
            </sp>
            <sp xml:id="SDZ1-Redna-07-1993-04-15.sp42">
               <speaker>MAG. MARJAN ŠETINC:</speaker>
               <p>Spoštovani podpredsednik, spoštovane poslanke in poslanci! Ker razpolagam le s predloženimi dokumenti, ni rečemo, da morda nisem v nekaterih elementih zapisane delitve proračuna zaveden. Predlagane postavke in zneske lahko obravnavam le v razmerju do danih obrazložitev.</p>
               <p>Iz obrazložitve nekaterih postavk predlogov proračuna v prilogi šest k proračunskemu memorandumu lahko vidimo, da so nekateri zneski izpeljani iz zelo ohlapnih predpostavk, čudnih primerjav, in jaz bi rekel, iz zelo šibkih utemeljitev.</p>
               <p>Poglejmo nekaj primerov. Na 16. strani omenjenega dokumenta piše, da slovenski policist stane mnogo manj kot povprečen evropski policist. Domnevam, da gre za policiste iz držav Evropske skupnosti, ker namreč zanj porabimo 2,5 milijona slovenskih tolarjev, v Evropi pa 4,1 do 4,5 milijona tolarjev. S tem argumentom se utemeljuje proračun za Ministrstvo za notranje zadeve. Tako zapisan argument prav gotovo zavaja, preprosto zato, ker pomenita 2,5 milijona tolarjev v Sloveniji štirikratni povprečni bruto dohodek na prebivalca; to je približno 25 tisoč ameriških dolarjev, medtem ko v Nemčiji 4,5 milijona tolarjev pomeni le 1,5-kratni povprečni bruto dohodek na prebivalca, iz česar sledi, da je slovenski policist relativno mnogo dražji kot evropski policist, morda celo najdražji v Evropi oziroma izraženo v ustreznem razmerju je policist za slovensko državo 2,7 krat dražji kot npr. za Nemčijo.</p>
               <p>Na 30. strani tega dokumenta preberemo naslednjo utemeljitev, ki naj bi poslancem olajšala opredelitev do obrambnega proračuna, in sicer: največji prihranek, ki ga je prinesla osamosvojitev, so sredstva za vojsko, ki so 4-krat nižja od stroškov Slovenije za JLA v času SFRJ. Ta utemeljitev seveda nič ne pove, kolikšna bi namreč bila zadostna sredstva, da bi bilo mogoče realizirati obrambno politiko, za katero naj bi se parlament odločil.</p>
               <p>Menim, da je namen takšne informacije tudi zavajajoč in služi kot neke vrste pritisk. Tak način usmerjanja presojanja postavk v proračunu - tega je v dokumentu še več - v navedenih primerih postavlja pod vprašaj kar celotni predlog, recimo za celotna ministrstva, se mi zdi premalo za utemeljitev porabe tako velikih sredstev.</p>
               <p>Ker so postavke utemeljene le na primerjavi s predhodnim letom ter mnogokrat na premalo specificiranih podatkih, predlagam, da pristojno ministrstvo ali kompetentna skupina strokovnjakov v najkrajšem možnem času izdela merila, najkasneje pa v pol leta, za presojo porabe proračunskih sredstev. Meril ne more pripravljati tisti, ki je zainteresiran za čim večji delež v proračunu, torej samo ministrstvo. Merila, ki seveda morajo temeljiti na resnih primerjavah in upoštevanju možnosti slovenske države, so lahko tudi takšna: koliko vojakov naj spi v enem prostoru, kakšna naj bo kvaliteta vojaške prehrane, na koliko policistov naj pride en avtomobil, civilni ali policijski, kolikšna kvadratura poslovnega prostora zadošča za povprečnega vladnega uslužbenca, komu  v ministrstvih pripada osebni avto za privatno rabo in komu ne, koliko stane en raziskovalec glede na vrsto raziskovanja, katere meritve in strokovne določitve omogočajo presojo o zaporedju obnove cest in tako dalje?</p>
               <p>Utemeljitve brez primerljivih meril so argument proti odločanju za predloženi proračun. Ker pa se zavedam, da proračun rabimo, predlagam, da zbor podpre le tista dopolnila, ki so v skladu s politiko financiranja posameznih področij. Nisem za partikularno dopolnjevanje, vezano na sistem "daj, če poveš kje boš vzel", če je to izven strategije in splošnih usmeritev, ki jih zbor podpira. To lahko ilustriram na primeru množice amandmajev o cestah, ki naj bi jih podpirali ti amandmaji.</p>
               <p>Čisto za konec bi predlagal še to, da na podlagi upoštevanja nepristranskih meril Vlada zboru ob renominaciji predloži pregled realizacije proračuna. Hvala lepa.</p>
            </sp>
            <sp xml:id="SDZ1-Redna-07-1993-04-15.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič, za njim se je javil k besedi še gospod Rudi Moge.</p>
            </sp>
            <sp xml:id="SDZ1-Redna-07-1993-04-15.sp44">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Najprej bi želel javne razprave o mojem osebnem pogledu na ta proračun. Potem se bom, kot vsi drugi pred menoj, še jaz malo vrtičkarsko dotaknil nekaterih segmentov. Najprej splošni del. Zadnje čase smo v medijih, v časopisih, v revijah prebrali komentarje o neki domnevni neothacherjanski politiki naše Vlade, ki naj bi bila v kontekstu tistega, kar je thacherizem predstavljal. Osebno menim, da bodo po sprejemu tega proračuna lahko o takih neumnostih pisali samo ekonomsko najbolj nepoučeni novinarji, ki neothacherjanstvo enačijo le z malo tršim, malo bolj arogantnejšim in samozavestnejšim pogajanjem Vlade s sindikati. Vsi vemo, da je thacherizem, ali njemu sodobna reaganomika, slonel na principu ekonomike ponudbe, katere glavne predpostavke se manifestirajo v naslednjih zadevah. To je bila velika redukcija davčnih stopenj, ki je preko lasereve krivulje dala neke efekte. To je bilo veliko zmanjšanje potrošne na področju socialne in zdravstvene zaščite; bili so večji državni izdatki za obrambo; manjša državna regulativa in velik pomen privatizacije; to je bila restriktivna monetarna politika, to so bili glavni poudarki in kazalci te reaganomike in thacherizma. To kar sem prebral, primerjamo z velikokrat citiranimi cilji našega proračuna. To so krepitev socialne mreže in socialnih izdatkov, sanacija bank, kar je čisto državna regulativa; prestrukturiranje podjetij, kar je zopet čista državna regulativa. Če upoštevamo še dejstvo, da je model reaganomike zasnovan na trgu delovne sile, ki perfektno deluje. Pri nas je prisotna velika težnja k uravnavanju tega vprašanja s socialnimi pakti, kar je osnova kensijanskega makroekonomskega modela, po tem lahko na hitro lahko ugotovimo, da je naša politika pravo nasprotje ekonomike ponudbe, pravo nasprotje thacherizma, pravo nasprotje reaganomike in bi lepo prosil, da tisti, ki o tem govorijo, razmislijo, o čem govorijo. Naša politika daje prednost velikemu državnemu intervencionizmu, subvencijam, intervencijam, tako na področju sociale kot na področju gospodarstva.</p>
               <p>Zaradi relativno ekspanzivne fiskalne politike in restriktivne monetarne politike, ki jo imamo, vse skupaj, poleg problemov, ki jih imajo banke, še dvigujejo obresti in v Sloveniji prihaja do teoretičnega primera izrivanja privatnih investicij, kar se v strokovni terminologiji imenuje "crowding out". Osebno menim, da je taka politika na tem področju malo zgrešena, kajti tako veliko strukturno neskladje na področju investicij je popolnoma neprimerno.</p>
               <p>Menim <stage>(to je moj osebni pogled)</stage> da je v proračunu tega intervencionizma preveč, predvsem na področju sociale in od Vlade pričakujem interventno in intenzivno delo za spremembo zakonodaje, ki ureja to področje, v kar jo bo zavezoval - jaz v to verjamem - tudi sklep Državnega zbora, ki bo verjetno Vladi naložil revizijo teh pravic, ki so za enkrat z zakoni določene na področju sociale. Problem tega proračuna je v naslednjem stavku. Zaradi tako velikega intervencionizma, ki bi se ga dalo skrčiti, država ne more financirati nekaterih področjih, ki so klasična proračunska področja in jih ne more nihče drug financirati, kot država. Kdo drug, kot država bo financiral vodno gospodarstvo, določene infrastrukturne zadeve. Skratka, kdo drug, kot država bo v končni fazi financiral obrambo in prav zaradi popolnega logičnega neskladja država ne zmore financirati svojih osnovnih nalog. Financira nekaj, kar v končni fazi niti ni njena naloga. Razumem prehodno obdobje, na koncu bom tudi povedal neke določene zadeve. Nek strokovnjak, ki morda ne pozna te trenutne politične klime v Sloveniji, bi gotovo to zadevo tako komentiral.</p>
               <p>V tem kupu amandmajev, ki so na mizi, je zaslediti številne amandmaje, ki kažejo to, kar sem sedaj povedal, ker se denar iz tega intervencionizma jemlje in se daje predvsem na področje infrastrukture, vodnega gospodarstva, okolja in tako naprej. Apeliram na to, da te amandmaje sprejmemo.</p>
               <p>Še nekaj besed bi želel povedati o javnem dolgu. Menim, da se o javnem dolgu premalo govori v tej skupščini. Tendence o kakršnemkoli povečevanju javnega dolga, pa naj bodo še tako izjemni primeri, so nevzdržne in nesprejemljive. Zavedati se moramo, da zdajšnji procent javnega dolga v družbenem bruto proizvodu, ki je trenutno 36 in še nekaj procentov, se bo povečeval tudi, če danes ukinjamo tekoči proračunski primanjkljaj v naslednjem letu, ker je strošek financiranja tega javnega dolga - vemo, da so vsi ti državni papirji z obrestmi 8% in več - bistveno večji, kot stopnja rasti družbenega proizvoda, ta je celo negativna. To so škarje, ki bodo javni dolg povečevale, pa če že v naslednjem proračunu ukinemo tekoči proračunski primanjkljaj, kar je tudi iluzija. Teh naših 36,2% lahko kar hitro doseže tudi tistih magičnih 60%, ki jih Masstricht narekuje. Na področju tega javnega dolga je treba biti res pazljiv. Javni dolg uporabljati izključno v razvojne namene, kar jaz v tem proračunu nisem čisto prepričan, da je javni dolg tako naravnan v razvojne namene. Zato apeliram, da se podpre - nekaj amandmajev je v zvezi z javnim dolgom - ali amandma gospoda Pucka, ki celo predlaga, da se 67. člen, ki govori o garancijah tistih 17 milijard, črta, če to ne bo sprejemljivo, da bomo dobili taka pojasnila, potem res apeliram na sprejem amandmaja, ki ga bo dal Odbor za finance, v kolikor ga še ni dal, da se pred podeljevanjem garancij sprejme kriterije, komu in za kaj garancije. Ponovno tudi vprašujem, kje je na prihodkovni strani zaslužek od teh garancij. Kar se javnega dolga tiče, so tukaj še skladi, o katerih ne bom govoril, da ne bom dolgočasil.</p>
               <p>Napisal sem si še celo poglavje o infrastrukturi, vodnogospodarstvu, komunali, okolju, spustil bom to, da vas ne bom dolgočasil, ker vsi veste, kakšni problemi so, amandmaji so, odločali se boste in na tem področju je res prava katastrofa. Želim pa samo še nekaj besed o financiranju občin. Ne apeliram za povečanje sredstev za financiranje občin, vendar trenutno je sistem financiranja občin za moj okus popolnoma zgrešen. Občutek imam, da si nekateri, ki pripravljajo te politike, slogane kot so policentrizem, skladen regionalni razvoj in te zadeve, tolmačijo na  zelo čuden način in sicer tolmačijo na takšen način, da je treba načrtno zatirati bogate, dati revnim in to vse skupaj na koncu vodi v totalno revščino.</p>
               <p>Sistem, ki pravi, da bomo financirali 90 %, celo neke težnje so na 95 % javne porabe, je približno tako, kot če bi se v Sloveniji zmenili, da je povprečen zaslužek, ki ga mora človek imeti 50.000 tolarjev, če boš manj zaslužil, ti bo dodala država, če boš pa več zaslužil, boš pač imel tisto. Se pravi, da si zainteresiran, da čimmanj zaslužiš, ker boš tako in tako dobil od države. V sistemu občin moramo dati občinam nek lasten izviren prihodek, ki bo izven limitirane javne porabe, ki se zdaj reče dovoljena poraba ali tako nekako, da bodo občine stimulirane in motivirane z neko svojo aktivnejšo vlogo pridobivati ta sredstva v svoj proračun.</p>
               <p>To je pa totalna uravnilovka, ki vodi v totalno revščino in pa v čuden položaj, zato predlagam sklep, ki ga bom pisno dostavil, da Ministrstvo za finance ponovno prouči možnost izločitve davka na premoženje in denarnih kazni iz limitiranega dela dovoljene porabe. Menim, da bi predvsem ta dva vira lahko občinam z neko aktivnejšo vlogo omogočila, da pridejo do lastnih sredstev. Predvsem se bo pa občinam dalo vlogo, zopet bodo lahko o nečem odločale in ne samo čakale na republiški denar, ki prihaja. Toliko o financiranju občin.</p>
               <p>Na koncu samo še nekaj pomislekov. Kljub vsem tem zadevam, ki sem jih tukaj zapisal, ker se zavedam tega prehodnega obdobja, ker se zavedam velike stiske in relativne nemoči oblikovalcev tega proračuna, manevrski prostor je bil zelo majhen, bom ta proračun podprl. Seveda upam, da bodo določene korekcije, ki so v obliki amandmajev priložene, to zadevo še izboljšale. Moram pa povedati, da proračun le odraža premajhno koordinacijo tudi oblasti. Ministri se na vseh teh predstavitvah ves čas sklicujejo na sprejeto zakonodajo, ki jih v nekaj zavezuje ne predlagajo pa sprememb, ni operativnih načrtov za spremembo te zakonodaje, ki se jo kritizira, to mislim da je nedopustno.</p>
               <p>V proračunu tudi ni duha zategovanja pasu, o katerem naj bi danes v Sloveniji govorili. To so sicer malenkosti, vendar ljudi moti in to so bili avtomobili, poslovni prostori, širjenje uprave, širjenje diplomacije itn., se pravi ni tistega duha, duha zategovanja pasu, tako da upam, da bodo te manjše korekcije s temi amandmaji lahko odpravljene. Osebno bom za proračun glasoval, vendar moram reči, da ne z lahkim srcem, z velikim zadržkom, v Državnem zboru pa se bom ves čas aktivno zavzemal za spremljanje izpolnjevanja sklepov, predvsem Odbora za finance in pa gospodarstvo, ki se mi zdijo dobro in pa pozitivno naravnani.</p>
               <p>Torej upam, da teh sklepov ne bo odpihnil veter. Hvala lepa.</p>
            </sp>
            <sp xml:id="SDZ1-Redna-07-1993-04-15.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod, ali je replika, prosim.</p>
            </sp>
            <sp xml:id="SDZ1-Redna-07-1993-04-15.sp46">
               <speaker>JOŽEF KOPŠE:</speaker>
               <p>Spoštovani kolegici in kolegi, spoštovani predsedujoči! Rad bi v imenu Slovenske nacionalne stranke gospe Lenič in gospodu Leniču čestital na pridobitvi sina in upamo, da bo še v tem mandatu zbora pridobil še dva sinova. Hvala. <stage>(Aplavz.)</stage></p>
            </sp>
            <sp xml:id="SDZ1-Redna-07-1993-04-15.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da na to novih replik ne bo. Besedo ima gospod Rudi Moge, naslednji je prijavljen gospod Janko Predan.</p>
            </sp>
            <sp xml:id="SDZ1-Redna-07-1993-04-15.sp48">
               <speaker>RUDI MOGE:</speaker>
               <p>Predsedujoči, hvala za besedo. Spoštovane poslanke in poslanci! Mislim, da vlada svojih resorjev še ne zaseda 100 dni in da je pač to, kar je naredila, naredila pod presijo, naredila ob tem, da naš pravni sistem še sploh ni urejen in da sem za sedaj zaradi situacije, v kateri so, s tem zadovoljen.</p>
               <p>Imam pa seveda kot vsi ostali nekaj pomislekov, ki bi jih želel povedati, da bi ta sistem nekako uredili. Mislim, da je bilo za odklop od pravnega sistema SFRJ prioritetno v prejšnjem mandatu zagotoviti zakone, ki so to omogočili. To delo je opravila tudi prejšnja skupščina in njeno vodstvo. V tej nuji seveda ni bilo dovolj časa pa tudi ne posluha, da bi področje kulture odklopili od SIS-ovskega sistema. V vsem področju družbenih dejavnosti je bilo na segmentu kulture najmanj narejeno prav v zakonodaji in nacionalnem programu, saj sta se koncepta v svojih vizijah sekala, pripravila pa sta ju kot veste minister za kulturo in kontra njemu skupščinski Odbor za kulturo.</p>
               <p>Morali pa bi v bodočem kulturnem razvoju narediti več, saj smo se znašli na točki, ko so se spremenili parametri razvoja, ki se izražajo tudi v potrebah po novih kulturno političnih rešitvah. Predvsem gre za prelom odnosov med državo in posameznikom. Dosedanji sistem je odločal o velikem delu tega, o čemer naj bi se po novem moral odločati posameznik iz lastne socialne situacije. Med drugim je bilo preglašeno državno odločanje o zadovoljevanju potreb, ki zadevajo t.i. družbene dejavnosti, sam izraz pa kaže na to, da je imela država primarno besedo v njihovi organizaciji.</p>
               <p>Država je v obliki davkov zajemala velik del in na osnovi domneve, kaj je dobro za občana, kanalizirala v državne, torej v samoupravne sisovske sisteme. Smo v času, ko pomen kulture za gospodarstvo raste, kajti to je generator inovacij v produkciji, zato je naravno, da je tudi skupščina vedno bolj angažirana z razpravami o kulturnem razvoju, pa tudi delež kulture v javnem financiranju, se bo moral povečati, zato tudi podpiram amandma odbora. Hkrati pa omogoča rastočemu število ljudi, da kulturna produkcija postane samostojen vir preživljanja na trgu delovnih dobrin, čeprav so nekateri v svojih govorih nastopali zaradi majhnosti Slovenije proti tej tezi. Prav zato je naloga kulturne politike v tem času, da napravi pregled vseh svojih ustvarjalnih moči, ker je to njeno edino bogastvo, temeljito preuči možnost in pogoje njihove izrabe, predlaga v razpravo temeljne razvojne odločitve, ki jo bodo usmerjale k tistim konzumentom kulturnih dobrin, na katerih sloni predvideni družbeni in gospodarski razvoj. Prenoviti mora kulturni sistem in ga institucionalizirati, tako da bo dolgoročno ustrezal na novo opredeljenim potrebam. Beseda zgoraj navedenega se skoraj vse postavke dela proračuna, ki zajema kulturo vprašljive, kar je v splošni ugotovitvi o proračunu včeraj potrdil dr. Bučar, ki bi se moral zavedati - razen, če se ni sprenevedal, da proračuna, kot si ga on zamišlja, Vlada ni mogla sestaviti tudi zaradi omejenih možnosti in zaradi politike prejšnje skupščine, ki jo je prav on vodil.</p>
               <p>Zavedati se  moramo, da smo v prehodnem obdobju, ko bomo še kako morali dopolniti in izpiliti ter institucionalizirati sistem, da bo konsistenten. Upam, da se dr. Bučar, ko je govoril o proračunu, tega ni zavedal. Zaradi teh pomanjkljivosti bom podprl proračun, ker ni bilo po Šeligovem in Capudrovem konceptu ničesar več narejeno na področju kulture. Da bi se izognili takim problemom pri sprejetju proračuna za leto 1994 predlagam, da Državni zbor Republike Slovenije sprejme na koncu obravnave o proračunu sklep, ki pa ne bo prvi te vrste: da Ministrstvo za kulturo pripravi poročilo o stanju odprtih problemih in razvojnih koncepcij kulture, da bo Državni zbor to obravnaval kot točko v junijskem zasedanju.</p>
               <p>V prejšnjih obdobjih je bilo področje šolstva tisto, o katerem se je toliko govorilo v segmentu družbenih dejavnosti, kot se sedaj govori o kulturi. Ni samo zasluga mogoče ministrstva, ampak je zasluga tudi to, da se je področja šolstva institucionaliziralo in se do določene mere uredilo, tako da kdor hoče zdaj v tem področju spremeniti,  mora predlagati spremembo in dopolnitve ustreznega zakona, z ustrezno strategijo. Zdi se mi, ko bo ta reč narejena, ki jo tukaj predlagam, bo na tem področju tudi mir.</p>
               <p>Za šolstvo, če pogledate, je tokrat v obravnavi bila nesrečna Litostrojska šola, ki so jo določeni ljudje nekako predvsem "obesili" ministru dr. Petru Venclju, vendar to ni tako. Mislim, da za ta prenos v času, ko smo bili prisiljeni ohraniti socialni mir in se je v Sloveniji dogajalo to - posebno v Mariboru - da so nekaterim podjetjem zaradi socialnega miru odpisali določene dajatve, so v Ljubljani reševali na drug način. Litostroj je bil pred tem, da bi potonil in je Vlada Republike Slovenije na svoji 157 seji, 12. marca 1992, sprejela takšen <title>SKLEP:</title> "Republika Slovenija odkupi s pogodbo od podjetja Litostroj-Holding v.d., nepremična in premična premoženja srednje šole tehničnih strok in doma za učence za 12 milijonov 505.256,80 pfenigov, po srednji tečajni vrednosti Banke Slovenije na dan 31.1.1992, s tem, da naknadno uredi prevzem terjatev z občino Ljubljana-Šiška,  v višini 1 milijon 925.089,90 DEM v tolarjih". Mislim, da za to, kot so tukaj nekateri rekli, ne nosi odgovornosti samo dr. Peter Vencelj. So ga pooblastili, da podpiše to pogodbo, tu se je denar prilival iz šolstva v gospodarstvo in mislim, da je takrat za zagotovitev socialnega miru Vlada ravnala pravilno, da so prišli do te točke. Upam, da se z vzpostavitvijo takšnega sistema, kot si ga vsi želimo, da bodo potem tudi te pomanjkljivosti odpravljene. Hvala lepa za pozornost.</p>
            </sp>
            <sp xml:id="SDZ1-Redna-07-1993-04-15.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Janko Predan. Za njim bo na vrsti gospod Marijan Poljšak.</p>
            </sp>
            <sp xml:id="SDZ1-Redna-07-1993-04-15.sp50">
               <speaker>DR. JANKO PREDAN:</speaker>
               <p>Spoštovani predsedujoči, spoštovane kolegice in kolegi! Ko sem poslušal današnjo razpravo, bi nekako na ta način zaključil, da so med nami jastrebi in golobi. Poznam komedijo - Partljičevo komedijo - Oskubite jastreba. Nisem za oskubljenje jastreba, sem pa za poudarjeno sobivanje goloba.</p>
               <p>Dotaknil bi se rad nekaj stvari glede beguncev. Na Odboru za obrambo je bilo predlagano, da se naj sredstva za begunce preusmerijo v obrambni resor. Begunci so brez svoje krivde med nami in v situacijo so jo pahnili nečloveški voditelji. Slovenija jim mora zagotoviti vsaj minimalne pogoje za življenje in ne nazadnje, denar za begunce bo ostal v Sloveniji, za orožje pa ne podpiram teze o kompenzacijskih poslih. Vložil sem nekaj amandmajev, želel bi poudariti dva, ki na svoj način oba krepita obrambno sposobnost prebivalcev. Izražam vso podporo kolegici Kožuhovi, ki širše razlaga obrambno sposobnost in ne le zgolj z nakupom orožja, ki vedno v skrajni meri ubija.</p>
               <p>Prvi amandma govori o izgradnji kolesarskih stez v Sloveniji, ki imajo več pomenov, tako z obrambnega,  zdravstvenega in tudi s turističnega vidika.</p>
               <p>Drugi amandma sem vložil z dogovorom s kolegom Janezom Podobnikom in govori o nujnosti izgradnje centra za zdravljenje in rehabilitacijo zasvojencev od mamil. Problem zasvojenosti gre ta trenutek v Sloveniji iz vajeti. Ogroža tako posameznika kot družbo. Nad vsem tem pa visi še v tesni povezavi problem AIDS-a.</p>
               <p>Spoštovani kolegi! Prosim vas, da omenjenima amandmajema posvetite pozornost. Hvala.</p>
            </sp>
            <sp xml:id="SDZ1-Redna-07-1993-04-15.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Poljšak, za njim je na vrsti gospod Jure Malovrh.</p>
            </sp>
            <sp xml:id="SDZ1-Redna-07-1993-04-15.sp52">
               <speaker>MARIJAN POLJŠAK:</speaker>
               <p>Včeraj, ko sem debatiral, sem rekel, da pričakujem, da bo kdo udaril po teh sredstvih, ki gredo za razraščanje administracije, vladne administracije, državne. Potem smo pregledali amandmaje in ker nihče ni v tem smislu ali pa najbrž nihče, ali pa smo slabo pregledali, nihče ni udaril po teh sredstvih, sem rekel, vložil bom še en amandma.  In sicer tu gre za sredstva za razširitev vladne administracije, za tista, ki so za razne dohodke, nove zaposlitve v vladni administraciji in sredstva, ki so za nakup novih prostorov. To je treba tako razumeti. Če mi dajemo kakšne amandmaje, recimo - zdaj govorim v svojem imenu - to ni za rušenje ali napad na Vlado oziroma Vlada nam ni všeč, to je gotovo, to je prva varianta.</p>
               <p>Druga varianta je, da ta Vlada, ta Vlada ne dela dobro niti za pozicijo. Če Vlada dela slabo, to tudi za pozicijo ni dobro. Če Vlada dela slabo za pozicijo in stranke pozicije, ni dobro, se pravi vsi skupaj lahko prisilimo Vlado, pozicija in opozicija, da dela boljše. Za mene je to smisel, ker za mene ni smisel v načelu, ki sem ga dostikrat bral, v časnikih in ga verjetno nekateri tudi prakticirajo, čim slabše je stanje v državi, tem boljše je stranke opozicije. Nisem za to. Na koncu bomo tudi drugače poračunali. Drugače menim in upam, ker bomo glasovali drug teden, da boste tako videli stvari.</p>
               <p>No, zdaj pa ta amandma. Številka 15, vladne službe, kadrovske službe in tako dalje, nadurno delo organov 550 milijonov, nove zaposlitve v organih 479 - nič novih zaposlitev, ne bodo širili administracije, tudi če so vaši - sredstva za delovno uspešnost milijardo 18 milijonov, potem pa naprej. Investicije. Investicijski stanovanjski sklad, komisija 200 milijonov - to je majhna vsota, ampak je tipična. Prodajali so stanovanja, ki so bila iz protokola, zdaj bodo nova kupovali, nič - odkup Smelta I. pa II. nič, nakupi poslovnih prostorov za potrebe državnih organov, to je  milijardo in pol, še več, skupaj je 4 milijarde, se prenese pod številko 24. Zdaj pa zopet tisto kar jaz propagiram in to bi moral biti tudi vaš napadalni konj. Se pravi to bi morali vi, ki ste na poziciji. Izboljšati cestno strukturo od Kopra do Madžarske. Ministrstvo za promet, nova številka,nova cesta, nov mednarodni prehod Pince. Obrazložitev je vsem jasna, vseeno jo preberem. Vsem je jasna potreba po boljši cestni povezavi z Madžarsko pred izgradnjo avtoceste, ki je še več let ne bo. Treba je razbremeniti cesto skozi Dolgo vas, in pomagati ljudem, ki so zaradi sprememb prometnih tokov žrtve neustrezne ceste. Ne vidim razlogov za obstoj takšnih postavk v proračunu, kot so postavke za nadurno delo, nove zaposlitve v državnih organih, sredstva za delovno uspešnost, odkup objektov Smelt I. in tako dalje, kar sem že navedel. Hvala.</p>
            </sp>
            <sp xml:id="SDZ1-Redna-07-1993-04-15.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jurij Malovrh, za njim nimam več prijav k razpravi.</p>
            </sp>
            <sp xml:id="SDZ1-Redna-07-1993-04-15.sp54">
               <speaker>JURIJ MALOVRH:</speaker>
               <p>Spoštovani predsedujoči, spoštovane poslanke in poslanci! Danes prvič nastopam pred tem zborom.</p>
               <p>Dotakniti se nameravam stvari, v katere se ni nihče vtaknil je pa dokaj nepotrebno za našo družbo oziroma mislim, da v naši družbi nihče ne bi želel tam bivati. To so zapori. Ko sem listal proračun od strani 54. do 60. sem videl, da imamo v Sloveniji veliko število zaporov. Ko sem zbiral podatke, sem videl, da je približno toliko kot je zapornikov, po plačah sodeč in po nekih povprečjih, da je tam zaposlenih tudi približno toliko delavcev. To se pravi eden-eden. Zato imam nekaj predlogov oziroma rad bi dobil število zapornikov, potem število zapornikov iz drugih republik oziroma iz drugih držav sedaj, katere potem lahko tudi vrnemo in pa število zaposlenih za namen zaporov. Potem bi rad še dejanske kapacitete zaporov in koliko so te kapacitete zasedene. Moj predlog je naslednji.</p>
               <p>Ministrstvo za pravosodje naj pripravi zmanjšanje oziroma opustitev posameznih zaporov v celoti, menim, da bi se to lahko zmanjšalo do ene tretjine, sredstva iz tega namena, teh je 2 milijardi pa še nekaj, pa bi lahko delno namenili za družinsko politiko, delno za zdravstvo, kajti prav ti delikventi izhajajo tako iz družine in sodijo v zdravstvo. Upam, da si ne bo nihče od  nas zaslužil, da bi bival v teh prostorih. In še nekaj.</p>
               <p>Naj ministrstvo o tem mojem predlogu  začne razmišljati letos, da bo v proračunu za naslednje leto to zmanjšanje dejansko upoštevano. Hvala lepa.</p>
            </sp>
            <sp xml:id="SDZ1-Redna-07-1993-04-15.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Smo pri tem, da razpravo zaključimo. Želi še kdo besedo? Da, prosim, Janez Podobnik.</p>
            </sp>
            <sp xml:id="SDZ1-Redna-07-1993-04-15.sp56">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Pred seboj imam zahtevo, ki jo je podpisalo več kot polovica poslancev Državnega zbora in ta zahteva, ki jo predlagam kot sklep, se glasi: "Podpisani poslanci Državnega zbora zahtevamo od slovenske Vlade, da pred glasovanjem o proračunu Republike Slovenije poda celovito poročilo tožilstva, sodstva in notranjega ministrstva o zadevi Elan. Poda naj tudi poročilo o tem, kam so šla finančna sredstva, zaradi katerih pomeni sanacija bank tolikšno izjemno veliko obremenitev proračuna." Podpisanih več kot polovica poslancev Državnega zbora.</p>
            </sp>
            <sp xml:id="SDZ1-Redna-07-1993-04-15.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? V kolikor ne, po mojem mnenju, po 26 razpravah in 20 replikah zaključujem razpravo pri tej točki dnevnega reda. Preden prekinemo to točko, prosim najprej vse  razpravljalce, da predlagane sklepe, ki so jih predlagali za kasnejše sklepanje, predložijo v pisni obliki. Hkrati pa moramo, preden prekinemo to točko, odločati tudi o sedaj predloženem sklepu oziroma zahtevi za poročilo Vlade in tudi o proceduralnem predlogu, ki ga je dal včeraj gospod Žaro Pregelj.</p>
               <p>Predlagam, da najprej sklepamo o zahtevi za poročilo Vlade, ki so jo podpisali poslanke in poslanci in vam jo ponovno preberem.</p>
               <p>"Podpisani poslanci Državnega zbora zahtevamo od slovenske Vlade, da pred glasovanjem o proračunu Republike Slovenije poda celovito poročilo tožilstva, sodstva in notranjega ministrstva o zadevi Elan. Poda naj tudi poročilo o tem, kam so šla finančna sredstva, zaradi katerih pomeni sanacija bank tolikšno izjemno veliko obremenitev proračuna."</p>
               <p>Želi kdo o tem sklepu razpravljati? Prosim, gospod Marjan Podobnik.                              </p>
            </sp>
            <sp xml:id="SDZ1-Redna-07-1993-04-15.sp58">
               <speaker>MARJAN PODOBNIK:</speaker>
               <p>Spoštovani! O prvem delu te zahteve, ki jo je podpisala več kot polovica poslancev tega zbora, nimamo kaj glasovati, ker je bilo že izglasovano pred 45-timi dnevi in je Vlada dolžna ta sklep izpolniti. Lahko pa glasujemo o drugem delu, da je Vlada dolžna dati tudi poročilo o sredstvih v zvezi s sanacijo bank, čeprav se postavlja tu vprašanje, namreč ti avtentični podpisi večine poslancev imajo verjetno tudi določen pomen. Hvala.    </p>
            </sp>
            <sp xml:id="SDZ1-Redna-07-1993-04-15.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da se bistvo zahteve glasi, da se to poročilo dobi pred glasovanjem o proračunu, mislim, da je samo zaradi tega tudi umestno, da se o tem vprašanju pod to točko dnevnega reda pogovarjamo, zato seveda dajem vendar le to zahtevo na glasovanje; razen, če je večinski predlog, da se o tem sploh ne glasuje.</p>
               <p>Prosim, gospod Marjan Podobnik.</p>
            </sp>
            <sp xml:id="SDZ1-Redna-07-1993-04-15.sp60">
               <speaker>MARJAN PODOBNIK:</speaker>
               <p>Še enkrat ponavljam. O prvem delu tega predloga ta zbor ne more glasovati, ker je bilo že izglasovano, razen, če želi spremeniti svoje stališče, da je Vlada dolžna dati to poročilo. Mi nasprotujemo, da bi se glasovalo o prvem delu, pač pa zahtevamo, da Vlada da poročilo, kot je bil sprejet sklep pred dobrim mesecem in pol; da pa se glasuje o drugem delu. Hvala.</p>
            </sp>
            <sp xml:id="SDZ1-Redna-07-1993-04-15.sp61">
               <speaker>PODPREDSEDNIK DR. LEV KREFT:</speaker>
               <p>Sklep, ki smo ga sprejeli 24. februarja 1993 na svoji 4. seji, se je takrat glasil:</p>
               <p>"Državni zbor zahteva od Vlade Republike Slovenije, da poda popolno poročilo v zvezi z dolgovi podjetja Elan, vključno s poročilom Službe družbenega knjigovodstva, Ministrstva za notranje zadeve in temeljnega javnega tožilstva Republike Slovenije."</p>
               <p>Na ta sklep se je včeraj k razpravi javil minister, gospod Maks Tajnikar in pojasnil, da ga ni bil sposoben izvršiti  v roku 30-tih dni in je s tem v bistvu prosil za odlog. Kot sem kasneje izvedel, sem spregledal, da se je k besedi želel javiti tudi gospod minister Gaspari, za kar se danes opravičujem.</p>
               <p>Vsekakor pa menim, da lahko o predlagani podpisani zahtevi bodisi glasujemo v celoti ali pa o njej ne glasujemo. Zaradi tega ponovno, ne glede na to, kaj je v njej ponavljanje prejšnjega sklepa in kaj pomeni novo situacijo, dajem na glasovanje, ker celotna zahteva pomeni, da se pred glasovanjem o proračunu dobi ta poročila in to je seveda vendarle bistvena novost.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-07-1993-04-15.sp62">
               <speaker>MIRAN POTRČ:</speaker>
               <p>Ker gre za predlog sklepa, najbrž obstaja možnost in pravica tudi dajati amandmaje oziroma drugačen predlog sklepa. Predlagam, da je po vsebini obveznost Vlade, da to stori, sprejmemo, vendar da to ne vežemo na sprejem proračuna, ampak ji določimo rok od danes naprej - jaz sem tudi včeraj gospoda ministra, Tajnikarja poslušal -  30 dni je za mene je realen rok. Zakaj tako predlagam?</p>
               <p>Vsi smo najbrž zainteresirani za obe poročili in neumno bi bilo, da o problemih, ki so v javnosti prisotni, poslanci poročila ne dobimo, prav gotovo nam ga lahko da predvsem in samo Vlada. Če sprejmemo sklep, kakršen je osnovno predlagan, ga sprejmemo za to, da ne bi sprejeli proračuna. Ker včeraj smo slišali, da v roku dveh dni, celovitega poročila realno ni mogoče predložiti z argumentacijo, da se ta Vlada, sedaj oziroma v teh treh mesecih s temi problemi ni ukvarjala. Če bomo zavrnili sklep kot je predlagan, zato, da bi si zagotovili možnost sprejema proračuna, bomo pa seveda v javnosti dobili oceno, da želimo, da ostajajo nezakonitosti in velike zlorabe skrite in da vladna koalicija za to ni zainteresirana, ker take ljudi, ki so to počeli ščitijo. To je jasen namen, takšnega sklepa, ker na ta način se v javnosti stvari tudi prikazujejo. Zato je moj predlog, gospod predsednik, da razmislimo, da se da tudi spremenjen sklep na glasovanje. Se pravi ista poročila, vendar v roku 30 dni. Hvala.</p>
            </sp>
            <sp xml:id="SDZ1-Redna-07-1993-04-15.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Ja, prosim, gospod Podobnik.</p>
            </sp>
            <sp xml:id="SDZ1-Redna-07-1993-04-15.sp64">
               <speaker>MARJAN PODOBNIK:</speaker>
               <p>Bistvo tega predloga je v tem, da se to poročilo da pred proračunom, potem ga, kar se tiče pokrivanja sredstev, pravzaprav ne rabimo. S tem proračunom bomo sprejeli, da pokrijemo te zadeve, ne glede na to, na kakšen način se je ta dolg naredil in ne glede na to, kdo je odgovoren, da se je tak način dolga naredil. Zato se ne strinjam s predlogom gospoda Potrča, da ta rok podaljšamo in še enkrat postavljam vprašanje.</p>
               <p>Kako lahko sprejemamo obveznosti okoli 10 milijard tolarjev obresti samo za sanacijo bank? In vprašanje okoli 280 milijonov ameriških dolarjev. Vprašanje, jaz nimam točnih podatkov, Vlada jih ima. Obveznosti pokrivanja teh obveznosti v proračunu, ne da bi imeli o teh zadevah podatke. Če Vlada nima osnovnih podatkov za kakšna sredstva gre, kam so šla, potem ta zbor nima pravice, da državljane Slovenije obremeni za pokrivanje teh obveznosti. In še enkrat predlagam, da Vlada tisti del poročila, ki ga o teh stvareh ima, tukaj poda. Če pa si upa Vlada reči, da o tem nič ne ve, potem je tudi to ena možnost, samo potem moramo vedeti, žal, kakšno Vlado imamo.</p>
               <p>In kar se tiče tega konkretnega predloga, tu je več kot polovica podpisov, jaz lahko tudi to stvar vzamem in umaknem, namreč ni potrebno o teh zadevah v tem smislu glasovati, da bi se potem celo dokazovalo, da pač ti podpisi nič ne pomenijo, ker se je tako izglasovalo kakršen koli drugačen sklep.</p>
               <p>In še enkrat, pozivam Vlado, da podatke, ki jih o teh zadevah ima, danes tukaj pove in da pravzaprav ugotovimo, ali je možno opredeliti se v sprejemanju proračuna za to, da te obveznosti iz proračuna tudi pokrijemo. Hvala.</p>
            </sp>
            <sp xml:id="SDZ1-Redna-07-1993-04-15.sp65">
               <speaker>PODPREDSEDNIK DR. LEV KREFT:</speaker>
               <p>Moram reči, prosim gospod Toplak. Ne vem, ali imam v rokah predlog sklepa ali nimam. In to bi bilo treba,  verjetno s strani podpisnikov, razjasniti.</p>
            </sp>
            <sp xml:id="SDZ1-Redna-07-1993-04-15.sp66">
               <speaker>DR. LUDVIK TOPLAK:</speaker>
               <p>Hvala lepa. Spoštovani podpredsednik! Poglejte, proračun bo izglasovan, ker se je tako odločila vladna koalicija in Vlada. Parlament kakršen je, kakršnega imamo - moramo zdaj biti odkriti - je, kot je nek minister pred časom dejal; cirkus za televizijo in reveže na Slovenskem, da zvečer gledajo televizijo. Zato proračun bo izglasovan.</p>
               <p>Ne glede na to, predlagam predsedujočemu, kot je že poslanec Podobnik predlagal. Drugi del teksta se da na glasovanje, prvi del teksta pa Vlado že zadolžuje iz pred več kot 45 dni, da je temu cenjenemu zboru predložila podatke v zvezi z zadevo Elan vključno s poročilom SDK, Ministrstva za notranje zadeve in Ministrstva za finance.</p>
               <p>Zato predlagam gospodu predsedujočemu, da drugi del sklepa da na glasovanje. Prvi del sklepa Vlado že zadolžuje. Hvala.</p>
            </sp>
            <sp xml:id="SDZ1-Redna-07-1993-04-15.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Gospod Jožef Školč, prosim.</p>
            </sp>
            <sp xml:id="SDZ1-Redna-07-1993-04-15.sp68">
               <speaker>JOŽEF ŠKOLČ:</speaker>
               <p>Hvala lepa. Proceduralno to, kar predlaga gospod Podobnik, seveda ni korektno. Ker namen tega sklepa je jasen, postaviti take pogoje, da ne bi bilo mogoče glasovati o proračunu.</p>
               <p>Strinjam se, da dobimo ta poročila, ki so bila zahtevana, morebiti tudi katera druga in bi opozoril, da je veliki del tega, kar se tiče sanacij bank bilo tukaj govorjeno in je govoril gospod Kos - če se prav spomnim - takrat še v Banki Slovenije zaposlen. Ne vem, če so bili bratje Podobnik takrat na seji in če so to poslušali, zakaj gre ta denar, seja je bila, žal, zaprta za javnost. Tako, da se bo mogoče komu zdelo, da o tem ni bilo tukaj nikoli nič govorjenega. O tem je bilo dosti govorjeno in tudi načrt sanacije bank je dosti korektno predstavljen.  </p>
               <p>Zakaj je to proceduralno nekorektno? Ker če ne bi bili izpolnjeni pogoji za to, da govorimo o proračunu, se pravi, če ne bi imeli nekih ustreznih poročil, potem ne bi mogli tega sploh uvrstiti na dnevni red. S tem, ko smo uvrstili na dnevni red, ne moremo za nazaj določati nekih pogojev pod katerimi sprejemamo proračun. Ta poskus, da ne bi proračuna sprejeli, je bil narejen v začetku z neko bolj spretno diskusijo o memorandumu in naj mi bo dovoljeno, da tudi o tem dva stavka rečem.</p>
               <p>Memorandum je akt, ki ga naš poslovnik še enkrat ne predvideva, prišel je v predlog novega poslovnika na predlog LDS in Vlada ga je v bistvu letos pripravila, ne da bi ga bila obvezna predstaviti. To je bil en manever, kako naj ne bi sprejeli proračuna. Zato se  mi zdi, da ni mogoče  niti glasovati o tem, da zdaj po opravljeni diskusiji in pred glasovanjem postavljamo pogoje, pod katerimi bi lahko sploh v bistvu zopet odprli diskusijo o tem. Mislim, da ni podlage za to glasovanje. Hvala lepa.</p>
            </sp>
            <sp xml:id="SDZ1-Redna-07-1993-04-15.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Približno hkrati ste trije dvignili roke. Gospod Zagožen, gospod Podobnik in Potočnik. Vsi trije verjetno z repliko.</p>
            </sp>
            <sp xml:id="SDZ1-Redna-07-1993-04-15.sp70">
               <speaker>DR. FRANC ZAGOŽEN:</speaker>
               <p>Spoštovani! Po moji oceni glasovanje in sploh razprava o tej zahtevi ni potrebna, nima pomena. To je zahteva, ki je ni dal poslanec Podobnik ampak jo je podpisala več kot polovica vseh poslancev Državnega zbora. Vlada lahko upošteva ali pa ne upošteva. Če ne bo upoštevala, potem mora računati s tem, da bo več kot polovica poslancev Državnega zbora temeljito razmislila, kako bo glasovala ob proračunu, če Vlada njihovih zahtev ne izpolni. Mislim, da je v korist Vlade, če je imela ustrezne informacije na podlagi katerih je predlagala predlog proračuna, potem mora imeti tudi ustrezne informacije, da tej zahtevi zadovolji. Glasovanje, po moje, sploh ni potrebno, saj ne gre za predlog, da bi o tem odločali, ampak gre za zahtevo s podpisi. Hvala.</p>
            </sp>
            <sp xml:id="SDZ1-Redna-07-1993-04-15.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da je vsaka nadaljnja razprava v tem primeru proceduralna in zato ni potrebna. Če predloga sklepa ni, po tem o tem ne bomo glasovali. S podpisi so poslanke in poslanci oddali pobudo. Če se vsi podpisniki s tem strinjajo, potem o tem sklepu ne bomo glasovali in verjetno odpadejo tudi spreminjevalni oziroma dopolnilni predlogi. Ali je na to kakšen ugovor? V kolikor ne, prehajamo k drugemu sklepu... Ja, prosim, gospod Janez Podobnik, izvolite.</p>
            </sp>
            <sp xml:id="SDZ1-Redna-07-1993-04-15.sp72">
               <speaker>JANEZ PODOBNIK:</speaker>
               <p>Spoštovani predsedujoči! Moram dati repliko na razpravo gospoda Školča. Protestiram proti tonu njegove razprave glede memoranduma in nekakšnih posebnih namenov, ki naj bi jih nekateri razpravljalci s tem v zvezi podali, bi rekel samo to. Prvi je predlagal, da se o memorandumu glasuje na zboru in da zbor da legitimnost temu dokumentu, član koalicije, gospod Ivan Oman. Jaz sem ga v tem samo podprl. Hvala.</p>
            </sp>
            <sp xml:id="SDZ1-Redna-07-1993-04-15.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko je želel tudi gospod Pregelj.</p>
            </sp>
            <sp xml:id="SDZ1-Redna-07-1993-04-15.sp74">
               <speaker>ŽARKO PREGELJ:</speaker>
               <p>Spoštovani! Imam repliko na izvajanje gospoda Školča, ko je, kot sem jaz razumel, pojasnjeval dobro voljo Vlade, ki nam je ponudila proračunski memorandum v okušanje, o katerem pa ne smemo glasovati, o tem lahko govorimo v veter, v prazno, tem zidovom tukaj in vsi smo veseli in zadovoljni. Oprostite! Zdaj bom zahteval, da Sekretariat za zakonodajo da mnenje ali je zakon o izvrševanju proračuna pravilno vložen. Mislim da ni. V poslovniku, po katerem še vedno deluje ta zbor, jasno piše kaj mora biti v opremi zakona. Ni ne ciljev, ni ne določenih obrazložitev, razen na koncu; manjkajo osnovni nameni zakona in podobno. Predstavljal sem si, da je to naloga tega memoranduma, toda nihče ga ni hotel tako kvalificirati. Zahtevam, da Sekretariat za zakonodajo da strokovno mnenje ali je zakon o predlogu zakona o izvrševanju proračuna pravilno vložen. Hvala lepa.</p>
            </sp>
            <sp xml:id="SDZ1-Redna-07-1993-04-15.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. To razpravo zaključujem, ker ni bilo predloga sklepa, tudi razprave o tem ni mogoče nadaljevati. Ostala razprava pod to točko dnevnega reda je bila že zaključena in prehajam k drugemu sklepu, ki je bil predložen. Ne morem dati nikomur več besede, ker ni predmeta razprave. V kolikor obstajajo novi predlogi za sklepe, bi jih bilo treba dati že med razpravo.</p>
               <p>Gospod Žarko Pregelj je predlagal sklep, ki smo ga želeli tako formulirati, sam bo pa povedal ali je to pravilno. Namreč, da po prejemu stališč Vlade Republike Slovenije do amandmajev k proračunu, naj se do amandmajev najprej opredelijo zainteresirana delovna telesa in poročajo matičnemu delovnemu telesu. Matično delovno telo pa po uskladitvi le-teh pripravi končni predlog odločitev za zbor. Ali je to vsebina vašega predloga? Hvala lepa. S tem odpiram razpravo o tem predlogu sklepa in prosim, če želi kdo o njem razpravljati. Ni nikogar. Ta sklep dajem na... Se kdo javlja? <stage>(Ne.)</stage> Prosim, želi kdo razpravljati o predlogu tega sklepa? V kolikor ne, prosim, da ugotovimo sklepčnost. <stage>(63 prisotnih.)</stage></p>
               <p>Kdo je za sprejem tega sklepa? <stage>(22 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da sklep ni sprejet.</p>
               <p>Prosim, izvolite.</p>
            </sp>
            <sp xml:id="SDZ1-Redna-07-1993-04-15.sp76">
               <speaker>IRENA OMAN:</speaker>
               <p>Hvala, ker ste me se končno usmilili. Nekaj bi popravila. To ni pobuda teh 46 poslancev, ampak zahteva. Hvala.</p>
            </sp>
            <sp xml:id="SDZ1-Redna-07-1993-04-15.sp77">
               <speaker>PODPREDSEDNIK DR. LEV KREFT:</speaker>
               <p>To je zahteva, ki ima po poslovniku karakter pobude. Hvala lepa.</p>
               <p>S tem smo prišli do prekinitve dnevnega reda pri tej točki. Ja, gospod Pregelj, prosim. Glede na to, da nimamo več sklepov in ničesar drugega so zdaj možni samo še proceduralni predlogi. Prosim, razprava je namreč zaključena.</p>
            </sp>
            <sp xml:id="SDZ1-Redna-07-1993-04-15.sp78">
               <speaker>ŽARKO PREGELJ:</speaker>
               <p>Je sicer proceduralno, toda predsedujočega želim opozoriti, da sem v svoji razpravi o proračunu  pravočasno opozoril, da je ta zakon pomanjkljivo opremljen. Ker pa ni bila jasno kvalificirana ta razprava v zvezi z memorandumom, nihče ni bil kot kaže dolžan mi dati odgovora. Običajno se pri razpravi mora predlagatelj zagovarjati pred zborom in menim, da sem pravočasno vložil to pobudo. Lahko se pogleda magnetogram in na ta način mislim, da sem tudi upravičen do tega, da mojo pobudo, Sekretariat za zakonodajo oceni, ali je bil ta zakon pravilno vložen ali ne.</p>
            </sp>
            <sp xml:id="SDZ1-Redna-07-1993-04-15.sp79">
               <speaker>PODPREDSEDNIK DR. LEV KREFT:</speaker>
               <p>Pobudo smo vsi slišali, mislim da o tem ni potrebno glasovati, saj je bila naslovljena na sekretariat in mislim, da bomo to mnenje pred glasovanjem pač prejeli.</p>
               <p>Kot rečeno, preden prekinem to točko dnevnega reda do nadaljnjega odločanja, opozarjam, da bomo prišli pri nadaljnjem dnevnem redu tudi k točkam, pri katerih bomo neposredno glasovali, zato je potrebno zagotoviti prisotnost in hkrati seveda tudi sklepčnost. Prav tako vas opozarjam, da boste med današnjim dnevom najverjetneje prejeli sporočila, ki se bodo nanašala na nadaljnje seje in način nadaljnje obravnave in datume in seveda da je možno predvidevati, da bomo v naslednjem tednu pač še krepko delali.</p>
               <p>S tem zaključujem svoje delo, nadaljnje točke po prekinitvi 2. točke bo vodil podpredsednik gospod dr. Vladimir Topler, ki mu z zadovoljstvom prepuščam to mesto.</p>
            </sp>
            <sp xml:id="SDZ1-Redna-07-1993-04-15.sp80">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, poslanci, prehajamo na <title>3. TOČKO DNEVNEGA REDA: OBRAVNAVA PREDLOGA ZAKONA O POROŠTVU REPUBLIKE SLOVENIJE ZA NAJETJE KREDITA ZA OBNOVO VERIGE DRAVSKIH ELEKTRARN</title>. Predlog zakona je predložila Vlada Republike Slovenije. Predlog zakona ste prejeli s dopisom z dne 5.4.1993. Želi predstavnik Vlade besedo? Ne želi. Predlog zakona je obravnaval Odbor za finance in kreditno monetarno politiko. Poročilo ste prejeli na klop. Želi poročevalec odbora besedo? Ne želi. S sklicem seje ste prejeli mnenje Sekretariata za zakonodajo in pravne zadeve.</p>
               <p>Ugotavljam, da so zastopane vse poslanske skupine. Pričenjamo razpravo. Kdo želi besedo? Dr. Šešerko.</p>
            </sp>
            <sp xml:id="SDZ1-Redna-07-1993-04-15.sp81">
               <speaker>DR. LEO ŠEŠERKO:</speaker>
               <p>Hvala predsedujoči. Spoštovane dame in gospodje! Govorimo kar naprej o isti stvari. Mi imamo tu zdaj predlog zakona, ki ga moramo sprejeti, ker gre za zelo ugoden kredit. Samo če bo cena električne energije takšna kot je sedaj, potem bo treba iz proračuna vrniti ta kredit in to ni sprejemljivo, ker to pomeni, da se iz proračuna pretakajo k najslabšim porabnikom električne energije proračunska sredstva.</p>
               <p>To ni sprejemljivo in ni dopustno in to bo tudi pripeljalo naš proračun v razsulo. Če bo imel ta proračun v drugi polovici leta velike težave, potem tudi zaradi tega. Zato predlagam, da sicer glasujemo za to, da se ta zakon sprejme, ampak da hkrati opozorimo Vlado, da pot, po kateri gre, je popolnoma napačna in zdaj ne bom predlagal nekega sklepa, da naj pripravi saniranje tega področja in naj vse investicije, ki ne sodijo v proračun, iz njega izključi. Hvala lepa.</p>
            </sp>
            <sp xml:id="SDZ1-Redna-07-1993-04-15.sp82">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ker ne želi nihče več razpravljati, se opravičujem, gospod Lenič.</p>
            </sp>
            <sp xml:id="SDZ1-Redna-07-1993-04-15.sp83">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Bom zelo kratek. Nekaj investicij v Sloveniji bo očitno financiranih iz EBRD-ja - Evropske banke za obnovo in razvoj. Mi smo že večkrat slišali, katere investicije bodo, med njimi so tudi te Dravske elektrarne, za katere poroštvo danes obravnavamo. Vendar bi predlagal, da sprejmemo poleg tega zakona še dodaten sklep, ki bi se glasil, da naj Vlada parlamentu predloži, katere investicije so tiste in zakaj so ravno te investicije tiste, ki jih bo EBRD financirala. Moram ugotoviti, da mi nismo dobili neke strategije in si danes tukaj ne znam odgovoriti na vprašanje, zakaj pa EBRD financira prav Dravske elektrarne? Zakaj pa ne financira nečesa drugega? In ali so res Dravske elektrarne tista prioriteta in zakaj, npr. ni nekaj drugega prioriteta in kako smo do vseh teh zadev prišli? Skratka, verjetno tudi pri financiranju investicij, ki jih financira tujina, le moramo imeti neko strategijo. Kolikor je meni poznano, je Vlada, celo na vladnem nivoju sprejemala te dokumente oz. jih obravnavala in mislim, da bi bilo pametno, da te zadeve dobimo tudi v poslanske klopi. Hvala lepa.</p>
            </sp>
            <sp xml:id="SDZ1-Redna-07-1993-04-15.sp84">
               <speaker>PODPREDSEDNIK VLADIMIR TOPLER:</speaker>
               <p>Hvala, gospodu Leniču. Prosim ga, če sklep pisno vloži. Ali želi še kdo razpravljati? - Prosim, gospod Šešerko.</p>
            </sp>
            <sp xml:id="SDZ1-Redna-07-1993-04-15.sp85">
               <speaker>DR. LEO ŠEŠERKO:</speaker>
               <p>Gospod Lenič je čisto upravičeno postavil to vprašanje, zakaj Evropska banka za obnovo in razvoj financira te projekte, mi sami pa ne. Zato, ker je to sramota našega razvojnega koncepta; ker mora Evropska banka za obnovo in razvoj delati primerjalne analize naših nacionalnih investicij in hkrati pritiska, da naj vendar naša Vlada začne uvajati tržni princip na področje elektrogospodarstva in celotne energetike. Mi pa tega ne želimo, ker želimo, da TGA Kidričevo dela naprej; da zapravlja, zato, ker je to očitno center politične moči, ki se lahko vzdržuje na račun vseh malih porabnikov električne energije. Zato je tako. In tu je velik paradoks, da nam velike svetovne banke, ki so še pred desetimi leti spodbujale okolju najbolj sovražne projekte, danes spodbujajo okolju naklonjene projekte. Takšen je recimo ta. Mi doma pa tega ne vemo, ne moremo razumeti. Mi pa investiramo v Jedrsko elektrarno Krško. Hvala.</p>
            </sp>
            <sp xml:id="SDZ1-Redna-07-1993-04-15.sp86">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Šešerku. Ali želi še kdo razpravljati? Še predstavnik Vlade.</p>
            </sp>
            <sp xml:id="SDZ1-Redna-07-1993-04-15.sp87">
               <speaker>JANEZ KOKOL:</speaker>
               <p>To študijo "fisibility" za Dravske elektrarne je naredil naš inštitut oz. projektna hiša Inženirski biro Elektroprojekt. Se pravi, da je bilo znanje naše. Ta "fisibility" študija daje tudi podatke, da je tudi najugodnejši projekt in da je to tudi z ekološkega vidika izredno sprejemljiv projekt. Skratka, predlog je naš in ne od banke. Banka pa je samo ocenila, da je to zelo dober projekt. Samo toliko v pojasnilo. Hvala.</p>
            </sp>
            <sp xml:id="SDZ1-Redna-07-1993-04-15.sp88">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo razpravljati? Prosim, gospod Černelič.</p>
            </sp>
            <sp xml:id="SDZ1-Redna-07-1993-04-15.sp89">
               <speaker>FRANC ČERNELIČ:</speaker>
               <p>Spoštovani predsedujoči, spoštovani poslanci! Predlagam, da veliki porabniki vzamejo v najem nekaj elektrarn, toliko, kolikor jih potrebujejo za svojo dejansko porabo in jih kompletno vzdržujejo; da pa drugo obnovimo iz tega dela. Hvala lepa.</p>
            </sp>
            <sp xml:id="SDZ1-Redna-07-1993-04-15.sp90">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Šešerko.</p>
            </sp>
            <sp xml:id="SDZ1-Redna-07-1993-04-15.sp91">
               <speaker>DR. LEO ŠEŠERKO:</speaker>
               <p>Najprej gospodu Kokolu: zakaj Vlada sama ni uvrstila v prioriteto tisto, kar je ugotovila, da je pametno? Kar je rekel gospod Černelič, pa naslednje: glede na to, da je tržnost in poslovnost na področju energetike popolnoma na tleh, je ta predlog, ki ste ga dali, celo korak naprej. Da vsaj vzdržujejo tisto, kar že deluje. Treba pa se je zavedati, da so ti energetski objekti nacionalna last in da si jih ti veliki onesnaževalci želijo in oni že dalj časa dajejo te predloge. Recimo, TGA Kidričevo pravi: Dravska veriga je naša; kaj se Mariborčani, Ptujčani tu "rinete" okoli; to sodi pravzaprav k nam. In res je, da ima celo Nemčija nekaj takih rešitev, ki pokažejo, da tudi v Evropski skupnosti ni vse idealno; v bistvu nek relikt preteklosti. Zato je, žal, s stališča Državnega zbora tak predlog popolnoma nesprejemljiv; treba je zahtevati, da plačajo tisto elektriko, ki jo porabijo, in to po ceni, ki na trgu velja, tako kot velja za vsako drugo blago. Tisto, kar vzameš in odneseš, moraš plačati.</p>
            </sp>
            <sp xml:id="SDZ1-Redna-07-1993-04-15.sp92">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim.</p>
            </sp>
            <sp xml:id="SDZ1-Redna-07-1993-04-15.sp93">
               <speaker>RUDI MOGE:</speaker>
               <p>Treba je povedati, da ljudje, ki živijo ob tej ukročeni reki - mislim, da toliko zemljepis poznate, da veste koliko hidrocentral je na Dravi - da od tega niso imeli nič. Takrat, ko so postavljali centrale, so jim zgradili ceste ob Dravi; to je bilo že pred leti, pred 20, 30 in še več leti, drugega pa ta reka zaradi Dravskih elektrarn nič ni dobila. Dravske elektrarne so v nacionalnem pomenu zelo pomembne, ker dajo 25% vse električne energije Republike Slovenije.</p>
               <p>Pri Dravskih elektrarnah se je zaradi mulja akumulacija močno zmanjšala, tudi strojni park je popolnoma uničen. Z najetjem tega kredita in s posodobitvijo Dravskih elektrarn bi Slovenija dobila za 20% več čiste, zelo čiste energije in tudi zelo poceni energije in se mi zato zdi to nasprotovanje Zelenih zelo čudno. Vsekakor bom glasoval za to, da takšen zakon sprejmemo in da z ustrezno energijo nekako na drugi način pridobimo, kot da bi nove energetske vire gradili.</p>
            </sp>
            <sp xml:id="SDZ1-Redna-07-1993-04-15.sp94">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Šešerko, prosim.</p>
            </sp>
            <sp xml:id="SDZ1-Redna-07-1993-04-15.sp95">
               <speaker>DR. LEO ŠEŠERKO:</speaker>
               <p>Opravičujem se in zelo nerad pridem trikrat povedati, ker pravijo, da samo v mlinu je treba večkrat povedati. Mi ne nasprotujemo temu, da se ta kredit vzame, to sem prej jasno rekel, mi nasprotujemo samo temu, da se ta kredit vrača iz proračuna in sedanji zakon točno to predvideva. Jasno je, da elektrarne zaradi tega, ker cena električne energije ni ustrezna in tudi drugih energentov ne, da elektrarne tega kredita, ki ga bodo vzele, pri sedanjih računicah ne morejo povrniti, torej mora to povrniti proračun. Temu pa odločno nasprotujemo, ampak jaz sem kljub temu rekel, da bomo glasovali za ta zakon, ker je ekološko pozitiven. Samo pozitiven ni zaradi modrosti naše Vlade, ampak zaradi modrosti Evropske banke za obnovo in razvoj.</p>
            </sp>
            <sp xml:id="SDZ1-Redna-07-1993-04-15.sp96">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo razpravljati? Predstavnik vlade, prosim.</p>
            </sp>
            <sp xml:id="SDZ1-Redna-07-1993-04-15.sp97">
               <speaker>JANEZ KOKOL:</speaker>
               <p>Jaz bi moral samo še enkrat pojasniti. Ta predlog je naš, od te vlade, sodelovanje pa je začelo še z EBRD in tudi o tem projektu smo govorili še v času, ko je bil energetski minister gospod Tomšič iz vaše stranke.</p>
            </sp>
            <sp xml:id="SDZ1-Redna-07-1993-04-15.sp98">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Kokolu. Želi še kdo razpravljati? Prosim, gospod Protner.</p>
            </sp>
            <sp xml:id="SDZ1-Redna-07-1993-04-15.sp99">
               <speaker>MAG. JOŽE PROTNER:</speaker>
               <p>Spoštovane kolegice in kolegi! Sestavni del predloga je seveda tudi obrazložitev, in v kolikor ni vse jasno povedano, gospod Kokol, je v obrazložitvi pod številko ena povedano namreč vse, tudi o tem, da projekt financiranja prenove verige Dravskih elektrarn ne predvideva državnih <stage>(proračunskih)</stage> virov, ampak se bo delež domačega sofinanciranja zagotavljal iz lastnih virov Dravskih elektrarn ter eventualnih kreditov domačih poslovnih bank, ki jih bodo najele Dravske elektrarne.</p>
               <p>Pod ena lahko preberemo, da je v bistvu tukaj zaradi načina dela in poslovanja država samo garant za ta kredit in da v bistvu ne gre za to, da bomo jutri iz proračuna reševali in plačevali ta kredit.</p>
            </sp>
            <sp xml:id="SDZ1-Redna-07-1993-04-15.sp100">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo razpravljati? Prosim, gospod Matuš.</p>
            </sp>
            <sp xml:id="SDZ1-Redna-07-1993-04-15.sp101">
               <speaker>ŠTEFAN MATUŠ:</speaker>
               <p>Spoštovani predsednik, spoštovane poslanke. Mislim, da dvomi o tem ali prenoviti elektrarne ali ne, bi rekel, da bi jih bilo potrebno prenoviti. Starost teh elektrarn je velika, se pravi 40, 45 let, te elektrarne dajo moč 500 MGV, čez 500 MGV. Če se spomnimo nazaj, ko smo se pogovarjali o HE Golica, ko je tu šlo za 10 MGV. In če pogledamo v zakonu, kjer so bile tam omenjene obrestne mere 14%, je tu 9%; stvar se nekako niža, to se pravi, v ugodne razmere.</p>
               <p>Glede nuklearne elektrarne Krško. Nisem striktni zagovornik, da se ta elektrarna obdrži, vendar bi vseeno rad vedel, če te velike porabnike izklopimo, koliko delovnih mest je to. Povedati je treba, da nuklearna elektrarna Krško prispeva 300 MGV. To ni malo.</p>
               <p>Prej, gospod Šešerko, ko ste omenili glede vojaške zadeve, to se pravi, pri obrambi, da se nuklearna elektrarna ustavi - sicer takrat nisem prišel do besede - kaj to praktično spremeni, če ostane napolnjena z vsemi temi sredstvi.</p>
               <p>Mislim, da je ta zakon potrebno podpreti, zato ga bom sam osebno tudi podprl, da se kredit najame in da se ta stvar obnovi. Mislim, da je to v nacionalnem energetskem interesu Slovenije. Hvala.</p>
            </sp>
            <sp xml:id="SDZ1-Redna-07-1993-04-15.sp102">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim, gospod Dušan Hočevar, Ministrstvo za finance.</p>
            </sp>
            <sp xml:id="SDZ1-Redna-07-1993-04-15.sp103">
               <speaker>DUŠAN HOČEVAR:</speaker>
               <p>Rad bi samo zelo jasno pojasnil, da se obveznosti odplačila tega kredita ne bodo poravnavale direktno iz proračuna. Država pač nastopa tukaj kot garant in ima pred seboj zakon o izvajanju garancije.</p>
               <p>Garancijske obveznosti pa, v kolikor bodo nastopile, bo pač država morala zagotavljati iz proračuna, oziroma tudi v proračunu narediti tako kot za vse druge obveznosti, ustrezne rezervacije. Ideja Vlade in banke med pogovori pa je bila ves čas, da se zagotovi z ustreznim instrumentarijem, ki je Vladi na razpolago, upoštevajoč tudi antiinflacijsko naravnanost njene politike, da se zagotovi sposobnost investitorja, to je Dravskih elektrarn, da sam iz rednih dohodkov od prodaje električne energije odplača ta kredit. In med realizacijo tega projekta bo Vlada zadevo, skupaj z banko, spremljala in po potrebi tudi ustrezno ukrepala. Hvala lepa.</p>
            </sp>
            <sp xml:id="SDZ1-Redna-07-1993-04-15.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo razpravljati? Prosim, gospod Šešerko.</p>
            </sp>
            <sp xml:id="SDZ1-Redna-07-1993-04-15.sp105">
               <speaker>DR. LEO ŠEŠERKO:</speaker>
               <p>Gospod Kokol je prej omenil ministra Tomšiča. Glede tega je treba samo reči, da je minister Tomšič predlagal dve stvari. Prvič, da se tržne relacije uvedejo v našo energetiko. In drugič je predlagal, da se zapre elektroliza B, ki je danes najbolj evidenten neracionalen potrošnik električne energije. In ko sedaj predstavniki Vlade tu razlagajo, kako bo Dravska veriga sama vračala ta kredit, bi bilo dobro, če pojasnijo, če današnja cena to zagotavlja. Namreč, mi vemo, da danes z današnjo ceno to ni mogoče, da se vrne ta kredit. Pa ne samo to! Celo redno obratovanje naših elektrarn danes ni mogoče brez financiranja iz proračuna. In zato prosim, gospodje, ne hodite tu gor in ne zavajajte ljudi! Zato, ker je danes situacija takšna, da je treba pri šolskih malicah jemati in na raznih koncih zato, da lahko veliki onesnaževalci naprej delujejo.</p>
            </sp>
            <sp xml:id="SDZ1-Redna-07-1993-04-15.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo besedo?</p>
               <p>Ker ne želi nihče več razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA: OBRAVNAVA PREDLOGA ZAKONA O RATIFIKACIJI STATUTA SVETA EVROPE</title>.</p>
               <p>Predlog zakona o ratifikaciji je v obravnavo predložila Vlada Republike Slovenije. Predlog zakona je bil objavljen v Poročevalcu številka 3/93. Včeraj ste na klop prejeli sporočilo Ministrstva za zunanje zadeve, v katerem predlagajo nov 26. člen statuta Sveta Evrope. Ta člen je bil v statutu Sveta Evrope spremenjen. Iz člena je bila črtana "ČSFR" po prenehanju njenega obstoja.</p>
               <p>Ali želi besedo predstavnik Vlade? Ne želi. Predlog zakona je obravnaval Odbor za mednarodne odnose. Poročilo odbora in mnenje Sekretariata za zakonodajo in pravne zadeve ste prejeli z dopisom z dne 8.4.1993. Ali želi besedo poročevalec Odbora? Ne! Ugotavljam, da so zastopane vse poslanske skupine. Pričenjam razpravo. Kdo želi besedo?</p>
               <p>Ker ne želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog zakona o ratifikaciji statuta Sveta Evrope v celoti.</p>
               <p>Ugotovimo sklepčnost! <stage>(53 navzočih.)</stage></p>
               <p>Kdo je za predlog zakona? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da je zbor predlog zakona v celoti sprejel.</p>
               <p>Prehajamo na <title>5. TOČKO DNEVNEGA REDA: OBRAVNAVA PREDLOGA ZAKONA O RATIFIKACIJI KONVENCIJE PROTI MUČENJU IN DRUGIM KRUTIM NEČLOVEŠKIM ALI PONIŽEVALNIM KAZNIM ALI RAVNANJU</title>.</p>
               <p>Predlog zakona o ratifikaciji je v obravnavo predložila Vlada Republike Slovenije. Predlog je bil objavljen v Poročevalcu št. 3/93.  </p>
               <p>Ali želi besedo predstavnik Vlade? Ne želi.</p>
               <p>Predlog zakona je obravnaval Odbor za mednarodne odnose. Poročilo odbora in mnenje Sekretariata za zakonodajo in pravne zadeve ste prejeli s pošiljko dne 8.4.1993. Ali želi besedo poročevalec odbora? Ne želi!  Ugotavljam, da so zastopane vse poslanske skupine in pričenjamo razpravo. Kdo želi besedo? Prosim, gospod Partljič.</p>
            </sp>
            <sp xml:id="SDZ1-Redna-07-1993-04-15.sp107">
               <speaker>ANTON PARTLJIČ:</speaker>
               <p>Se opravičujem, gospod predsedujoči. Imam pravzaprav proceduralno vprašanje. Ko vidim, da vendarle glasujemo o teh zakonih v zvezi z ratifikacijo, sprašujem, ali je bila razprava ob zakonu o elektrarnah tako zapletena, da je bilo potrebno glasovanje preložiti, ali ga tudi lahko opravimo?</p>
            </sp>
            <sp xml:id="SDZ1-Redna-07-1993-04-15.sp108">
               <speaker>PODPREDSEDNIK VLADIMIR TOPLER:</speaker>
               <p>Gospod Partljič, moram vas obvestiti, da je tako bilo napovedano že v sklicu seje.</p>
               <p>Želi kdo besedo? Ker ne želi nihče več razpravljati, zaključujem razpravo in prehajamo na glasovanje.</p>
               <p>Na glasovanje dajem predlog zakona o ratifikaciji konvencije proti mučenju in drugim krutim nečloveškim ali poniževalnim kaznim ali ravnanju. Ugotovimo sklepčnost. <stage>(55 prisotnih.)</stage></p>
               <p>Kdo je za predlog zakona? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Prehajamo na <title>6. TOČKO DNEVNEGA REDA: OBRAVNAVA PREDLOGA AKTA O NASLEDSTVU SPORAZUMOV NEKDANJE JUGOSLAVIJE S KRALJEVINO ŠVEDSKO</title>.</p>
               <p>Predlog akta je v obravnavo predložila Vlada Republike Slovenije. Predlog akta ste prejeli. Želi predstavnik Vlade besedo? <stage>(Ne želi.)</stage> Predlog akta je obravnaval Odbor za mednarodne odnose. Poročila odbora in mnenje Sekretariata za zakonodajne in pravne zadeve ste prejeli z dopisom dne 8.4.1993. Želi poročevalec besedo? <stage>(Ne želi.)</stage> Ugotavljam, da so zastopane vse poslanske skupine. Pričenjam razpravo. Kdo želi besedo? Če ne želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog akta o nasledstvu sporazumov nekdanje Jugoslavije s Kraljevino Švedsko. Ugotovimo sklepčnost. <stage>(57 prisotnih.)</stage></p>
               <p>Kdo je za za predlog akta? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da je zbor predlog akta sprejel.</p>
               <p>Prehajamo na <title>7. TOČKO DNEVNEGA REDA: OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO IZRAELA O UKINITVI VIZUMOV ZA IMETNIKE DIPLOMATSKIH ALI SLUŽBENIH POTNIH LISTOV.</title>
               </p>
               <p>Predlog zakona o ratifikaciji je v obravnavo predložila Vlada Republike Slovenije. Predlog zakona ste prejeli. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za mednarodne odnose. Poročilo odbora in mnenje Sekretariata za zakonodajne in pravne zadeve ste prejeli z dopisom z dne 8.4.1993. Želi poročevalec odbora besedo? <stage>(Ne želi.)</stage> Ugotavljam, da so zastopane vse poslanske skupine. Pričenjam razpravo. Kdo želi besedo? Ker ne želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog zakona o ratifikaciji sporazuma med Vlado Republike Slovenije in Vlado Izraela o ukinitvi vizumov za imetnike diplomatskih ali službenih potnih listov. Ugotovimo sklepčnost? <stage>(60 prisotnih.)</stage></p>
               <p>Kdo je za predlog zakona? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Prehajamo na <title>8. TOČKO DNEVNEGA REDA: OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O LASTNINSKEM PREOBLIKOVANJU PODJETJI</title>.</p>
               <p>Predlog zakona so Državnemu zboru predložili poslanci Izidor Rejc, Marjan Podobnik, Janez Podobnik, mag. Jože Protner, Maksimilijan Lavrinc, mag. Igor Omerza in Žarko Pregelj. Predlog zakona ste prejeli z dopisom z dne 9.4.1993. Dne 13.4.1993 ste prejeli pravno-tehnično popravo in vsebinsko nespremenjen predlog zakona, ki je predmet obravnave in sprejemanja. Želi predstavnik predlagateljev besedo? Prosim, gospod Rejc.</p>
            </sp>
            <sp xml:id="SDZ1-Redna-07-1993-04-15.sp109">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Ko smo prvi dan zasedali v Državnem zboru, v torek, smo na kratko predstavili potrebo in nujnost za spremembo in dopolnitev zakona o lastninskem preoblikovanju. Prehajamo v redni postopek lastninskega preoblikovanja, ki ga zakon določa. Veste, da so še nekateri podzakonski akti na poti izdelave kot odloki, ki bi imeli svojo veljavo. Ve se, da se revizijski organ pripravlja za to, da bo uvajal revizijo, da so v postopku priprave in določitve, predvsem merila za velikost oškodovanja družbene lastnine.</p>
               <p>Komisija Državnega zbora, ki spremlja in nadzira lastninsko preoblikovanje družbene lastnine, je imela na to temo več sej in na drugi seji 18.3.1993 smo imenovali posebno strokovno telo, ki naj pripravi spremembe in dopolnitve zakona. To telo so sestavljali vladni predstavniki, Agencije, ki največ dela in pripravlja praktični pristop k lastninskemu preoblikovanju in dva predstavnika iz komisije. Predlog delovnega besedila je komisija 7.4. obravnavala, ga sprejela, s tem da so bile določene pripombe in nekatere neskladnosti. Komisija je menila, da je potrebno na tej seji Državnega zbora spremembe zakona obravnavati po hitrem postopku; predvsem je opozorila, da so nekateri roki - predvsem rok za vložitev denacionalizacijskih postopkov - že prekoračeni in jih bo treba podaljšati do 10.5. in še vrsto nedorečenosti, ki jih je imel zakon o lastninskem preoblikovanju. Očitno je bilo, da kljub temu, ko smo sprejemali zakon o lastninskem preoblikovanju več kot dve leti, v zadnjih redakcijskih pripravah ni mogel zaobiti vseh nepredvidljivosti, ki nas čakajo. In seveda Agencija in Vlada, ki pripravlja predvsem področje certifikatov in podzakonskih aktov, je ugotovila in nas opozorila na mnoge stvari.</p>
               <p>Na tej seji smo predlagali tudi to delovno besedilo in potem na osnovi te seje smo po možnem postopku nekateri poslanci tudi vložili predlog sprememb in dopolnitev, to je bilo sprejeto na seji našega Državnega zbora. Smo tudi ugotovili, da so bila na tej naši komisiji določena nasprotja, prav na področju določenih ključnih ali bolj pomembnih sprememb, kot so predvsem področje certifikatov, izdaja certifikatov, kjer smo - sicer sklepčni -glasovali 7 proti 1 o tem, da se uporablja v 31. členu merilo starost, ne pa delovna doba. Tu nas je predvsem  navajalo do sedaj opravljeno delo v Vladi, kjer so ugotavljali kako sploh pripraviti certifikate, jih razdeliti in kako poiskati vse tiste, ki naj bi jih prejeli. Se pravi vsi državljani, ki so bili rojeni do dneva uveljavitve zakona o lastninskem preoblikovanju. To zadevo smo tako speljali kot sem povedal, s tem, da smo tudi 6 proti 2 sprejeli pobudo, da se upošteva ta mejni datum za določitev certifikatov, državljanstvo 9.5.1990. Se pravi dan, ko se je oblikoval prejšnji parlament in začel delovati po demokratičnih volitvah.</p>
               <p>Ta predlog glede certifikatov in glede starosti kaže, da so problemi. Ni moč najti približno 200.000 tistih, ki bi jih certifikati ujeli, hkrati je tudi  nastopil problem vseh tistih, ki bi bili po prejšnjem zakonu o lastninskem preoblikovanju lastniki certifikatov. In po tem predlogu, ki je tu pred vami bi tudi kmetje, matere, preganjanci in tisti, ki so bili zaposleni v tujini, skratka, da bi to področje certifikatov in tega prehoda družbene lastnine v privatno lastnino bil bolj opredeljen.</p>
               <p>Seveda, ta datum 9.5. je dodatni predlog, ki je bil v razmerju 6 proti 2 v komisiji sprejet in je predmet razprave.</p>
               <p>Danes je komisija imela svojo sejo, in smo celo zamudili sejo Državnega zbora, seveda na temo, da se opredelimo do tega predloga, ki je tu, s tem, da smo ugotovili, da bomo imeli kot matično telo gotovo še delo glede na to, da prihajajo amandmaji in da je že več amandmajev vloženih in da bo moč tudi med razpravo vlagati amandmaje in da bomo na osnovi tega tudi morali vzeti amandmaje in se za njih opredeliti pred odločanjem.</p>
               <p>Opozoril bi še na posebne poudarke. Glavni poudarek sprememb je gotovo v tem, da bi se možnost lastninjenja čimbolj odprla. V tem predlogu sprememb je tudi, da bi bila založniška dejavnost predmet lastninskega zakona in tudi invalidska podjetja.</p>
               <p>Dalje, da bi bila tudi otvoritvena bilanca vemo sami, na osnovi predpisa Vlade oziroma tudi na osnovi uradnega pooblaščenega cenilca, se pravi obe varianti.</p>
               <p>Potem, da se zahtevek za revizijo vlaga tudi po 5.4.. Kot vemo, da bil je ta datum prejšnji ponedeljek končan. Tako, bi se, kjer bi pač bil upravičen sum, da je oškodovana družbena lastnina, lahko revizijski postopek opravil med lastninjenjem. S tem seveda ne bi ustavil postopka lastninskega preoblikovanja.</p>
               <p>Dalje je tudi ena od pomembnih stvari, da mislimo, kadar se vrši javni odkup, da se tu predvidijo nekatere stvari. Namreč, ugotovili smo, da se v pripravah za lastninsko preoblikovanje</p>
               <p>pojavljajo primeri, ko načrtujejo nekateri javni razpis za odkup in seveda bi to pomenilo, da bi prišli samo certifikati lahko tudi na Sklad, mi pa mislimo, da je prav, da se najprej izvrši ta delitev 10, 10, 20 na Sklad, potem se pa še za preostali del pokliče javnost in seveda vsi tisti, ki mislijo, da bi glede na zanimanje za podjetje prinesli svoje certifikate.</p>
               <p>Dalje je tudi eden od členov, ki gotovo izhaja iz 125. člena ustave, ki govori o tem - nanj smo se naslonili - da bi bili po tem predlogu in spremembah vsi prenosi družbenega kapitala na druga podjetja nični. Gre za to, da je ustavno sodišče odločilo v svojem sklepu, da je ta prenos možen samo v okviru sistemov ali pa, kot smo pred kratkim rekli, holdingov ali, kot sedaj rečemo, koncernov, se pravi v okviru sistema naj bi ta zadeva bila v redu in sprejeta takšna kot je bila. V okviru prenašanja izven sistemov, se pravi podjetja, ki nima nobene sorodstvene vezi mati - hčerka, pa to ne bi bilo moč.</p>
               <p>To je v glavnem ta osnovna nota teh sprememb in dopolnitev. Res pa je, da je gotovo glavni poudarek, da bi se tudi, ko se bi se izvršila revizija in sodni postopki, da bi se lahko tudi potem odprlo možnost, da bi se lahko lastninilo po programih, ki so v tem zakonu določeni in seveda tudi po denacionalizacijskih postopkih ravno tako, kar bi pač sodišče odločilo po enoletnem propulzivnem roku. Se pravi, da bi te stvari bile le vseeno možne še in še, da se potem to lastninjenje privede čim dlje in seveda tudi, da ta družbena lastnina dobi svojega nosilca, svojega nominiranega lastnika. Hvala lepa.</p>
            </sp>
            <sp xml:id="SDZ1-Redna-07-1993-04-15.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi predstavnik Vlade besedo? Ne. Predlog zakona je obravnavala Komisija za spremljanje in nadzor lastninskega preoblikovanja družbene lastnine. Poročilo ste prejeli na klop. Želi poročevalec odbora besedo? Ne. Hvala.</p>
               <p>Po sklepu zbora bosta zakon obravnavala danes ob 14. uri tudi Odbor za gospodarstvo in Odbor za notranjo politiko in pravosodje. Poročilo boste prejeli naknadno.</p>
               <p>Ugotavljam, da so zastopane vse poslanske skupine. Ne glede na to, da nimamo še vseh poročil, pričenjam razpravo. K besedi se je javil gospod Potrč.</p>
            </sp>
            <sp xml:id="SDZ1-Redna-07-1993-04-15.sp111">
               <speaker>MIRAN POTRČ:</speaker>
               <p>Gospod podpredsednik, spoštovane poslanke in poslanci! Ni sicer dobro, da moramo 23. decembra lani po težkih mukah sprejeti zakon o lastninskem preoblikovanju podjetij spreminjati že drugič v tem zboru. Vendar kljub temu sodim, da je dosedanja ocena nekaterih določb tega zakona in predvsem potreba po tem, da podaljšamo nekatere roke za vlaganje zahtevkov, pripeljala do spoznanja, da bi bilo predvsem iz tega razloga koristno zakon drugič dopolniti. V tej smeri menim, da je prav, da sprejmemo osnovno intencijo predloga sprememb in dopolnitev zakona in da sprejmemo podaljšanje roka za vlaganje denacionalizacijskih zahtevkov in da sprejmemo tudi možnost podaljšanja roka za vlaganje revizijskih zahtevkov, ne da bi bila posledica revizijskih zahtevkov, da se zaustavi proces lastninjenja.</p>
               <p>Ob tem drugem vprašanju, ne zato, da bi mu nasprotoval, ampak zaradi iskrenosti do vas in sebe, želim povedati, da bodo najbrž z realizacijo te druge določbe v neposredni pravni praksi kar precejšnji problemi in da je to v bistvu bolj politična kot pravna norma. Mislim, da jo politično kaže sprejeti, praksa nam bo pokazala, kakšni dejanski problemi s tem bodo ali ne, saj bodo v takšnih primerih eventualno lastninjenja opravljena in bodo sodbe v takšni ali drugi obliki in vsebini, če bodo seveda naperjene proti posameznikom, ki so nekaj zagrešili, popolnoma nesporne. Če bodo pa naperjene proti subjektom, ki jih eventualno več ne bo ali pa bodo zahtevale preknjižbe in drugačne odnose v kapitalu, bodo pa najbrž povzročale kar precej težav v praksi. Vendar kaže, da razmere, v katerih opravljamo lastninjenje in dejstvo, da skupaj ocenjujemo, da roki, ki smo jih za vlaganje zahtevkov doslej določili in tudi že podaljšali, niso dajali dovolj garancij, da bi vsi primeri za katere menimo, da morda lastninjenje ni potekalo v skladu z zakonom, bili odkriti, kaže na to, da ta rok podaljšamo. Jaz samo na te probleme opozarjam.</p>
               <p>Tretje, zdi se mi koristno, da zakon v večini svojih določb poskuša odpraviti nekatere formulacijske nejasnosti, ki so povzročale dvom v pomen posameznih določb in tudi v tem delu ta predlog podpiram.</p>
               <p>Končno se mi zdi pomemben tudi poskus predlagateljev, da najdejo rešitev, kako bi se tudi po tem, ko so vloženi denacionalizacijski zahtevki, katerim pa ni ugodeno, in po pravnomočnosti sodnih odločb, le lahko opravilo lastninjenje v skladu z zakonom, ne pa da bi zaradi tega, čeprav podjetje za to ne nosi nobene krivde, ker so bili pač zahtevki zavrnjeni ali pa tudi s sodbo niso bile naložene podjetju, kakšne potrebne aktivnosti in ravnanja, lahko lastninilo v skladu z zakonom, ne pa, da bi v tem primeru kompleten družbeni kapital postal državni in prešel v državno last.</p>
               <p>Rad bi pa povedal, da se nam v poslanski skupini Združene liste nekaj predlogov ne zdi sprejemljivih in da glede nekaterih vprašanj predlagamo tudi dodatne amandmaje. Predvsem se nam ne zdi sprejemljiv predlog sprememb 31. člena zakona, ki najprej zadeva kriterij za lastniške certifikate. Ob sprejemanju tega zakona smo zelo veliko razpravljali o tem ali naj bodo lastniški certifikati pridobljeni na podlagi državljanstva ali naj bodo za vse enaki, ali naj bodo glede na starost ali naj bodo glede na delovno dobo. Ob sprejemanju zakona smo našli nek kompromis, ne bom rekel idealen, vendar politično dogovorjen, da je prav, da se določen znesek da vsem državljanom, ki so bili do določenega datuma državljani Republike Slovenije, da pa tisti, ki imajo dokazano delovno dobo in so po predpostavki več prispevali k ustvarjanju tistega deleža družbenega premoženja, ki se sedaj deli, imajo pravico tudi dobiti višjo vrednost certifikata.</p>
               <p>Vsi skupaj vemo, da certifikat za vsakega zaposlenega, ki ga bo dobil, ne bo predstavljal veliko, politično pa lahko veliko pomeni, zlasti, če se bo neka zelo težko najdena rešitev želela preko noči spremeniti.</p>
               <p>Argumentacija, ki se predlaga za to spremembo, je lahko deloma utemeljena, ampak po mojem prepričanju ne zadošča za to, da bi se takšna odločitev spremenila. Iz pristojnih vladnih resorjev namreč opozarjajo, da delovne dobe ne bo lahko ugotoviti za vsakega posameznega državljana, da bi tukaj lahko prišlo do določenih zapletov, ker v računalnikih Skupnosti pokojninskega in invalidskega zavarovanja nimajo dovolj natančnih podatkov za vso delovno dobo, predvsem pa nimajo teh podatkov križanih oziroma zagotovljenih hkrati z enotno matično številko občana in bo to predstavljalo določene probleme. Verjamem, da je to res, vendar se mi zdi, da je manj škodljivo, če obdržimo sedanjo rešitev, če preciziramo določbe kaj delovna doba pomeni in sem zato, da jo štejemo predvsem kot zavarovalno dobo, v pojmovnem smislu tisto dobo, ki se pač šteje v pokojnino, je bil smisel zakona, da pa le opravimo še strokovni napor, da se pridobijo podatki o delovni dobi tudi za tiste, ki jih sedaj s križanjem enotne matične številke občanov ni mogoče dobiti kar iz računalnika neposredno, ampak bo treba še pred tem vnesti nekatere podatke v računalnik.</p>
               <p>V Združeni listi tej rešitvi izrecno nasprotujemo in menimo, da brez resne razprave take odločitve v Državnem zboru ne bi bilo smotrno sprejeti.</p>
               <p>In drugo. V 31. členu nasprotujemo tudi predlogu, da bi se datum državljanstva od 15 dni po sprejemu zakona, to je menda 5.1.1993, spremenil v 9. maj 1990; to je pač za dve leti in 7 mesecev približno za nazaj, ker menimo, da gre v prvem in v drugem primeru tudi za to, da bi se s takšnimi spremembami za nazaj posegalo v pravice, ki so pridobljene, da bi zlasti v drugem primeru šlo za to, da ne bi zagotavljali enakost vseh državljanov, ampak bi začeli državljane deliti po določenih pravicah. Mislimo, da bi bile takšne rešitve neustavne in nezakonite - na to končno opozarja tudi Sekretariat za zakonodajno pravna vprašanja - in sprejeti jih v Državnem zboru bi pomenilo, da smo pripravljeni sprejemati nekaj, kar je morda sicer komu politično všeč, ker ima njegova stranka tudi takšen politični interes, pomeni pa sprejemati odločitve, ki verjetno ne bodo mogle vzdržati kriterija ustavnosti in ki bodo pomenile začetek delitve državljanov v Republiki Sloveniji na takšne, druge in tretje.</p>
               <p>S tem želim povedati, da v Združeni listi ne menimo, da problem državljanstva v Republiki Sloveniji ne obstaja in da ne obstoja tudi problem predvsem povezan z dvojnim državljanstvom. Mislimo, da je treba temeljito oceniti to situacijo, te razmere in ustrezno reševati ta vprašanja, vendar ne po hitrem postopku in ne pri zakonu o lastninskem preoblikovanju podjetij, ampak po temeljiti strokovni razpravi.</p>
               <p>Drugi predlog, ki mu nasprotujemo, je predlog v 33. členu zakona, ki predvideva, da se črta drugi odstavek in s tem ukinejo trije skladi; to je ekološko razvojni, tehnološko razvojni in sklad za pregnance oziroma izseljence. Argumentacija proti ukinitvi oziroma proti črtanju tega člena je pravzaprav enaka. Vi veste, da smo tudi na tej točki prav zaradi nejasnosti, kam se bodo namenjala likvidna in denarna sredstva sklada, želeli v zakonu precizirati njihov namen in da je bila takrat izrecna zahteva, da mora biti ekološki razvojni sklad oblikovan, da mora biti oblikovan tehnološko-razvojni sklad in tudi za povračilo vojne škode.</p>
               <p>Ugotovili smo, če teh skladov ne bo in če zakon ne bo predpisal, da se kasneje, ko bo sprejet na podlagi teh skladov določen del sredstev tudi tem namenom daje, da je potem pač negotovost še večja, kot če bi bili skladi predpisani. S črtanjem tega bi postala ta negotovost takšna, kot smo nanjo opozarjali nekateri predlagatelji ob sprejemanju zakona. Mislimo, da tako črtanje ni smotrno in da če že, potem je problem eventualno več skladov, ki jih ustanavljamo, treba reševati na kak drug način, ne pa da se preprosto ta določba briše.</p>
               <p>Tretje, imamo pomisleke k načinu reševanja vprašanj v 50. členu zakona. Razumemo, da so predlagatelji imeli, da rečem dobro željo, mislim pa, da je niso uspeli najbolje formulirati. Namreč, sprejemamo intencijo, da po tem, ko bodo pravnomočne sodne odločbe takšno podjetje naj postane lastnina sklada, ampak da se lahko lastnini, če je bila revizija opravljena, vendar je formulacija napisana zdaj tako, da se sicer lastnini, vendar jih lastnini sklad. To pomeni, da sklad določa program, da sklad pove, kako se bo opravilo lastninjenje ne pa, da to storijo podjetja. Mislim, da je to napačno in da bi morali zagotoviti, da se bo v takem primeru podjetjem da možnost, da sama oblikujejo svoj program in se lastninijo v skladu s tem zakonom, ne pa da to namesto njih dela država.</p>
               <p>Imamo pa tudi nekaj tudi dodatnih predlogov. Večina je, bi rekel, pravno tehničnih na enak način, kot je večina predlogov tudi pri osnovnih predlagateljih. Eden je pa pomembno vsebinski in na njega bi rad opozoril. Mislimo, da bi bilo prav, če se že gre v razgovore o vsebinskih spremembah zakona, ponovno sprožiti tudi vprašanje ali imajo tako imenovane listine, ki so jih pridobivali zaposleni v podjetjih na račun neizplačanih OD na podlagi panožnih in splošne kolektivne pogodbe, kakšno vrednost tudi pri lastninjenju.</p>
               <p>Predlagamo, da se rešitev tega vprašanja uredi na način, da se z razliko do neizplačanih OD oz. plač po kolektivnih pogodbah omogoči dodatni popust pri nakupu internih delnic podjetja, kolikor se delavci za interni odkup odločijo. Predlagam, da o tem predlogu najresneje razmislimo vsaj iz treh razlogov:</p>
               <p>1. Ker skupno ugotavljamo, da država ne bo najboljši lastnik in s tem bi se internim lastnikom delavcev dala večja možnost in motivacija da lastniki postanejo.</p>
               <p>2. Ker vsaj v predvolilni aktivnosti, morda kasneje nekoliko manj, praktično ni bilo stranke, ki ne bi govorila o tem, da bi bil najbolj pravičen zakon, ki bi delavcem vse razdelil, predvsem pa, da bi moral upoštevati delo in ustvarjanje družbenega kapitala in seveda s tem bi se tudi ta del pospešil. Našli bi znane lastnike in to tiste, ki bi bili najbolj neposredno motivirani za uspešno poslovanje podjetja.</p>
               <p>3. Upravičeno, čeprav za mene marsikdaj tudi brez, bi rekel želje po ugotavljanju dejanskega stanja, ampak bolj iz želje po senzasocializmu, se v vsem tem času govori o tem, da proces lastninjenja poteka tako, da se bo obogatilo nekaj posameznikov in da bodo državljani, predvsem pa zaposleni ob to premoženje. Če tisti, ki to govorite zares mislite, potem je seveda priložnost, da tudi preko tega amandmaja tem zaposlenimi in državljanom, za katere se zavzemate, daste nekaj več možnosti internega lastninjenja. Hvala lepa.</p>
            </sp>
            <sp xml:id="SDZ1-Redna-07-1993-04-15.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Na razpravo gospoda Potrča se je javil za repliko Jožef Kopše, prosim.</p>
            </sp>
            <sp xml:id="SDZ1-Redna-07-1993-04-15.sp113">
               <speaker>JOŽEF KOPŠE:</speaker>
               <p>Spoštovani kolegici in kolegi! Gospod Potrč vneto ponavlja in z amandmaji dokazuje o potrebnem premisleku spremembe datuma 9.5.90 ali 20.9.92, in govori o eventualni neenakosti državljanov Slovenije. Ta neenakost je bila vzpostavljena na žalost z do sedaj veljavnim zakonom. Mislim, da je bilo razprave o tem ob samem sprejemanju zakona zadosti. Neenakost se kaže predvsem v tem, ki jo je pa povzročil zakon o državljanstvu, da so ljudje, ki so pridobili državljanstvo po pogojih praktično rabili zgolj stalno naselitev v Republiki Sloveniji. Ni bil ne pogoj dela, ni bil ne pogoj dalj časa bivanja in noben drug ob določenem datumu stalna nastavitev.</p>
               <p>Ti ljudje bi naj pridobivali enak delež premoženja, kot ga pridobivajo Slovenci, s čemer se vsekakor Slovenska nacionalna stranka ne more strinjati in to iz več razlogov.</p>
               <p>Prvi in najmočnejši razlog je, da se premoženje osebno, državno, družbeno ne ustvarja v obdobjih 5, 10, 15 ali 20 letih. Pogoji za ustvarjanje vsakega premoženja so vsekakor daljnosežni in premoženje ustvarjajo skozi stoletja. Za primer, za ustvarjanje premoženja in konkretne delitve premoženja so potrebni pogoji za ustvarjanje. Ti pogoji so v začetku od infrastrukture do vsega. Verjemite mi, da moj praded v Halozah ni kopal vinogradov in sekal šume zato, da bi dedoval ali dobil čez toliko let nekdo, ki ne ve, kaj je vinska trta. To ne gre skupaj in na tem amandmaju bomo seveda ostali in na tej spremembi zakona. Hvala.</p>
               <p>Nekaj pa je tu dobrega. Zadnji amandma, ki ga je v imenu Združene liste prebral gospod Miran Potrč, bo dobil vsaj mojo osebno podporo. Hvala lepa.</p>
            </sp>
            <sp xml:id="SDZ1-Redna-07-1993-04-15.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Kopšetu. Besedo ima gospod Leo Šešerko, prosim.</p>
            </sp>
            <sp xml:id="SDZ1-Redna-07-1993-04-15.sp115">
               <speaker>MARJAN PODOBNIK:</speaker>
               <p>Jaz verjamem, da je prišlo verjetno pomotoma do tega, da smo vsi ali pa večina dobili zakon, kjer manjka en list in ta list, ki manjka je oz. tista stran, na kateri niso navedeni členi, od mislim da od 11 do 13, mislim da tudi ta člen, o katerem je zdaj gospod Kopše govoril in še nekateri in mislim, da je predvsem treba zagotoviti, da bodo poslanci dobili predlog zakona, kakršen je bil vložen. Vem, da imajo tudi mnogi člani delovnih teles, ki bodo zdaj zasedala, tako pomanjkljivo gradivo, tudi sam sem takega dobil. Hvala.</p>
            </sp>
            <sp xml:id="SDZ1-Redna-07-1993-04-15.sp116">
               <speaker>PODPREDSEDNIK VLADIMIR TOPLER:</speaker>
               <p>Zakon je bil redakcijsko popravljen in vidimo, da so tu členi, prej pa sem že povedal, da nimamo še poročil, ki jih bomo prejeli naknadno. Tu imamo zakon, v katerem so vsi členi. Bomo poskrbeli, da bodo poslanci dobili nov zakon, v katerem so vsi členi. Jaz pa bi kljub temu nadaljeval z razpravo. Prosim gospoda Šešerka.</p>
            </sp>
            <sp xml:id="SDZ1-Redna-07-1993-04-15.sp117">
               <speaker>DR. LEO ŠEŠERKO:</speaker>
               <p>Naše stališče je, da je večina predlogov v tem zakonu utemeljenih in smiselnih, žal pa ne vsi. Predlog za črtanje drugega odstavka 33. člena predvideva ukinitev ekološko razvojnega, tehnološko-razvojnega sklada in skladov v poplačilo vojne škode za izgnance.</p>
               <p>Moram reči, da je ta predlog nekoliko presenetljiv in sicer še posebej zato, ker prihaja zdaj v času, ko razpravljamo o proračunu,  ki za okolje ne namenja praktično niti minimalnih sredstev, sredstva ki so tam predvidena so predvidena v veliki meri za sanacijo, recimo, vodotokov. To so le pogojno ekološka sredstva in zato vlagamo amandma, da se drugi odstavek 33. člena ne črta in se tudi strinjam z gospodom Potrčem in stališčem njegove stranke, da ta ukinitev ni smiselna.</p>
               <p>Zdaj bom poskušal na kratko razložiti, zakaj ne. Denar, ki je predviden v teh skladih, razen tistega manjšega deleža za vojno škodo, bo šel v gospodarske organizacije, v podjetja in šel bo v podjetja zato, da se ekološko sanirajo.</p>
               <p>Zakaj Vlada ne želi, da gredo po tej poti ta sredstva v podjetja? Zakaj tega ne želi? Zato, ker ima očitno v mislih neko drugo pot. Možno tudi pot zapiranja težav pri proračunu, ki se bodo pojavile letos, ko bo treba dati 10 milijonov dolarjev za gorivo v Jedrski elektrarni Krško, zato ker cena električne energije tega stroška ne pokriva. To mislim, da je napačna pot, čisto napačna pot! In tudi sicer ste opazili, da smo že pri razpravi o proračunu govorili o vprašanju skladov. Stalen poziv k ukinjanju skladov in izpodbijanje njihovega namena, pri čemer se je ravnokar zgodilo - kot nas je opozoril direktor Sklada za pokojninsko zavarovanje -, da so "pokurjena" sredstva, ki so bila zbrana z dokupom delovne dobe, kar ni dopustno. In če misli Vlada na tak način voditi strategijo javnih financ, potem mislim, da bi bilo najbolj narobe, če bi jo Državni zbor v tem podpiral. Državni zbor je dolžan, da se sredstva uporabljajo racionalno in za namen, za katerega so določena. Če pa Vlada ugotovi, da ima nekje luknjo v proračunu, potem naj to odkrito pove, naj to Državni zbor zdiskutira in pokrije, če presodi, da je tako pokritje smiselno.</p>
               <p>Moram pa reči, da je celo eden od prvotnih predlagateljev tega zakona, o katerem sedaj govorimo, gospod Emil Milan Pintar, o tem vprašanju rekel naslednje: "Tehnološkega in ekološkega sklada ne bi smeli odpraviti, saj bi se v primeru njunega obstoja denar vračal nazaj v podjetja in reševal ekološke in tehnološke težave. <stage>(In naprej)</stage> Vlada odpravo obeh skladov podpira, ker želi dobiti vso kupnino nevezano." Torej, želi jo dobiti v taki obliki, da lahko počne karkoli, lahko jo nameni tudi za nekaj tretjega, ne za tisto, kar je predvideno v zakonu. Trdi Pintar in dodaja, da so posebno vprašanje izgnanci, za katere je bil tudi predviden poseben odškodninski sklad, ki pa ga nikakor ne bi smeli odpraviti. Tudi v tem se z gospodom Pintarjem strinjamo. - Hvala lepa.</p>
            </sp>
            <sp xml:id="SDZ1-Redna-07-1993-04-15.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Šešerku. Besedo ima gospod Sašo Lap.</p>
            </sp>
            <sp xml:id="SDZ1-Redna-07-1993-04-15.sp119">
               <speaker>SAŠO LAP:</speaker>
               <p>Hvala za besedo. Spoštovani! Samostojna poslanska skupina je vložila amandma k zakonu o spremembah in dopolnitvah zakona o lastninskem preoblikovanju podjetij, in to k 33. členu, kjer v 8. alinei za besedo "pregnancem" - torej: ".. likvidna oz. denarna sredstva in prihodke iz upravljanja z vrednostnimi papirji, ki jih sklad pridobi v postopkih preoblikovanja po tem zakonu, se uporabijo v skladu s posebnim zakonom za sanacijo podjetij in gospodarstva ter bank za spodbujanje in kreditiranje izvoza, za tehnološke in razvojne projekte in ekološke investicije, za razvoj malega gospodarstva, za plačilo vojne odškodnine, zlasti internirancem in pregnancem, .." Od tukaj naprej predlagamo, da se v 8. alinei za besedo "pregnancem" črta vejica ter dodajo besede "za plačilo odškodnine političnim obsojencem".</p>
               <p>Da obrazložim: Predlagatelj zakona je med tiste, ki so upravičeni do denarnih sredstev in prihodkov, ki jih sklad pridobi v postopkih preoblikovanja po tem zakonu, med drugim navedel tudi internirance in pregnance, ne pa političnih obsojencev povojnega enostrankarskega obdobja. Predlagatelj zakona je tako v tem primeru, ko gre za določanje, katere skupine ljudi so tiste, ki so jim bile storjene krivice in so upravičeni do odškodnine, ravnal izrazito arbitrarno. Enakopravnost tretiranja vseh prizadetih oškodovancev - tako pregnancev in internirancev kot političnih obsojencev - zahteva tudi načelo pravičnosti, ki je vodilno načelo pri urejanju vseh ravnanj v pravni in socialni državi. Predlagatelj zakona je brez na ustavi temelječega razloga izpustil tisti del prizadetih oškodovancev, ki so kot politični obsojenci pod kazensko prisilo aktivno svoje delo vlagali v obnovo države. V izgradnji gospodarskih temeljev razrušene države po drugi vojni, so aktivno in v težjih razmerah kot večina takratnega prebivalstva sodelovali s svojim prisilnim delom politični obsojenci v zaporih, v taboriščih, prisilnih deloviščih. Sad njihovega dela je bila obnova cest, železnic, mostov, izgradnja stanovanjskih naselij, obnova razrušenih tovarn, izgradnja novih tovarn, kot so LTH v Škofji Loki, Litostroj, Tovarna aluminija Kidričevo, itd. Politični obsojenci so po vojni obnavljali številna nacionalizirana in zaplenjena privatna podjetja. V procesu privatizacije na osnovi tega zakona bodo lastninski upravičenci uveljavili svoje pravice, toda tisti, ki so bili prisiljeni obnavljati ta podjetja, bodo ostali brez svojega deleža in brez let za pokojninsko dobo.</p>
               <p>Zato ne vidimo razloga, da bi zaradi neutemeljenega arbitrarnega pristopa, ki nima podlage v 14. členu ustave Republike Slovenije, izpustili iz zakona politične obsojence pri oškodovanju za njihovo "minulo delo" ter bi to pravico dopustili samo eni kategoriji prizadetih. Hvala lepa.</p>
            </sp>
            <sp xml:id="SDZ1-Redna-07-1993-04-15.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Lapu. Pridružil se nam je tudi predstavnik Vlade in želi besedo. Prosim, gospod Rop.</p>
            </sp>
            <sp xml:id="SDZ1-Redna-07-1993-04-15.sp121">
               <speaker>TONE ROP:</speaker>
               <p>Spoštovani poslanci! Želel bi pojasniti nekatere stvari, da bi bile bolj jasne. Glede na to, da je danes Vlada zasedala in je sprejela mnenja k predlogu zakona o spremembi zakona. Vlada meni, da je večina predlogov smiselnih in jim zato ne nasprotuje, ampak jih podpira. Pri tem pa je izrazila nasprotovanje do določenih zadev in tudi opozarja na nekatere stvari.</p>
               <p>Prva stvar, ki je pomembna, je, da se Vlada ne strinja z datumom 9.5.1990 iz izključno edinega razloga: po podatkih Ministrstva za notranje zadeve evidence o državljanih na dan 9.5.1990 ni; in v kolikor bi ta datum sprejeli, zakona ni možno izpeljati, ker certifikatov ni možno razdeliti. To je edini in osnovni razlog, zakaj Vlada nasprotuje tej spremembi. Skratka: črta naj se prvi odstavek sprememb in dopolnitev k 31. členu.  Predlaga, da je kriterij: lastniški certifikati se izdajo državljanom Republike Slovenije glede na njihovo, oziroma tako kot je sedaj, to je na dan 5.12.</p>
               <p>Pomembno nasprotovanje Vlade je tudi k dopolnilu k 51. členu. Vlada predlaga, da se dopolnilo k 51. členu črta. In sicer zato, ker predlagatelji predlagajo, da se razveljavijo vsi neodplačni prenosi družbenih sredstev z enega podjetja na druge pravne osebe, razen prenosov sredstev v okviru holdingov. Takšen</p>
               <p>retroaktiven poseg ni dopusten, saj so obstoječi predpisi to dovoljevali. Eventualno oškodovanje družbene lastnine in s tem nedopustnost takšnih prenosov pa naj se ugotavlja individualno, v okviru revizijskih postopkov, ki jih zakon predvideva. Posebej pa opozarja na to, da so bili tudi prenosi, ki so bili ekonomsko smiselni, ki bi jih veljalo podpreti; da pa so bili tudi prenosi, ki pomenijo oškodovanje družbene lastnine. Na ta način bi po eni strani naredili red tam, kjer se pač hoče, na drugi strani pa bi naredili veliko gospodarsko škodo; poleg tega pa je zadeva tudi retroaktivna.</p>
               <p>Menimo, da je možno, v kolikor se merila sprejmejo, tudi z določenimi organizacijskimi napori, o katerih se je danes govorilo v okviru Komisije za spremljanje zakona, te zadeve izvesti po rednih zakonskih poteh izvesti. Je pa seveda nujno sprejeti merila; to je nedvomno!</p>
               <p>Poleg teh dopolnil in nasprotovanj je Vlada sprejela še dva sklepa. Vlada predlaga, da se ne sprejme predlog razdelitve po starosti - to je dopolnilo k 31. členu. In da se ne črta drugi odstavek 33. člena, da se ukinejo skladi. Razlog za to je predvsem, da gre po mnenju Vlade za globoke vsebinske zadeve v zvezi z zakonom in da ne gre hiteti v tej smeri. Zato bo Vlada še proučila zadeve in eventualno v mesecu maju v zvezi s tema dvema členoma predlagala rešitve. Sedaj pa teh dveh rešitev ne podpira.</p>
               <p>Drugače pa <stage>(kot sem že rekel)</stage> Vlada podpira spremembo zakona v vseh drugih točkah in meni, da je zadeva nujna. Hvala.</p>
            </sp>
            <sp xml:id="SDZ1-Redna-07-1993-04-15.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala. Rad bi vas obvestil, da je manjkajoča stran s členi med 12. in 15. speta med "obrazložitvijo"; hkrati pa vas tudi obveščamo, da boste vsi to stran dobili med sejo na klop - in se vam za to opravičujemo.</p>
               <p>Ali imate, gospa Lukačeva, repliko ali razpravo? Ne, potem boste počakali. Besedo ima gospod Peršak.</p>
            </sp>
            <sp xml:id="SDZ1-Redna-07-1993-04-15.sp123">
               <speaker>ANTON PERŠAK:</speaker>
               <p>Moja razprava bo delno zelo splošna, delno pa zelo detajlna. Prvi del je naslednji: Predlog zakona za spremembo zakona, ki tako pomemben, kot je zakon, ki ga te spremembe zadevajo. Vsi vemo, da pomeni najbrž poleg osamosvojitvenih aktov in poleg ustave verjetno tretji temeljni akt sprememb v Sloveniji. Seveda kadar so te predlagane spremembe tako številne, kot so tu, vzbudi neko določeno radovednost, po drugi strani pa tudi določen strah, glede na to, da je bil čas, ki smo ga imeli na razpolago za to, da se seznanimo s tem, v bistvu izredno kratek. Da pa je ta strah oz. bojazen upravičena, pa kaže dejstvo, da se tudi v tej razpravi do sedaj že obujajo nekatera vprašanja, ki jih je bilo izjemno težko razrešiti do tistega dne, ko smo zakon sprejeli. Zopet prihajajo na dan predlogi, da bi se nekatera vprašanja ponovno odprla, zlasti če pogledate tudi amandmaje, ki so že prišli k temu zakonu o spremembah.</p>
               <p>Moram žal povedati, čeprav je naš poslanec med sopredlagatelji in čeprav sem bil v petek relativno dolgo v parlamentu, sem to dobil šele v torek in preprosto ni bilo kakšnega posebnega časa za razmislek. Bojim se tega - in sedaj smo že tudi od predstavnika Vlade slišali, da je Vlada glede nekaterih predlogov previdna, da bi si rada vzela mesec dni časa za razmislek. Bojim se, da utegnemo sprejeti kakšno stvar, ki bo potem zopet potegnila za sabo nadaljnjo verigo sprememb. Ampak ne glede na to, to ne pomeni načelno nasprotovanja; ampak mislim, da je tudi, kadar poslanci predlagamo kakšno stvar, dobro vzeti si malo več časa za razmislek.</p>
               <p>Poglejte, jaz sem, ker pač druge možnosti za kaj bolj poglobljenega nisem imel, prebral določbe in potem primerjal te določbe z osnovnim tekstom. Imam tri, štiri vprašanja, ki so čisto redakcijske narave. Če namreč v nekaterih primerih skupaj zlepim tisto, kar piše v osnovnem tekstu in se sedaj predlaga, da se dopolni z nekim dodatnim tekstom - v nekaj primerih preprosto več ne razumem, za kaj pravzaprav gre. In bi predlagal, ker slišim, da boste imeli te odbore in komisije, da še enkrat pogledate ta besedila in premislite, ali so ta zlepljenja sedaj konsistentna, razumljiva ali ne.</p>
               <p>Prvi primer je mogoče še najbolj nedolžen - v členu 15. Tam piše, da se v 3. alinei drugega odstavka na koncu doda besedilo "vendar največ do 60 % celotne vrednosti podjetja, preostali del kupnine pa v obliki gotovine ali navadnih delnic prenese na sklade iz 22. člena tega zakona". Če sedaj pogledate začetni stavek tega odstavka, pravi: "Lastniški certifikat lahko imetnik uporabi: .." - nakar je 3. alinea "za nakup delnic podjetja, ki se preoblikujejo z javno prodajo". Subjekt tega, kar se v tem odstavku dogaja, je imetnik certifikata. Sedaj pa piše, da on lahko nekaj stori samo do 60 % vrednosti podjetja, drugo mora pa prenesti na sklad. To najbrž ni akcija, ki jo mora izvajati imetnik lastniškega certifikata? Toda <stage>(kot pravim)</stage> to je najbrž nedolžen redakcijski nesporazum, ki ga je treba rešiti s tem, da se subjekt v nadaljevanju stavka spremeni. Ampak, če bi bilo to tako napisano - ker tudi potem, ko je Sekretariat za zakonodajo interveniral, to ni bilo pripravljeno - bi se najbrž postavilo vprašanje razumljivosti, kaj oz. kdo mora nekaj storiti.</p>
               <p>Drug tak primer rahle nerazumljivosti je pri 18. členu. Pravi: "Revizijski postopek se lahko uvede ves čas trajanja lastninskega preoblikovanja podjetij, pri čemer pa ta postopek ne zadrži izvedbe lastninskega preoblikovanja podjetij." Katera omejitev je sedaj ta? Ali revizijski postopek v lastninsko preoblikovanje v tem podjetju ali postopek lastninskega preoblikovanja v vseh podjetjih? Kajti eno podjetje se bo prej, drugo kasneje. Se pravi, da bi po tej dikciji tudi v podjetju, ki je že olastninjeno, kjer se je že vse zgodilo, nekdo še enkrat zahteval revizijski postopek <stage>(ker ustava še ne bi bila, če bi to brali dobesedno)</stage>. In praktično ne bi bilo, razen neke racionalne logike, nobene osnove za izpodbijanje take vloge.</p>
               <p>Pri 19. členu imam dve vprašanji. Pravi: V drugem odstavku 50. člena se v prvem stavku pika nadomesti z vejico in doda naslednje besedilo: "ali spremembo velikosti deležev" in tako naprej.</p>
               <p>Zdaj bom prebral dosedanji stavek, prvi stavek drugega odstavka v 50. členu in potem dodal besedilo, ki se predlaga, da se doda, pa me zanima, če bomo razumeli.</p>
               <p>Zdaj bi šlo besedilo na ta način: "Če družbeni pravobranilec samoupravljanja v naslednjih 30 dneh po prejemu revizijskega poročila oceni, da je v dosedanjih postopkih lastninskega preoblikovanja, reorganizacije ali pri poslovanju podjetja prišlo do oškodovanja družbenega kapitala, mora začeti ustrezen postopek za razveljavitev ali ugotovitev ničnosti posameznih dejanj ali pogodb sklenjenih v škodo družbenega kapitala, ali spremembo velikosti deležev, če ti niso določeni." Če zelo dobro razmišljaš in poskušaš ta dodatek zlepiti na nekaj kar piše v sredi prejšnjega stavka, da potem nekako še ujameš logiko, ampak bojim, se da bi bilo pametno, če se v spremembo že gre, to nenormalno konstrukcijo na nek način razdeliti v dva ali tri stavke, zato, da bo ostala razumljiva.</p>
               <p>Nazadnje še vprašanje. Tam piše, da se še doda stavek, ki se glasi "postopek je hiter". Nanaša se na postopek pri družbenem pravobranilcu samoupravljanja. Dobro bi bilo najbrž se pri teh, ki se s tem ukvarjajo, pozanimati, ali je taka določba možna in kaj pomeni? Da se predpiše nek hiter postopek, ali tak hiter postopke sploh obstaja in tako naprej. To je samo kot vprašanje.</p>
               <p>Predlagam, torej, da se, ko boste še enkrat obravnavali ta zakon o teh redakcijskih problemih, še malo zamislite in jih poskušate rešiti na tak način, da bo bolj razumljivo. Hvala.</p>
            </sp>
            <sp xml:id="SDZ1-Redna-07-1993-04-15.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo ima gospod Franc Černelič, za njim gospod Marjan Podobnik.</p>
            </sp>
            <sp xml:id="SDZ1-Redna-07-1993-04-15.sp125">
               <speaker>FRANC ČERNELIČ:</speaker>
               <p>Spoštovani predsedujoči, spoštovani! Če že gremo k dopolnitvam zakona o lastninskem preoblikovanju podjetij, potem menim, da bi bilo potrebno v ta del na nek način vgraditi oceno vrednosti premoženja tudi na osnovi predlagane bilance leta 1988, ker to je tudi bila zadnja realna bilanca. Kasneje, z Markovičevim zakonom, ali potem so se začele različne preknjižbe različne zadeve in menim, da bi morali urediti tako, da bi pač na nek način primerjali oziroma primerjali vrednost, ki je bila ocenjena, kajti ta ocenjena vrednost je v tistem trenutku, ko jo ocenjevalec ali pooblaščena institucija dejansko ocenjuje z neko prejšnjo.</p>
               <p>Utemeljujem zadevo s tem - recimo, povedal bom primer, Kar precej osnovnih sredstev je v Titovem Drvarju iz papirnice Videm. Torej je preneseno oziroma to zmanjšuje osnovno vrednost. In če danes vrednotimo, je to drugače. Na ta način, če bi primerjalno vrednotili, torej, če bi primerjali  bilanco po vrednosti premoženja iz leta 1988 in pa sedanje vrednotenje, bi tako lahko odkrili napačne poti ali predhodna lastninjenja, ki niso prav evidentirana oziroma niso pravilna. Menim, da ne moremo izhajati izključno samo iz tega, da rečemo, kar se je zgodilo se je zgodilo v zadnjih dveh ali treh letih, izhajamo iz tega izhodišča, torej, takšno kot je danes. Če bi vgradili tak način kontrole, bi seveda prišli do informacij, ki bi jih morala obravnavati tudi naša komisija, ki jo bomo po sklepu kasneje ustanovili.</p>
               <p>Predlagam, da se 4. členu doda še tekst, torej tam, ko je dodatek "podjetje lahko pripravi otvoritveno bilanco tudi na podlagi cenitve pooblaščenih ocenjevalcev" da se doda še stavek "ocena vrednosti premoženje se mora primerjati z vrednostjo po bilanci 1988. leta in ugotovitvi morebitne predhodne poti neustreznega lastninjenja". Prosil bi da dejansko to presodite še drugi in da se o tem opredelimo. Hvala lepa.</p>
            </sp>
            <sp xml:id="SDZ1-Redna-07-1993-04-15.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Černeliču. Gospod, Marjan Podobnik.</p>
            </sp>
            <sp xml:id="SDZ1-Redna-07-1993-04-15.sp127">
               <speaker>MARJAN PODOBNIK:</speaker>
               <p>Spoštovani! Najprej bi povedal to, da sem predlagatelj tega zakona tudi kot član te komisije. Komisija za spremljanje in nadzor privatizacije je imenovala posebno delovno telo, ki je pripravilo predlog sprememb zakona o lastninskem preoblikovanju podjetij in zato sem se tudi na seji te komisije danes zjutraj zavzemal za to, da se tudi komisija do stvari opredeli. Žal pri tem nismo doslej uspeli. Imam tudi sam določene še dodatne predloge, bi pa predvsem rad poudaril nekaj stvari v zvezi z nekaterimi členi, ki so bili tudi že večkrat omenjeni, tudi kot problematični oziroma zaradi vprašanja večjih vsebinskih sprememb.</p>
               <p>Osebno se mi zdi velik pomen tega zakona in tudi nujnost hitrega sprejetja zaradi po eni strani spremembe podaljšanja roka za v bistvu rezervacijo za denacionalizacijske upravičence, kar je bil že v prvi fazi vložen predlog samo za to spremembo. Potem se je dogovorilo, da smo umaknili samo to spremembo in vključili tudi v ta zakon in sedaj je to v 11. členu tudi opredeljeno in ta stvar seveda tudi zahteva naglo obravnavo in sprejetje.</p>
               <p>Druga, zelo pomembna stvar, ki mislim, da je neposredno vezana na učinkovitost vseh organov, ki bodo sodelovali pri ugotavljanju nepravilnosti pri privatizaciji, je pomen spremembe 51. člena; torej dodatek novega tretjega odstavka, ki se glasi, pač da so vsi že izvedeni neodplačani prenosi družbenih sredstev iz enega podjetja v druge pravne osebe v tem smislu nični.</p>
               <p>Številne polemike so bile in pomisleki, da je naša zakonodaja tako luknjičasta, da bo tudi ta dodatek k temu členu lahko postavljen kot predmet vprašanj ali je sploh zakonsko, ali smo upravičeni, da ta dodatek dodamo. Gre preprosto za nedorečenost, od ustave do vseh zakonov, ki se o teh stvareh opredeljujejo in tudi aktov, ki so bili sprejeti na to tematiko. Vendar tu gre za vprašanje politične volje in če je ta volja, da se stvari uredijo, potem sem prepričan, da bo ta sprememba sprejeta in da bo tudi razlaga pri tistih stvareh v zakonodaji, v ustavi, kar se tiče ustavnega sodišča takšna, da bo usmerjena v korist razreševanja teh vprašanja. Verjetno drži, žal, teza, da je ob razlagah, nenaklonjenih razreševanju vprašanj divjih privatizacij, možno zavreti večji del prizadevanj za razreševanje vprašanj divjih privatizacij.  </p>
               <p>Povedal bi še svoje mnenje glede dodatka k 31. členu, prvega odstavka. Namreč vprašanje roka, kateri državljani so upravičeni do tega premoženja. Moja ocena je, da gre za delitev slovenskega premoženja. Se pa zavzemam za čim večjo pravičnost, ki je v okviru zakonodaje možna in sem za to, da se kot slovensko premoženje tako tudi deli; da se pa deli tudi tistim, ki so prispevali k ustvarjanju tega premoženja. In bom zopet uporabil moralno kategorijo, za katero se strinjam, da jo je zakonsko težko opredeliti. Zdelo bi se mi zelo nepravično, če bi zaradi nejasne opredelitve delovne dobe množice gospodinj, upokojencev, kmetov in tako naprej, izpadle iz enakovrednega deleža pri tej privatizaciji, dobili pa bi jo sto in več tisoč tistih državljanov, ki smo jih dobili v zadnjem letu ali letu in pol in smo jih dobili pač na osnovi zakona, kakršnega smo sprejeli; tudi ne po naši volji. Seveda, kar se mene tiče, ne po moji volji.</p>
               <p>Zato menim, da je treba te stvari vendar le v tem smislu obravnavati, da ne bi iz pravic do enakovrednega deleža izpadli tisti Slovenci, ki so lahko dokazljivo delovali v korist slovenske države vse svoje življenje, pa zato, ker nimajo ali pa, ker je, kot je bilo rečeno, težko dobiti ustrezna potrdila o zaposlitvi, ne bi bili deležni teh deležev, nekateri, ki pa so tako dobili državljanstvo, pa bi bili tega v enostavni varianti tudi deležni.</p>
               <p>Predlagal bi še spremembo amandmaja, ki se opredeljuje do skladov. Namreč tu je predlog, da se ti skladi ukinejo oziroma delitev teh sredstev kot dobička na tri sklade, ki so navedeni. Mislim, da tu je dilema; ali naj se jasno opredeli, kako se ta sredstva delijo ali se to prepusti vladi in ustreznim inštitucijam, da deli ta sredstva v skladu s svojo oceno. Za mene sta obe varianti možni; ta, ki je predlagana v zakonu in tudi druga, da se to jasno opredeli v skladih. Vendar, če se opredelimo za drugo, da se opredeli delitev preko teh skladov, potem predlagam in bom tudi vložil amandma, da se doda še en namen, to je namen za ohranitev poseljenosti slovenskega podeželja in da se v skladu s tem tudi doda četrti sklad, sklad za ohranitev poseljenosti slovenskega podeželja. Hvala lepa.</p>
            </sp>
            <sp xml:id="SDZ1-Redna-07-1993-04-15.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Podobniku. Prosim ga, če pisno vloži amandmaje. Besedo ima gospod Peter Tancig.</p>
            </sp>
            <sp xml:id="SDZ1-Redna-07-1993-04-15.sp129">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi! Zelo na kratko o 16. členu, s katerim naj bi se črtalo določilo, ki opredeljuje ustanovitev posebnih skladov. Mene zelo veseli, da je vlada proti temu in mi je žal, da je sploh ta ideja tako artikulirana, ker po moje se da s pametnimi argumenti temu resnično oporekati. Po eni strani je seveda za razumeti, da si vlada želi te denarje nekje v celoti obvladovati zaradi streženja posameznim politikam, samo po drugi strani pa vidimo kaj se dogaja s proračunom, ki popušča ali interesom ali posameznim poudarkom na škodo drugih. In to, recimo, kar se dogaja z proračunom Ministrstva za znanost in tehnologijo, ki je v veliki meri razvojno usmerjen;se mi zdi, da okrog 40% denarja gre direktno v spodbujanje prestrukturiranja gospodarstva in tudi negospodarstva. Pomeni, da teh politik preprosto ni mogoče izvajati.</p>
               <p>Ker sem bil jaz eden od soavtorjev oziroma tistih, ki so podpirali idejo o tehnološko-razvojnem skladu, mi dovolite, da mogoče res v dveh minutah še enkrat povem razmišljanje o tem skladu.</p>
               <p>Ta ideja se je porodila zaradi frustracije, ko je bilo videti, s kako relativno malo denarja bi bilo mogoče reševati hude tehnološke probleme v posameznih podjetjih ali v celih vejah, ampak za nek velikostni razred denarja, ki ga proračuni in filozofija, kot jo ima Ministrstvo za znanost in tehnologijo v okviru svojih programov in projektov, ni mogla servisirati. To je šlo tipično za projekte nekaj sto tisoč, recimo 500 tisoč mark, do milijona mark, ki bi dejansko dokazano odpravili, recimo, tehnološka ozka grla v kakšni proizvodnji in ker gre seveda za bolj komercialno oziroma proizvodno orientirano zadevo, je to odnos, v katerega državni denar enostavno ne more stopiti. Se pravi, da je za to edini naravni izhod sklad, ki pa seveda mora vzdrževati vsaj svojo nominalno vrednost in imeti pač neka ustrezna pravila.</p>
               <p>Dejstvo je, da teh denarjev, žal, ni bilo mogoče dobiti v bankah in bo verjetno še nekaj časa nemogoče, da bi bilo to dobljivo z nekimi ustreznimi obrestmi.</p>
               <p>Po drugi strani se seveda tudi strinjam, da bi bilo sklade kot inštitucijo kot koncept treba vzeti pošteno pod lupo in verjetno tudi zagotoviti močnejši vpliv tudi Državnega zbora, čeprav naj to ne loči bistvene problematike, da naj bi pač ta člen res šel ven. Hvala lepa.</p>
            </sp>
            <sp xml:id="SDZ1-Redna-07-1993-04-15.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Tancigu. Besedo ima gospa Metka Karner-Lukač.</p>
            </sp>
            <sp xml:id="SDZ1-Redna-07-1993-04-15.sp131">
               <speaker>DR. METKA KARNER-LUKAČ:</speaker>
               <p>Spoštovane poslanke in poslanci, kolikor vas še je, bom zelo kratka. Mislim, da so ti prispevki, ki ste jih predložili za dopolnitev oziroma spremembo zakona, v velikih primerih pozitivni in imajo neko vsebino. V tistih primerih, za katere se ne strinjam, da vsebinsko pripomorejo k zakonu, bom to obrazložila takrat, ko bom obrazlagala svoj glas. Nekateri so izključno tisti, ki pripomorejo k odpravljanju formulacijskih nejasnosti, tudi ti so dobri. Veseli me, da so poslanci Združene liste vložili amandma k 19. členu, s katerim bistveno omejimo pristojnosti Agencije, to je v tistem segmentu, ki zadeve izdajanje odločb o soglasju z načinom preoblikovanja podjetij. Tak amandma sem jaz predložila že takrat, ko smo sprejemali zakon o Agenciji, pa ste ga zavrnili, tisti bi bil boljši, vendar je tudi ta ustrezen, tako kot je, zato bom takrat glasovala za ta amandma. Z nekaterimi - kot sem rekla - se ne strinjam, bom kasneje obrazložila. Mislim, da bi bilo potrebno k tej vsebini, če že zakon dopolnjujemo, dodati še k 28. členu en amandma. Nihče od predlagateljev se tega člena ni dotaknil. Za kaj gre? Gre za to: člen zadeva dokapitalizacijo podjetij. Zahteva, da mora podjetje, ki se hoče dokapitalizirati, zbrati 30% vrednosti družbenega kapitala, če to zbere, potem se lahko dokapitalizira, če manj pa ne, je nesprejemljiva in je škodljiva. Jaz sem predlagala, da se to črta. Zakaj? V smislu spodbujanja razvojnih programov, zlasti v uspešnejših podjetjih, bi bila taka rešitev zelo pomembna. Menim, da ni pomembno, za kakšen odstotek se poveča lastniški kapital, ampak, da je to možnost treba omogočiti brez dodatnih omejitev odstotka povečanja. Ob tem je treba upoštevati vrednost družbenega kapitala na podlagi otvoritvene bilance in ocenjene vrednosti podjetja.</p>
               <p>Zlasti bi želela poudariti še to, da je ta način lastninskega preoblikovanja bistveno manj ugoden, kot notranji odkup delnic, ker se sredstva vplačajo - dokapitalizirajo brez popusta. Pri internem odkupu - kot vemo - znaša popust 25%. Zato je zelo pomembno, da se ta možnost preoblikovanja ustrezno podpre, kar predstavlja direktni vzvod za nove razvojne spodbude in možnost financiranja razvojnih programov.</p>
               <p>V teh materialih sem zasledila amandma, ki zahteva, da se suspenzira prenos družbenega kapitala med podjetja. V praksi se pojavlja potreba, da se poveča učinkovitost poslovanja podjetij in da se ta rešijo nekaterih dejavnosti, kar v bistvu ne spadajo v podjetje. Nekatera podjetja so že izvajala notranje čiščenje oziroma notranjo kalkulacijo in so tako prenesla neodplačno družbeni kapital na nova podjetja, ustanavljali so hčere; zlasti takrat, ko je šlo za posebne dejavnosti, kot je družbena prehrana, servisne dejavnosti in tako naprej. Zato mislim, da je ta zahteva preostra.</p>
            </sp>
            <sp xml:id="SDZ1-Redna-07-1993-04-15.sp132">
               <speaker>PODPREDSEDNIK VLADIMIR TOPLER:</speaker>
               <p>Hvala gospe Metki Karner-Lukač. K besedi se je javil gospod Marjan Poljšak.</p>
            </sp>
            <sp xml:id="SDZ1-Redna-07-1993-04-15.sp133">
               <speaker>MARIJAN POLJŠAK:</speaker>
               <p>Želim podpreti tisto, kar je predlagal gospod Kopše in sicer to, da se certifikati dajejo državljanom, ki so državljanstvo pridobili do 9.5.90. Ta datum se sicer lahko malo spremeni, recimo, lahko tudi do datuma plebiscita ali pa datuma razglasitve neodvisnosti Slovenije, recimo 27.6.91, nikakor pa ne kasneje, ker vemo, da 91. junija meseca je bil sprejet zakon o državljanstvu in tako so državljanstva začeli sprejemati ljudje in si ga urejati ljudje, ki nikoli drugače niso prej resno mislili biti državljani Slovenije ali pa se vključiti v slovenski narod, sicer bi že prej vzeli državljanstvo.</p>
               <p>Proti temu je prej nastopil v imenu Združene liste gospod Potrč in je rekel recimo, da je to ukinjanje že pridobljenih pravic za nazaj. Jaz bom tu primerjal, kdo želi podati pravice, Neslovencem v Sloveniji in bom to primerjal s srednjim vekom. Slovenski tlačani, nad njimi je bil fevdalec, ki je bil Slovenec ali pa je bil Nemec in zato, da bi te slovenske tlačane držal v šahu, je rabil eno oporo in je pripeljal nemške kolone in je dal pravico, dal jim zemljo, katero zemljo, zemljo Slovencev, se pravi, dal je nekaj, kar je bila lastnina Slovencev, zato da bi imel od njih neko oporo. Se pravi, se ve kdo želi podeljevati neke pravice nekomu, zato da bo imel v njem oporo in menim, četudi je med njimi kakšen prizadet ni prav, da tako dobi, ampak stvar je treba le večinsko in Slovenci, ki želimo zadržati lastninske pravice za Slovence, se moramo postaviti proti temu.</p>
               <p>Druga stvar, kar je govoril tudi gospod Potrč,  da je treba upoštevati prispevek, ki so ga ti, ki so potem vzeli državljanstva, dali k ustvarjanju družbene lastnine. Najprej,</p>
               <p>tisti, ki so pred kratkim prišli, niso nič ustvarili družbene lastnine, ker potem sem tudi jaz ustvarjal ali pa če ne jaz, pa nekdo drug, ki je bolj delal in ki je več ustvaril v Sloveniji je ustvaril to družbeno lastnino v Srbiji, ker mi pravimo in jaz stojim še vedno na tem stališču, da je šel denar tja dol. A bom jaz dobil - saj ne maram dobiti v Srbiji nobenega certifikata, nobene lastnine nočem v Srbiji ne v Islamiji. Zakaj bi pa oni imeli lastnino tu na slovenski zemlji, in niso nič ustvarili. Ali so kaj ustvarili? Prvi so tisti, naj me kaj vpraša, tu je bil  gospod Šerbedžija, ne vem, zakaj je on dobil v Sloveniji. Tisti, ki ga imajo radi, naj mu dajo iz svojega žepa in sami naj mu dajo svojo lastnino, če mu kaj želijo.</p>
               <p>Potem so pa tisti, ki so tukaj že dolgo, pa niso nič ustvarili. Zdaj ne vem kaj mislite vi, da so ustvarili oficirji JLA tukaj. Sta dve koncepciji. Ena koncepcija, da so nas branili pred zunanjimi sovražniki, druga koncepcija pa to, da so nas čuvali za svoje koristi. Moj pogled na to stvar, oni so bili tukaj, mi smo bili polsvobodni, tukaj je bila kolonialna oblast in ti oficirji so nas čuvali zato, da smo mi davek plačevali Beogradu. Ti oficirji so bili popolnoma nekoristni, zaradi mene tudi če so bili 20 ali 30 let. In še razni uradniki in cariniki itn., v bistvu bi bili namesto njih Slovenci, slovenski oficirji, slovenski vojaki, slovenski cariniki itn., ker Slovenija je bila samostojna že 45. leta, ker niso bili samo domobranci, ampak vemo, da so bili marsikateri partizanski poveljniki in da je bila v partizanstvu ideja o samostojni Sloveniji in tu ne bom odpiral, ker tu vemo vsi, zgodovino poznamo. Se pravi, Slovenija je bila samostojna, na partizanski način je bila 45. samostojna in mi teh ljudi ne bi rabili in ti ljudje tudi če so bili 20 let, zame niso vredni tega, da dobijo kakšen certifikat ali karkoli, tudi državljanstva ne, samo to ni zdaj predmet, zato se bomo šele borili, upam da uspešno.</p>
               <p>Pridni so pa tisti, ki so tukaj nekaj delali. Res so delali, torej delavci so delali tukaj in so tudi nekaj pomagali ustvarjati. Ampak če so delali v železarni, je vprašanje, ali je imelo to pomen za slovenski narod in slovensko državo, ker zdaj spoznavamo, da so ti odveč, tudi tisti, ki so nekaj ustvarjali, delali. V resnici so ustvarili tudi tisti, ki so sem prišli samo z drugo funkcijo, ne da bodo ustvarili, kar je temelj slovenskega gospodarstva, ker je pač železarna v Jesenicah delala za jugoslovansko armado itn.. Tudi tisti, bi bili lahko prizadeti po tem principu. Na žalost se je treba tega držati, v tem je globlja stvar. Če mi priznamo lastnino tem ljudem, ki so tukaj, bom rekel, ki so dobili državljanstvo, plaz gre naprej, krivica se marsikomu naredi, krivica je narejena  s tem tudi tistim Slovencem v emigraciji, ki so ustvarili - ker vsi vemo, vsako stvar se gradi eno na drugo - tisti, ki so v emigraciji so tudi ustvarili to gospodarstvo. Temelj našega slovenskega gospodarstva je bil narejen že pred II. svetovno vojno, pa so morali iti leta 1945, pa ni bilo nič državljanstva - jaz se ne postavljam za njih. Zaradi mene tudi če ne dobijo - tudi za mene je to majhna krivica. Krivice se v zgodovini dogajajo, vse stvari pa morajo biti v funkciji tega, kar želimo narediti in ta korak moramo narediti, da preprečimo nadaljnjo balkanizacijo Slovenije. Če damo 170.000, naj gredo po certifikate v Bosno ali pa v Srbijo. Tam doli jih bodo dobili, tam bodo oni srečni. Sem za to, da jih tukaj ne dobijo. Naj jim ne bo lepo biti tukaj državljan. Sedaj jim ni, verjetno jim doli bo. Nekoč se bo vojna končala, upajmo da se bo, in lahko bi se že. Pa bodo tam dobili svojo srečo. Medtem, pa tu čimveč zadržimo za Slovence, tudi če naredimo majhno krivico, to je tistim, ki so tukaj nekaj ustvarjali, mogoče celo koristno za Slovenski narod, tudi tistim lahko naredimo krivico za korist nadaljnje bodočnosti in ravnotežja in sreče slovenskega naroda naprej. Da se ne bo nadaljevala balkanizacija, da jo ustavimo, to je en korak,  prijem, prvi prijem mogoče v tej skupščini. Če bo uspel, bo prvi prijem, da ustavimo balkanizacijo in še naprej bodo drugi prijemi.</p>
            </sp>
            <sp xml:id="SDZ1-Redna-07-1993-04-15.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala, gospodu Marjanu Poljšaku. K repliki se je prijavila Viktorija Potočnik.</p>
            </sp>
            <sp xml:id="SDZ1-Redna-07-1993-04-15.sp135">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Gospod Poljšak, moram vam priznati, da me vaše diskusije kar radostno presenečajo in razveseljujejo. Svet bi bil tako preprost in tako lep, če bi lahko na principu vašega govorjenja in vaših misli urejevali stvari. Življenje je, na žalost in veselje, tudi drugačno. In da se opredelim. Res je in vidim, da so že dva, trije diskutanti izpostavljali na to temo vso gorečnost, problem državljanstva in se strinjam z vsemi tistimi, ki govorijo, da v tem zakonu ni mogoče reševati ta problem na takšen način.</p>
               <p>Podpiram tudi sama, da se v 31. členu briše prvi stavek, ne vem pa, od predlagateljev in vseh tistih, ki zagovarjate, da ta datum stoji, odkod ta podatek, da smo do 9.5. res pravi Slovenke in Slovenci in od 9.5. pa do 15.12. oziroma so pridobivali državljanstvo samo iz juga. Jaz na žalost poznam, da so med tem časom še kako ta prave Slovenke in Slovenci, če že imamo takšen besednjak, dobivale državljanstvo in mislim, da je to samo še eden od tistih korakov, ki jih večkrat tukaj slišim, nekega uvajanja revolucionarnega prava in kaznovanja kar po čez in po dolgem.</p>
               <p>Zato predlagam, da in sama bom podprla tisti amandma, ki predlaga brisanje tega prvega odstavka. Hvala.</p>
            </sp>
            <sp xml:id="SDZ1-Redna-07-1993-04-15.sp136">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Nace Polajnar in potem še gospod Jožef Školč.</p>
            </sp>
            <sp xml:id="SDZ1-Redna-07-1993-04-15.sp137">
               <speaker>IGNAC POLAJNAR:</speaker>
               <p>Spoštovani! Zdaj smo res pri vroči temi. Z marsikatero ugotovitvijo gospoda Poljšaka se je mogoče strinjati, z eno samo se ne morem iz - bom rekel - čisto človeškega gledanja na stvari. Govori o tem, kako so oni prispevali ali niso prispevali. Govorim, da je bila sistemska napaka tista, ki je omogočila, da smo se tudi v Sloveniji delili na tiste, ki delajo boljša in na tiste, ki delajo nižja ali slabša dela. Zgolj slučajno, ali pa čisto načrtno, ali pa tudi zato, ker Slovenci teh nižjih del nismo hoteli delati, so delali ti ljudje, ki so prihajali iz juga. Pa bi morda marsikdo od teh delal kakšno boljše delo, če bi bila taka možnost. In tudi marsikateri Slovenec bi lahko delal slabše delo, pa bi ga morda celo bolje opravljal kot je opravljal kakšno boljše delo. Pravim, to je bila sistemska napaka. Vprašanja je seveda, koliko smo tu ravnali človeško. In zato ne bi tukaj meril samo po tem, da oni so nekaj prispevali, ampak ne toliko, da bi morali za to kaj dobiti. Mislim, da tukaj gre vendarle za nekoliko bolj temeljna vprašanja, pri čemer popolnoma in še enkrat poudarjam, rešpektiram vse te pomisleke v zvezi z državljanstvi. Samo, to človeško gledanje pa mi vendarle govori, da si moramo vsaj v nekaterih stvareh biti enaki, ali kot so včasih rekli - pred zakonom smo vsi enaki. Hvala lepa.</p>
            </sp>
            <sp xml:id="SDZ1-Redna-07-1993-04-15.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Polajnarju. Gospod Školč ima besedo.</p>
            </sp>
            <sp xml:id="SDZ1-Redna-07-1993-04-15.sp139">
               <speaker>JOŽEF ŠKOLČ:</speaker>
               <p>Hvala lepa za besedo! Vem, da je to, kar bom govoril čisto odveč in da je na nek način, da se izkoristi vsaka priložnost, da ljudje, ki drugega projekta, kot to da bi spremenili zakon o državljanstvu nimajo, da izkoristijo vsako priložnost, da to problematizirajo. V kontekstu tega zakona, moram reči, da od časov francoske revolucije naprej velja zagovarjati koncept državljanske republike, se pravi, da kdorkoli, državljan mora imeti v principu enake lastninske pravice. Katera koli država ali družba bi se prekršila zoper to, da bi neke pravice delila glede  na etnično pripadnost, ta bi naletela na obsodbo civiliziranega sveta, ali pa civiliziranega evropskega sveta. Če gospod Poljšak to razume in v kolikor vem, bi rad on Slovence gotovo štel med ta evropski civilizirani narod, se pravi, mora se ravnati natančno kako da spoštuje to, da ne diskriminira ljudi glede na narodno pripadnost.  </p>
               <p>Drugače je zgodba o nastanku Slovenije zelo dolga in ne nepomemben del je tisti del, ki govori o tem, da se je večina prebivalcev in prebivalk Slovenije odločila na plebiscitu za samostojnost in če boste seštevali vse tiste številke in ljudi, ki so takrat živeli tukaj potem se bo pokazalo, da je, če bi celo špekulirali za tem, kar mislim, da je absolutno nekorektno da vsi, ki so neslovenskega porekla, da so glasovali proti, da je bil procent manjši od tega. Ampak glasovanja so tajna, veljajo za vse, pravila so bila sprejeta, obljuba v tem zboru oz. prejšnji skupščini je bila dana ljudem, ki se jim bodo stvari spreminjale, da bo to možno in zato je bil ta znameniti 40. člen zakona o državljanstvih na osnovi katerega so se ljudje potem odločali za te prošnje. Ljudi je bilo tukaj na tem začasnem delu ali kakršnem koli delu nekaj 100 tisoč, teh prošenj je bilo odobrenih, mislim, da 150 ali 160 tisoč. Analiza o tem prihaja, se pravi da se je dobršen del ljudi tudi odločal, da je šel iz takšnih ali drugačnih razlogov tja, kjer meni, da bo pač uveljavil svoje državljanstvo.</p>
               <p>Tisto, kar mene čudi je to, če sedaj repliciram na oba Marjana, tudi na gospoda Podobnika, iz njegovega izvajanja bi se dalo slutiti, da ga je nekdo prisilil, da je glasoval za ta zakon. Če bi to držalo in zato mislim, da je smiselno replicirati, potem bi bilo vprašljivo absolutno odločitev o tem zakonu. Kolikor jaz vem, je on takrat čvrsto sedel v vladni koaliciji, njihova stranka je to odločitev o zakonu podpirala in tudi sicer ne poznam junaka ki bi takega neustrašnega gospoda kot je gospod Podobnik, k čemurkoli prisilil. Bilo bi pa zelo korektno, če bi povedal kdo je bil tisti in s kakšnim načinom ga je takrat ustrahoval, da je glasoval proti svoji vesti.</p>
               <p>Kar se tiče teh znamenitih oficirjev JLA, ne vem točno kako to teče, to dodajanje. Rad bi vas pa opozoril, da imajo nek specialen tretma. Ne vem če je to korektno ali ne, sprejemanje v državljanstvo. O vsakem posebej se odloči tudi Ministrstvo za obrambo. To je tista zadnja svetinja, ki jo vi pač vidite v tej državi. Tako, da če za druge velja, da imajo neko proceduro, gre tam to še malenkost težje in verjetno je prav tako zaradi tega, ker je le bil ta spopad 10 dni v Sloveniji.</p>
               <p>Vi govorite naprej, da bi tisti, ki so v železarnah ne dobili računajoč, da mogoče to pomeni, da na Jesenicah ne bi uveljavljali, ampak tudi to bi moralo veljati za vse, ne glede na narodnost. Se pravi bi se kompleten zakon podrl. Če bi mi v tem trenutku presojali, katera podjetja so tista, ki so za perspektivo Slovenije dobra katera ne, potem je konec tega. Treba bo na nek način olastniniti vse in v kolikor vi to predlagate, potem je ta zakon podprt.</p>
               <p>Skratka, nasprotujem tej vrsti rešitev, ker bi to pomenilo diskriminacijo po narodnosti. To bi bila odločitev, ki bi bila vprašljiva glede na tudi tisto, kar pričakujemo v sredini maja. Upam si naprej napovedati, v kolikor bi sprejemali tako zakonodajo, potem je to najmočnejši argument proti vstopu Slovenije v svet Evrope, da ne argumentiram naprej. Hvala lepa.</p>
            </sp>
            <sp xml:id="SDZ1-Redna-07-1993-04-15.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Školču. Ker je ura 14.00 prekinjamo razpravo in to točko dnevnega reda. S tem prekinjamo tudi sejo in jo nadaljujemo ob 16.00 uri z glasovanjem.</p>
            </sp>
            <stage type="time">(Seja je bila prekinjena ob 14. uri in se je nadaljevala ob 16.06 uri.)</stage>
            <sp xml:id="SDZ1-Redna-07-1993-04-15.sp141">
               <speaker>PODPREDSEDNIK  VLADIMIR TOPLER:</speaker>
               <p>Spoštovane poslanke, spoštovani poslanci! Nadaljujemo 7. sejo Državnega zbora. Za popoldanski del seje so se opravičili gospod Lenič, dr. Predan in dr. Bučar.</p>
               <p>Prehajamo na <title>NADALJEVANJE 1. TOČKE DNEVNEGA REDA: ODLOČANJE K PREDLOGU ZA IZDAJO POSLOVNIKA DRŽAVNEGA ZBORA REPUBLIKE SLOVENIJE Z OSNUTKOM</title>.</p>
               <p>Ugotavljam, da so zastopane vse poslanske skupine. Državnemu zboru predlagam, da sprejme naslednji sklep:</p>
               <p>1. Predlog za izdajo poslovnika Državnega zbora Republike Slovenije z osnutkom zakona se sprejme.</p>
               <p>2. Predlog zakona pripravi Komisija Državnega zbora za poslovnik.</p>
               <p>3. Pri pripravi predloga poslovnika naj predlagatelj prouči in upošteva mnenje in stališča delovnih teles ter stališča, pisne pripombe in predloge iz razprave poslancev na seji zbora.</p>
               <p>Želi o predlogu sklepa kdo razpravljati? Ker ne želi nihče razpravljati, pardon...</p>
            </sp>
            <sp xml:id="SDZ1-Redna-07-1993-04-15.sp142">
               <speaker>ANTON PERŠAK:</speaker>
               <p>Rad bi vprašal. Prebrali ste sklep. V 2. točki ste rekli, da predlog zakona pripravi Komisija za poslovnik; v 3. točki pa predlog ... in tako naprej. Ali bo to zakon o poslovniku ali samo predlog? Naj se sklep redakcijsko ustrezno formulira. Hvala.</p>
            </sp>
            <sp xml:id="SDZ1-Redna-07-1993-04-15.sp143">
               <speaker>PODPREDSEDNIK VLADIMIR TOPLER:</speaker>
               <p>Se opravičujem v 2. točki, predlog poslovnika pripravi Komisija Državnega zbora za poslovnik. Želi o tem sklepu kdo razpravljati? Ker ne želi nihče razpravljati, zaključujem razpravo in dajem predlagani sklep na glasovanje. Gospod Oman.</p>
            </sp>
            <sp xml:id="SDZ1-Redna-07-1993-04-15.sp144">
               <speaker>IVAN OMAN:</speaker>
               <p>Če je dovoljeno imam še en predlog. Sicer sem že dal nekaj pripomb k temu osnutku. Rad bi še nekaj dodal. Najprej za sam naslov poslovnika. Naj se imenuje zakon o poslovniku, tako kot je v navadi v drugih državah. Predlagal bi, naj poslovniška komisija razmisli še o tem, da bi v poslovniku opredelila drugačno proceduro za sprejemanje državnega proračuna kot za druge zakone. V tej naši razpravi o proračunu smo videli, da po tem postopku lahko ali ne pridemo do proračuna ali pa do popolnoma nekonsistentnega proračuna.</p>
            </sp>
            <sp xml:id="SDZ1-Redna-07-1993-04-15.sp145">
               <speaker>PODPREDSEDNIK VLADIMIR TOPLER:</speaker>
               <p>Gospod Oman, moram vas obvestiti, da je razprava o poslovniku končana in razpravljamo zgolj o sklepu. Želi kdo razpravljati o sklepu? Ker ne želi nihče razpravljati, zaključujem razpravo in dajem predlagani sklep na glasovanje. Ugotovimo sklepčnost. <stage>(57 prisotnih.)</stage></p>
               <p>Kdo je za predlagani sklep? <stage>(57 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je glasovanje končano in da je predlog sklepa sprejet.</p>
               <p>Prehajamo na <title>NADALJEVANJE 3. TOČKE DNEVNEGA REDA: ODLOČANJE K PREDLOGU ZAKONA O POROŠTVU REPUBLIKE SLOVENIJE ZA NAJETE KREDITE ZA OBNOVO VERIGE DRAVSKIH ELEKTRARN</title>.</p>
               <p>Na glasovanje dajem predlog zakona o poroštvu Republike Slovenije za najetje kredita za obnovo verige Dravskih elektrarn. Ugotovimo sklepčnost. <stage>(61 prisotnih.)</stage></p>
               <p>Kdo je za predlog zakona? <stage>(52 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Zdaj bomo glasovali še o sklepu, ki ga predlaga gospod Lenič.</p>
               <p>Sklep: Ministrstvo za finance naj Državnemu zboru predloži strategijo in prioriteto investicij, ki jih financira EBRD. Želi o tem sklepu kdo razpravljati? Ne želi. Razpravo zaključujem in dajem predlagani sklep na glasovanje.</p>
               <p>Ugotovimo sklepčnost! <stage>(62 prisotnih.)</stage></p>
               <p>Kdo je za predlagani sklep? <stage>(52 poslancev.)</stage> Je kdo proti?</p>
               <p><stage>(2 poslanca.)</stage></p>
               <p>Ugotavljam, da je glasovanje končano in da je sklep sprejet.</p>
               <p>Nadaljujemo <title>8. TOČKO DNEVNEGA REDA: PREDLOG ZAKONA O SPREMEMBAH IN DOPOLNITVAH ZAKONA O LASTNINSKEM PREOBLIKOVANJU PODJETIJ</title>.</p>
               <p>Že prej se je k besedi javil gospod Žarko Pregelj.</p>
            </sp>
            <sp xml:id="SDZ1-Redna-07-1993-04-15.sp146">
               <speaker>ŽARKO PREGELJ:</speaker>
               <p>Spoštovani! Želim zgolj predstaviti svoj amandma k 19. členu. In sicer predlagam, da se v omenjenem zakonu spremeni tretji odstavek tega člena, tako da se glasi: "Sklad izvede lastninsko preoblikovanje podjetij v roku 3 mesecev od dneva vročitve polnomočne sodne odločbe, tako da predlaga sodišču, naj podjetje proda na javni dražbi po predpisih o izvršilnem postopku in pod pogoji, določenimi s 27. členom tega zakona." Dosedanji odstavek predlaga, da naj bi se potem, ko bo podjetje prenešeno na Sklad - v kolikor se ugotovi, da ni bilo pravilno lastninjenje po opravljeni reviziji -, naj bi se preoblikovalo v roku enega leta. Jasno je, ker bodo ti postopki že dokaj preko teh normalnih rokov, da je nesmisel vleči zadevo za eno leto, zato predlagam, da se uporabi hitrejša pot. Poleg tega kot obrazložitev navajam, da je to tudi v skladu s 4. členom, in sicer drugim odstavkom 4. člena tega zakona - in bi v bistvu zgolj uporabili isti instrument, hkrati pa bi to delovalo kot dodaten garant za pošteno izvajanje lastninskega preoblikovanja.</p>
               <p>Imam še nekaj <stage>(v bistvu)</stage> replik na današnjo razpravo. In sicer predvsem tistega dela, ki se tiče 16. člena, ki predlaga, naj bi črtali 33. člen sedanjega zakona o lastninskem preoblikovanju - to je, ko predlaga črtanje teh skladov, tudi ekološkega. Osebno sem bil sicer med predlagatelji ekološkega sklada v prejšnjem sklicu, pri prvi verziji lastninskega zakona, ki je bil sprejet v dveh zborih. Žal je bila zadeva nekoliko drugačna. Takrat ni šlo za ekološko-razvojni sklad, ampak za ekološko-sanacijski sklad. Razlika je očitna! Namreč, ekološko-sanacijski sklad naj bi služil tistim namenom, za katere sedaj v prostoru v bistvu nihče ne odgovarja. Gre za tiste poškodbe, gre za tista odlagališča razne jalovine in podobno, gre tudi za posledice delovanja jedrske elektrarne, za posledice delovanja drugih termoelektrarn, ki jih nihče ne bo saniral. Nov zakon o varstvu okolja bo uvedel posebno dolžnost države, da rešuje tudi take probleme, ko ne bo več mogoče najti krivca oziroma povzročitelja. In ker je velik del tega gospodarstva svojo blaginjo ustvarjal tudi na račun varstva okolja, smo takrat predlagali, da bi ustanovili poseben ekološki sklad, ki bi del delnic, del kupnine, ki bo nastala s privatizacijo podjetij, uporabljal za sanacijo teh starih grehov.</p>
               <p>Ta ekološki sklad, ki pa se ga sedaj predvideva, pa - kolikor so meni zadeve znane - ne bo služil zgolj tem namenom, ali pa bo temu služil zgolj posredno. Ta ekološki sklad bo imel v bistvu isto vlogo, kot jo ima sedaj tehnološko-razvojni sklad in bo uporabljen za sicer dobre namene, toda ponavadi bodo to rekonstrukcije raznih tovarn, verjetno v smeri čistejše ekološke tehnologije, večkrat pa bo v tem tudi skrita enostavno prenova, mogoča celo gradnja popolnoma novih objektov. Nikjer ni nobene garancije, tudi ne v tem zakonu o varstvu okolja, ki ga sedaj pripravljamo, da bodo sanirani ti stari grehi, ki kot skrite bombe čakajo in sem pa tja udarijo tudi ven. Lep primer so razna odlagališča strupov na Dravskem polju, pa godronske jame, pa odlagališča rdečega blata in takih podatkov je še nešteto.</p>
               <p>Ta problematika ekološkega sklada je sicer nekoliko širša. Verjetno to ni rešljivo zgolj s črtanjem, kajti ta predlog, ki je v tem zakonu, najbrž ni kompleten, toda vsekakor bo potrebno natančno - mogoče že v zakonu o varstvu okolja - opredeliti naloge ekološkega sklada.</p>
               <p>Kar se tiče zloglasnega 15. člena in tega datuma. Prepričan sem, da to ni najboljši sistem. Sedaj pa res ne vidim drugega, ker so strokovni krogi - ki so dali mnenja na te predloge, so v bistvu za glavni instrument, ki bi pravično uredil razdelitev državljanskih delnic oz. vsega družbenega premoženja - trdili, da se ne da urediti na način, da bi državljani Republike Slovenije dobili delnice glede na delovno dobo ali nekaj podobnega. Zato se uporablja starostna lestvica, ki pa ni pravična. Vemo, da je nekdo lahko zelo star, pa je zelo malo delal.</p>
               <p>Nekdo drug je lahko mlad, pa je že zelo veliko naredil. Tudi na podlagi prispevka pri delu v podjetjih z družbeno lastnino lahko merimo prispevek posameznega državljana. Ker se te zadeve v družbi pojavljajo kot nesorazmerje, se pravi, nekdo je lahko več, nekdo manj prispeval k družbeni blaginji, je treba poiskati nek kriterij. Da je zelo težko poiskati pravičen kriterij, nam je vsem jasno že iz zakona o lastninjenju stanovanj. Se pravi posledice stanovanjskega zakona. Tam smo imeli podobne amandmaje, ki niso bili sprejeti in kasnejša praksa je dokazala, da ta uravnilovka - vsem enak popust - ni bila najboljša rešitev. Moram priznati, da tudi ta poizkus premaknitve datuma ne bo dal pravih rešitev oziroma bo povzročil določene krivice. Krivice povzroča tudi sedanja ureditev. Verjetno bo pametno poiskati neko rešitev preko raznih amandmajev z usklajevanjem amandmajev, mogoče bomo našli tak način. Predlagam, da je to delitev glede na delovno dobo. Ne morem soglašati s strokovnimi krogi, ki trdijo, da ni mogoče ugotoviti dovolj hitro ekzaktno delovno dobo pri vseh državljanih Republike Slovenije. Verjetno se da, v SPIZ-u imajo te spise, vsi plačujemo pokojninsko zavarovanje in vsak ve, koliko let je že prislužil in koliko jih še mora. Tako, da bi se dalo to urediti. Hvala lepa.</p>
            </sp>
            <sp xml:id="SDZ1-Redna-07-1993-04-15.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala gospod Žarko Pregelj. Želi o tem še kdo razpravljati? Prosim, gospod Šešerko.</p>
            </sp>
            <sp xml:id="SDZ1-Redna-07-1993-04-15.sp148">
               <speaker>DR. LEO ŠEŠERKO:</speaker>
               <p>Glede na to, da je gospod Žarko Pregelj predsednik Odbora za infrastrukturo in okolje priznam, da nisem dobro razumel njegove intervencije glede črtanja drugega odstavka 33. člena. Gospod Pregelj je v začetku dejal, da ni gotovo, da bo sklad namenjal sredstva za sanacijo pravih ekoloških problemov. V drugem delu njegove intervencije se je dalo razumeti, da meni, da so ta sredstva za ekologijo potrebna, kar razume. Vlada je s predlogom proračuna jasno povedala, kako bo sredstva uporabljala. Tam sredstev za ekologijo ni. Edina pomembna sredstva za ekološke probleme, o katerih je gospod Preglej govoril, so tu. Zato ne vidim možnosti niti smiselnosti, da bi s temi skladi naredili tisto, kar se nam dogaja pri pokojninskem skladu; kot veste, so bila sredstva za dokupljena leta potrošena že v naprej, namesto da bi bila kapitalizirana in zavarovana za takrat, ko bodo ljudje, za katera so bila ta leta dokupljena, potrebovali pokojnine.</p>
               <p>Drugo občutljivo vprašanje, ki je s tem črtanjem povezano, je vprašanje vojaških odškodnin za tiste, ki so bili izgnanci. Domnevam da vaša stranka ne bo zagovarjala, da se v tem delu črtajo ta sredstva, tako da apeliram, da zbor zavrne predlog črtanja drugega odstavka 33. člena. Hvala.</p>
            </sp>
            <sp xml:id="SDZ1-Redna-07-1993-04-15.sp149">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Šešerko. Replika gospod Žarko Pregelj.</p>
            </sp>
            <sp xml:id="SDZ1-Redna-07-1993-04-15.sp150">
               <speaker>ŽARKO PREGELJ:</speaker>
               <p>Spoštovani! Zadeva je popolnoma jasna. Težko je biti včasih jasen, kadar si v razcepu. Jaz sem v tem trenutku res v razcepu. Želel sem pojasniti, da zagovarjam ekološki sklad, ker sem ga že prej in običajno ne menjam svojih stališč vsaj ne tako na hitro. Hkrati pa sem hotel pojasniti, da razumem predlagatelje, zakaj zahtevajo črtanje tega in drugih dveh skladov. Ker pač ne zaupajo v pravično uporabo teh sredstev.</p>
               <p>Osebno ne bom glasoval za ta člen; tako da tukaj ni nobene dileme pri meni. Želel pa sem pojasniti, da si bom prizadeval, da bo imel ekološki sklad res tisto vlogo, ki smo mu jo v bistvu namenili in da ne bo zlorabljen za popolnoma druge zadeve. Hvala lepa.</p>
            </sp>
            <sp xml:id="SDZ1-Redna-07-1993-04-15.sp151">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Besedo ima gospod Metelko.</p>
            </sp>
            <sp xml:id="SDZ1-Redna-07-1993-04-15.sp152">
               <speaker>ALOJZIJ METELKO:</speaker>
               <p>Spoštovano predsedstvo! Kar se tiče te spremembe zakona, ne morem razumeti, da predlagatelj predlaga ukinitev sklada za plačilo vojne odškodnine, čeprav se v prvem delu 33. člena to opredeljuje. Vsi tisti, ki smo bili v starem sestavu skupščine, točno vemo, kako je do predloga tega sklada prišlo. Pri zakonu o lastninjenju je pač skupina izgnancev podala predlog, da naj se 5 % vse mase rezervira oz. lastnini v korist izgnancev. Kakor veste, je bilo teh izgnancev v Nemčiji okrog 100.000 in ti izgnanci do sedaj niso dobili še nobene odškodnine. V času vlade Tito in v Nemčiji Brandt je prišlo do določenih medsebojnih dogovorov, kjer je bil del sredstev vojne škode, ki jih je Zvezna republika Nemčija namenila Jugoslaviji, namenjen tudi na račun teh izgnancev, med drugim uporabljen tudi za gradnjo atomske centrale v Krškem. Ker pri usklajevanju nismo mogli ugotoviti, kakšen je ta delež - vsi pa smo bili enotni, da bivši izgnanci morajo v nekem delu nastopati kot oškodovanci - in ker nismo bili enotni, da naj bi ta delež pomenil 5 %, čeprav bi ta amandma skoraj zmagal, je bila pač kot nekakšna kompromisna rešitev dana v ta privatizacijski zakon, da se formira ta sklad.</p>
               <p>In res ne razumem in sem proti, da se črta drugi del 33. člena, predvsem pa ta del, ki govori o  skladu za te izgnance. Mislim, da je to dejansko več kot kraja tem ljudem tistega zasluženega, do česar so upravičeni. Kajti moramo tudi vedeti, da se za te ljudi dve, tri leta nazaj sploh ni vedelo. Ko smo govorili o izgnancih, smo govorili samo o izgnancih, ki so bili pregnani v Srbijo in teh izgnancev ali pregnancev je bilo 10.000; o 80 do 100.000 izgnancih v Nemčijo pa nihče ni govoril. Zato mislim, da je absolutno nesprejemljivo, da se ta del tega člena črta, kjer se govori, da je treba ustanoviti sklad za poplačilo vojne odškodnine izgnancev in pregnancev.</p>
               <p>Hkrati pa, če ostane ta 33. člen, tukaj podpiram tudi predlog Slovenske ljudske stranke, da se poleg omenjenih skladov formira še sklad za ohranitev poseljenosti slovenskega podeželja.</p>
            </sp>
            <sp xml:id="SDZ1-Redna-07-1993-04-15.sp153">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Metelko. Besedo ima gospod Maks Lavrinc.</p>
            </sp>
            <sp xml:id="SDZ1-Redna-07-1993-04-15.sp154">
               <speaker>MAKSIMILJAN LAVRINC:</speaker>
               <p>Z gospodom Metelkom bi rad samo toliko polemiziral. Namreč, kot podpisnik tega predloga ga moram opozoriti, da očitno ni prebral naše obrazložitve. Gre za to, da se nihče ne zavzema za to, da se ti skladi ukinejo, oziroma da jih ne bi bilo. Želeli smo poudariti samo to, da je namenska uporaba sredstev že določena v prvem odstavku tega člena. Ne pa, da bi bili proti temu!</p>
            </sp>
            <sp xml:id="SDZ1-Redna-07-1993-04-15.sp155">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Lavrinc. Ali želi še kdo besedo? - Repliko gospod Tancig.</p>
            </sp>
            <sp xml:id="SDZ1-Redna-07-1993-04-15.sp156">
               <speaker>DR. PETER TANCIG:</speaker>
               <p>Bojim se, da bom moral uporabiti izraz zamegljevanje. Če mi ostanemo pri dobrih namenih, hkrati pa se pogovarjamo o instrumentih in načinih, kako te dobre namene realizirati, potem bo to samo deklaracija. Prav ti skladi so način, kako realizirati namene v prvem odstavku. Če z njimi ni vse v redu, pa ne z umazano vodo vreči stran otroka. Potem se je treba pogovarjati o skladih in o njihovem kontroliranju, ne jih pa ukinjati. Hvala.</p>
            </sp>
            <sp xml:id="SDZ1-Redna-07-1993-04-15.sp157">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Tancig. Želi še kdo razpravljati? Gospod Rejc, prosim.</p>
            </sp>
            <sp xml:id="SDZ1-Redna-07-1993-04-15.sp158">
               <speaker>IZIDOR REJC:</speaker>
               <p>Spoštovani podpredsednik in gospodje! V zvezi z drugim odstavkom 33. člena bi kot predlagatelj to povedal. Menili smo, da je to, kar je v prvem odstavku povedano, dovolj povedano. Spomnite se pa tudi tega, da je v memorandumu tudi določilo, ki govori o tem oziroma je tudi tam obveza Vlade, da bo sprejela zakon, s katerim se bodo razporejala sredstva sklada, ki bodo pritekala in da je ta zakon zelo potreben. Takrat bomo pač morali stopiti na sceno in ugotoviti, kaj se bo s tem denarjem dogajalo. Hvala.</p>
            </sp>
            <sp xml:id="SDZ1-Redna-07-1993-04-15.sp159">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati?</p>
               <p>Po sklepu zbora sta zakon obravnavala tudi Odbor za gospodarstvo in Odbor za notranjo politiko in pravosodje. Prosim, če poročevalci podajo poročilo. Gospod Horvat, prosim.</p>
            </sp>
            <sp xml:id="SDZ1-Redna-07-1993-04-15.sp160">
               <speaker>FRANC (FERI) HORVAT:</speaker>
               <p>Hvala gospod predsednik. Spoštovane poslanke in poslanci! Se opravičujem, poročilo še ni napisano, bi pa poročal o dveh bistvenih členih, ker je bilo, razumljivo, tudi na našem odboru največ razprave in bi poročal o tem, kakšna je bila opredelitev.</p>
               <p>Pri 31. členu je bilo glasovanje v prid temu, da se predlog predlagatelja zavrne. Upoštevali smo namreč stališče Vlade in stališče Sekretariata za zakonodajo Državnega zbora; se pravi, datum kot je bil predlagan, sprememba datuma se ne sprejema, ampak ostaja tako kot je v zakonu dikcija sedaj.</p>
               <p>Potem pri 51. členu prav tako. Predlog predlagatelja ni bil sprejet, ampak ostaja dosedanja dikcija s tem, da smo prav tako upoštevali in stališče Vlade in tudi stališče Sekretariata za zakonodajo.                              </p>
            </sp>
            <sp xml:id="SDZ1-Redna-07-1993-04-15.sp161">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Feri Horvat. Gospod Pukl, prosim.</p>
            </sp>
            <sp xml:id="SDZ1-Redna-07-1993-04-15.sp162">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor. Tudi naš odbor je obravnaval predlog sprememb zakona in poročila, žal, še ni. Informiral vas bom o teh dveh bistvenih točkah in stališčih odbora do teh točk.</p>
               <p>Gre za 31. člen. Tu smo se odločili, da sledimo mnenju Vlade - to z večino glasov - in mnenju Sekretariata za zakonodajo. Nismo mogli sprejeti na novo predlaganega datuma za uveljavitev pravic, ker menimo enako kot Vlada in Sekretariat, da bi šlo za protiustavno ravnanje in ne bi bili enakopravno obravnavani vsi državljani. Odločili smo se tudi z večino glasov, da je bolj pravično, da se pravice delijo po prispevku, ki se meri v prispevku v delu, to se pravi po trajanju dela, po delovni dobi kot po starosti državljana.</p>
               <p>Pri 51. členu pa smo se v nasprotju z mnenjem Vlade in v nasprotju z mnenjem Sekretariata odločili, da podpremo predlog, da se kot nične razglasijo vse transakcije družbenega premoženja, razen če gre za razmerja v holdinških odnosih, kot je to opisano v predlogu in ko gre za prenos na mešane družbe. Menimo - in tudi tu smo se odločili z večino glasov - da je posledica takšne odločitve v tem členu zelo globoka in težka glede na notranjepolitične odnose in na položaj v naši državi.</p>
               <p>Ocenili smo tudi večinsko, da pravzaprav ne gre za veljavnost za nazaj, za protiustavnost, ker smo že pri sprejemanju ustavnih amandmajev v prejšnjem sklicu skupščine sprejeli ustavno dopolnilo, v katerem je izrecno navedeno, da se bo lastninjenje opravilo po zakonu, ki bo sprejet; to se pravi, da sedanji sprejem zakona, če drugače ureja odnose kot jih je Markovi}ev nepravilno razumljeni zakon urejal oziroma kot so jih nekateri gospodarstveniki urejali, ne pomeni poseganje v pridobljene pravice in poseganje za nazaj, ampak pomeni, da se pač prilagodi sedaj ?..... lastninjenje zakonu, ki je bil sprejet in napovedan že v ustavnem dopolnilu.</p>
               <p>Tudi menimo, da bi ustava sama dopuščala takšno razlago, ker gre res za izjemno situacijo, ki upravičuje tudi sprejem predpisa, ki bi imel veljavnost za nazaj. Sicer pa bo v končni fazi o tem lahko odločalo ustavno sodišče, ki je pristojno za ugotavljanje neskladnosti zakona med ustavo. Z veliko večino smo pač ocenili, da je politični trenutek takšen in da ni pravih pravnih razlogov, da bi temu predlogu nasprotovali. Hvala.</p>
            </sp>
            <sp xml:id="SDZ1-Redna-07-1993-04-15.sp163">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Pukl. Želi še kdo razpravljati? Ker ne želi nihče več razpravljati, zaključujemo razpravo. Vlada se mora do predlaganih amandmajev opredeliti. Prav tako tudi matično delovno telo in zato prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA: OBRAVNAVA PROBLEMATIKE CELULOZNE IN PAPIRNE INDUSTRIJE</title>.</p>
               <p>Problematiko celulozne in papirne industrije je na podlagi sklepa Državnega zbora obravnaval Odbor za gospodarstvo. Njegovo poročilo ste prejeli. Prejeli ste tudi odgovor Vlade na poslanska vprašanja o tej problematiki. Želi poročevalec odbora besedo? Prosim, gospod Horvat.</p>
            </sp>
            <sp xml:id="SDZ1-Redna-07-1993-04-15.sp164">
               <speaker>FRANC (FERI) HORVAT:</speaker>
               <p>Hvala, gospod podpredsednik! Spoštovane poslanke in poslanci! Kot je bilo pravkar rečeno ste v materialu dobili odgovor Vlade na poslanska vprašanja in pobude. Dobili ste tudi poročilo odbora. Odbor je problematiko celulozne in papirne industrije obravnaval na dveh sejah - 1.4. in 7.4. V poročilu je tudi našteto, katere materiale je uporabil pri tej obravnavi. Na seji 1.4. so, poleg članov odbora, sodelovali tudi predstavniki Vlade, Ministrstva za gospodarske dejavnosti, predstavniki Gospodarske zbornice in predstavniki Konfederacije sindikatov Slovenije Pergam. Po temeljiti obravnavi je odbor sprejel predlog ugotovitev, stališč in sklepov, ki jih posreduje zboru v obravnavo in v sprejem. Ker je poročilo dokaj obsežno, imeli ste ga priložnost prebrati kljub obilici materialov v teh dneh. Na kratko bi rekel to, da je odbor zelo temeljito obravnaval stanje in gibanja v mednarodnem okolju, še zlasti v branži celulozne in papirne industrije. Obravnaval je razmere pri nas in še posebej v dveh najbolj prizadetih oziroma v podjetjih z največjimi težavami. Obravnaval je pomen dejavnosti v narodnem gospodarstvu glede na močno povezanost v reproverigi s številnimi dejavnostmi, od gozdarstva do finalne potrošnje. Zlasti je temeljito obravnaval predložen pristop Vlade k razreševanju problematike. Dovolite mi, da ob tem opozorim predvsem na naslednja stališča, ki jih odbor predlaga zboru.</p>
               <p>1. Odbor ocenjuje, da je potrebno tudi to panogo obravnavati v okviru najširših izhodišč, upoštevaje našo usmerjenost v povezovanje v Evropsko skupnost in sploh v evropski gospodarski prostor, kar pomeni zahtevo po sprejemanju parametrov gospodarjenja, kot jih poznajo razvite gospodarske države.</p>
               <p>2. Da se bo morala ta dejavnost - glede na procese globalizacije in koncentracije v tej dejavnosti v Evropi, vključno z močno selitvijo kapitala v okviru tega procesa koncentracije povezovati v evropski prostor, tako poslovno kot tudi kapitalsko in ta proces se je že začel. Bile bi možne bolj smotrne odločitve, tako na mikro kot na makro ravni, če bi že imeli strategijo tujih naložb, ki ju je ta zbor že zahteval in je tudi z vidika te dejavnosti potrebno čim prej pripraviti in sprejeti.</p>
               <p>3. Odbor ocenjuje, da je nujno zagotoviti, da se papirna in celulozna industrija močneje poveže v reproverigi od gozdarstva preko transporta in vrste dejavnosti, ki sodelujejo v tej reproverigi, vključno z grafično industrijo, kemijo, industrijo embalaže in tako dalje.</p>
               <p>4. Odbor meni, da bi morala Vlada posebej proučiti zaščitno politiko na področju celulozne in papirne industrije, kajti na razpolago je vrsta informacij, da države, ki imajo tako industrijo, imajo tudi ustrezne zaščitne ukrepe, ob upoštevanju mednarodnega tržnega okolja in že sprejete in predvidene multilateralne obveznosti, predvsem mislim na pravila Gat, na sporazume z Evropsko skupnostjo in drugimi.</p>
               <p>5. Pri obravnavanju celulozne in papirne industrije z narodno-gospodarskega vidika se zdi odboru še posebej poudariti, da morajo biti ukrepi celoviti in dolgoročno usmerjeni. Predvsem je pomembno, da koordinirano delujejo vsa resorna ministrstva, ki jih ta problematika zadeva oziroma so zanjo zadolžena. Predvsem mislim na Ministrstvo za gospodarske dejavnosti, Ministrstvo za delo, družino in socialne zadeve, Ministrstvo za kmetijstvo in gozdarstvo, Ministrstvo za finance in končno, kar se predvsem zaščitne politike tiče, tudi Ministrstvo za ekonomske odnose in razvoj. Iz proučitve, zlasti dveh konkretnih primerov znanih podjetji je razvidno, da se mora v to skupno in celovito delovanje vključiti tudi Ministrstvo za varstvo okolja in urejanje prostora ter Sklad Republike Slovenije za razvoj. Nekatere, žal, slabe izkušnje iz preteklosti pri reševanju te problematike opozarjajo, da je ta koordinacija zelo aktualna.</p>
               <p>In končno, Odbor predlaga zboru stališče, da Vlada Republike Slovenije Državnemu zboru poroča o izvajanju predvidenih ukrepov. Na koncu bi se omejil na sklepe, ki vam jih dajemo v obravnavo in odločanje, v zvezi z obema podjetjema.</p>
               <p>1. Pri Videm-Krško odbor predlaga, da Državni zbor sprejme naslednji sklep: Državni zbor Republike Slovenije podpira predvideni koncept oživljanja proizvodnje v tovarni Videm Krško, ki zagotavlja ohranitev 1.100 delovnih mest od 1.400 trenutno zaposlenih in podpira aktivnosti Ministrstva za delo, družino in socialne zadeve, da s finančnimi sredstvi sodeluje pri prezaposlovanju delavcev - gre predvsem za obrat celuloze - ki so zaradi stečajev ostali brez dela in Ministrstvu za gospodarske dejavnosti skupaj s centrom za drobno gospodarstvo, da finančno pomagajo pri ustanavljanju novih podjetij. Podpira tudi opredelitev, da Sklad Republike Slovenije za razvoj izda garancijo, <stage>(je popravek, opravičujem se za tiskarsko napako)</stage> ne gre za zakon, ampak za zagon podjetja Videm-Papir. Vlada Republike Slovenije bo v primeru vnovčitve garancije in ob nezmožnosti sklada, da poravna garancijske obveznosti, sklad finančno osposobila za poravnavo garancijskih obveznosti.</p>
               <p>2. Državni zbor podpira sklenitev sporazuma med Vlado Republike Slovenije s Skladom Republike Slovenije za razvoj in Sindikatom Pergam, ki se nanaša na sanacijo omenjenih podjetij, po predloženih sanacijskih načrtih, po katerem naj vsi podpisniki prevzamejo svoj del odgovornosti pri izvajanju sanacije.</p>
               <p>3. Državni zbor Republike Slovenije nalaga Ministrstvu za gospodarske dejavnosti, da mu o izvajanju projekta sanacije tekoče poroča.</p>
               <p>V zvezi z Goričanami, odbor predlaga zboru naslednje sklepe:</p>
               <p>1. Državni zbor ugotavlja, da sta v papirnici Goričane integralno povezana proizvodnja celuloze in papirja ter za to ni mogoče iskati rešitev v enem brez drugega. Zato naj Vlada Republike Slovenije in Sklad za razvoj, v sodelovanju z banko in upniki, še preveri možnosti financiranja zagona proizvodnje celuloze. Hkrati odbor podpira naložbo v proizvodnjo tinotana, kar je povezano tudi z ekološko sanacijo, zato soglaša z izdajo garancije Sklada Republike Slovenije za najem kreditov v skupni vrednosti 8 milijonov DEM, za katero bo Vlada Republike Slovenije, v primeru vnovčitve garancije in ob nezmožnosti Sklada, da poravna garancijske obveznosti, Sklad finančno osposobila za poravnavo garancijskih obveznosti.</p>
               <p>2. Za čim prejšnji začetek ponovne proizvodnje celuloze v tovarni Goričane naj Vlada Republike Slovenije skupaj z Mestom Ljubljana oziroma podjetjem Vodovod - Kanalizacija, preveri možnosti za zagotovitev sredstev za odpravo negativnih vplivov na okolje, ki so bile vzrok za zaprtje obrata. V tej zvezi je potrebno preveriti, ali je realno pričakovati izvajanje ekološke sanacije na osnovi novega zakona o varstvu okolja? Ali je pa, zaradi časovne nujnosti, poiskati rešitve ter preveriti potrebo po daljšem roku ekološke sanacije? To zahteva kratko pojasnilo. Namreč, Vlada pravi, da bo šele na osnovi zakona o varstvu okolja možno zagotoviti prehodni rok dve leti, kot je predvideno v osnutku zakona za ekološko sanacijo. Taka rešitev je možna pod pogojem, da bo ta zakon hitro sprejet. Odbor meni,  če ta zakon še ne bo tako hitro sprejet, da bi se izognili škodi, ki bi lahko nastala zato, ker ne bi bilo možno začeti z delovanjem obrata celuloze - da bi bilo potrebno preveriti možnost na osnovi prehodnega roka in daljšega časa za ekološko sanacijo, na osnovi obstoječe zakonodaje. Hvala lepa.</p>
            </sp>
            <sp xml:id="SDZ1-Redna-07-1993-04-15.sp165">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Horvat. Želi predstavnik Vlade besedo? Gospod Tajnikar, minister za gospodarske dejavnosti.</p>
            </sp>
            <sp xml:id="SDZ1-Redna-07-1993-04-15.sp166">
               <speaker>DR. MAKS TAJNIKAR:</speaker>
               <p>Spoštovani! Kratko bi želel izpostaviti nekatera stališča, ki smo jih na Vladi zavzeli o problematiki celotne panoge proizvodnje celuloze in papirja. Zlasti teh dveh primerov, to je Vidma Krškega in Papirnice Goričane. Mi smo nekajkrat obravnavali to problematiko. Problematiko smo tudi usklajevali s Skladom Republike Slovenije za razvoj, ki je neposredno vpleten v ti podjetji. Zlasti smo se posebej odzivali na zahteve, ki jih je postavila Konfederacija sindikatov Pergam. Na kratko bi poskušal sumirati sklepe, ki smo jih zavzeli, ker mislim, da ti sklepi lahko pokažejo, kakšno je stališče Vlade in kaj se na tem področju dogaja.</p>
               <p>Najprej bi izpostavil, da v Vladi menimo, da proizvodnja papirja in celuloza doživlja zelo podobno usodo, kakor številne druge panoge v slovenskem gospodarstvu. Če opazujemo panogo kot celoto, ta panoga ne predstavlja tako velikega pomena, da bi bistveno odstopala od nekih slovenskih povprečnih industrijskih panog. Konec koncev, v proizvodnji papirja sodeluje okoli 1,66% vseh zaposlenih. Družbeni bruto proizvod iz 1990 leta je bil 1,86. Tisto, kar izpostavlja to panogo, je njena vključenost v mednarodno menjavo. Panoga proizvodnje papirja je zelo pomemben izvoznik, saj ustvarja 4,65% vsega izvoza in predstavlja približno 3 % slovenskega uvoza. Težko bi dajali, da panogo, kot celoto, lahko izpostavimo v precej drugačnem položaju, kot številne druge panoge v slovenskem gospodarstvu. Res pa je, da ta panoga, tudi v Evropi, doživlja eno najhujših kriz; da so znotraj te panoge, tudi v Evropi, zelo resni procesi prestrukturiranja; da je konkurenca v Evropi izredno zaostrena in da prav v proizvodnji celuloze prihaja do množičnih propadov podjetij v svetu in na nek način do prestrukturiranja tega sektorja v Evropi. Gre tudi za vstop konkurence iz Južne Amerike, pojavljajo se nove tehnologije, nove surovine in vse to resno vpliva na položaj te panoge.</p>
               <p>Naše stališče je bilo, da slovenska proizvodnja celuloze in papirja ne odstopa od proizvodnje v Evropi na ta način, da bi imela neke posebne primerjalne prednosti. Težko rečemo, da je tukaj tehnologija pomembnejša, težko rečemo, da ima neke posebne rezerve, ki jih v Evropi ni. Zlasti je potrebno opozoriti na proizvodnjo celuloze, v Evropi je zelo značilno, da so papirni in celulozni deli proizvodnje med seboj povezani in danes to lahko izkoriščajo zato, ker so v taki simbiozi akumulirali rezerve iz preteklosti. Pri nas takšnih rezerv ni, tako da tudi ta argument za to medsebojno povezavo ne igra posebne teže. Kakorkoli obračamo težko rečemo, da je to ena od tistih panog, ki ima danes posebni prioritetni položaj in bi jo bilo potrebno zaradi tega posebej izpostaviti.</p>
               <p>Zaradi tega je bilo naše stališče, podobno kot sem ga na začetku omenil, da je ta panoga v zelo resnem prestrukturiranju, da moramo v taki fazi panogi pomagati. Zagotovo ne drži tisti argument, ki ga je izpostavila Konfederacija sindikatov Pergam, da je zaradi tega, ker ta panoga ni bila v preteklosti v prioritetnem položaju, zašla v krizo. Mislim, da so razlogi drugačni. Postaja zelo zanimiva lastnost te panoge in to je, da je učinkovitost podjetij znotraj te panoge zelo disprezirana. Zavod za makroekonomske raziskave je pred časom izpeljal raziskavo o tem, kakšna je razslojenost učinkovitosti znotraj posameznih slovenskih panog. Prav proizvodnja papirja je na tretjem mestu. Pomeni, da je to ena od tistih panog, kjer imamo tako dobra, kakor tudi slaba podjetja. Prav ti podjetji, ki ju posebej izpostavljamo sta, na žalost, na strani slabih podjetij. Obstajajo tudi nekatera podjetja, ki so v ugodni situaciji. Zato mi ne predvidevamo, da bi bilo potrebno izpeljati neke posebne zaščitne ukrepe za panogo kot celoto. Neke malenkosti, ki so zlasti z nekaterimi sporazumi že izpeljane, nismo proti temu, da bi v to panogo vstopil tuji kapital. Menimo prav nasprotno, da bi bilo zapiranje pred tujim kapitalom odmik od evropske scene na tem področju in bi lahko panogi samo škodilo. Prav ta panoga je bila relativno močno vključena v evropski prostor in bi kakršnokoli zapiranje te panoge bilo prej zapiranje oči pred novo nastalo situacijo, kot pa pravo reševanje situacije.</p>
               <p>Zato je naša pozornost posebej usmerjena tema velikima podjetjema, ki sta v neugodni situaciji in menimo, da v največji meri situacijo v tej panogi rešujemo na ta način, da poskušamo rešiti situacijo v teh dveh podjetjih.</p>
               <p>Posebej smo se opredelili za to strategijo reševanja tako v Vidmu Krško kakor v Papirnici Goričane. Tudi iz materialov, ki jih imate na mizi, lahko vidite, kako ti sanacijski postopki tečejo. Mogoče bi kasneje, če bo potreba, tudi državni sekretar s področja industrijskih projektov, dr. Banič spregovoril nekaj o teh konkretnih projektih. Mi smo se opredelili do sanacije teh dveh podjetij. Trenutno so programi takšni, da menimo, da lahko uspeta. Seveda ob upoštevanju vsega tržnega rizika, ki pri takšnih projektih vedno obstaja, in zelo velikim vmešavanjem ustreznih ministrstev - zlasti Ministrstva za delo, tudi Ministrstva za gospodarske dejavnosti in tudi nekaterih drugih partnerjev, ki pri tem sodelujejo. Zavedati se moramo, da zlasti pri Vidmu Krško ni mogoče enako gledati na proizvodnjo papirja in na proizvodnjo celuloze. Da je proizvodnja papirja nekaj, kar vse raziskave kažejo, da lahko deluje na pragu rentabilnosti v tem trenutku in je zato tudi zagon proizvodnje papirja pravzaprav manj kritičen; medtem ko pa je proizvodnja celuloze proizvodnja, ki bo zagotovo pod pragom rentabilnosti. Če bi reševali problem samo na podjetniški ravni, ga verjetno ne bi mogli rešiti.</p>
               <p>Zato smo se posebej zavzeli za to, da se poskuša proizvodnjo celuloze reševati na nek način na narodno gospodarski ravni, kjer bi zlasti pritegnili tiste partnerje, ki so najbolj vpleteni. To pa pomeni verjetno gozdarje, transport, lokalno skupnost; tako da se ne bi dogajalo, da nam lokalna skupnost, ki skrbi za brezposelnost, ki lahko nastane ob sanaciji tega podjetja, hkrati potem ukinja vodo za proizvodnjo v Vidmu Krško. Kljub temu da ni poravnan samo račun za vodo, pač pa niso poravnani računi za elektriko itn., ki so še mnogo večji. Konec koncev mora vsa papirna industrija najti interes v proizvodnji celuloze. Če ti partnerji, ki sem jih sedaj naštel, na najdejo v proizvodnji celuloze ustreznega interesa, potem dolgoročno ni mogoče ohraniti to proizvodnjo. Način, kakršen je sedaj predviden s sanacijo in ki ga verjetno imate v vaših materialih, omogoča, da se tudi proizvodnja celuloze ponovno požene. In prav v tem trenutku delamo, torej imamo najemnika te proizvodnje in da najemnik starta z novo proizvodnjo.</p>
               <p>Ob tem bi rad povedal, da smo se za nekaj stvari ob tem tudi zavezali s strani Vlade. Bilo je v teh sklepih že omenjeno, da bo Vlada sodelovala preko Sklada Republike Slovenije za razvoj s svojimi garancijami; brez teh garancij ni mogoče startati proizvodnje - ne v papirnem in ne v celuloznem delu Vidma Krško niti v Papirnici Goričane. Zelo pomembno se mi zdi to, da smo prav danes na Vladi sprejeli sporazum, ki tudi izhaja iz gradiva, ki vam ga je Vlada predložila, to je sporazum, ki ima naslov: "Sporazum o urejanju vprašanj v zvezi z Videm Krško". To je sporazum med Vlado Republike Slovenije, med Skladom Republike Slovenije za razvoj in Konfederacijo sindikatov Pergam, v katerem se mi zavezujemo s strani Vlade, zlasti Ministrstvo za gospodarske dejavnosti in Ministrstvo za delo, da bomo izpeljali vse tisto, kar predvidevamo v naših materialih. In na drugi strani se Pergam zavezuje <stage>(če smem prebrati)</stage> v 11. členu, "da bo, ob doslednem spoštovanju določil iz sporazuma, zagotavljal socialni mir v novo nastalih podjetjih". Meni se zdi ta sporazum, ki ga imam tukaj v roki in za katerega upam, da ga bomo v prihodnjih dneh podpisali, zelo pomemben, ker na nek način razdeljuje odgovornost, ki je okoli Vidma nujna in ustvarja pogoje za to, da se resnično v nekih normalnih razmerah obnovi proizvodnja - oziroma bolj natančno, "zaženejo" tri podjetja, ki naj bi nastala iz Vidma Krško.</p>
               <p>Podoben sporazum se predvideva tudi pri Papirnici Goričane, vendar ga še nismo uskladili. Verjetno ga bomo uskladili v prihodnjih dneh, ker je tam nekaj več tehničnih težav, kako urediti proizvodnjo v Papirnici Goričane.</p>
               <p>Hkrati smo se na ravni Vladi zavezali - in tudi del tega sporazuma je to določilo -, da bomo ustanovili posebno komisijo, v kateri bodo sodelovali predstavniki lokalnih skupnosti, predstavniki Sklada, predstavniki ustreznih ministrstev in tudi sindikata, ki bo spremljala oživljanje proizvodnje v Vidmu Krško. In upam, da bomo tudi na ta način zagotovili vpogled v vse procese, ki bodo tekli ob sanaciji Vidma Krško.</p>
               <p>In povedati moramo tudi to, da nismo končali razmišljanja o tem, kakšen je danes položaj v proizvodnji celuloze in papirja v Sloveniji. Zdi se nam samo to, da ni mogoče na kratko in na hitro odpraviti tega vprašanja; da je treba mnoga vprašanja še v bodoče preučiti in tako bomo ustanovili skupino, ki bo - kakor v nekaterih drugih panogah - poskušala opredeliti določeno strategijo do te panoge. Strategijo, ki bi jo verjetno lahko kasneje, v skladu tudi z vašimi sklepi, predložili parlamentu ob rednih poročilih o sanaciji v Vidmu Krško.</p>
               <p>Takšno je približno stanje sedaj. Mogoče bi povedal še to, da precej računamo, da bi presežke delovne sile, ki bi nastali ob tej sanaciji, poskušali zaposliti z določenim programom ustanavljanja novih delovnih mest v malem gospodarstvu in bomo tudi iz teh sredstev bodočega proračuna <stage>(upam)</stage> za malo gospodarstvo poskušali namenjati nekaj več sredstev prav za ustanavljanje novih malih podjetij, novih delovnih mest okoli teh podjetij, ki so v Skladu Republike Slovenije za razvoj, oziroma teh podjetij, ki so tudi danes predmet razprave. - Hvala lepa.</p>
            </sp>
            <sp xml:id="SDZ1-Redna-07-1993-04-15.sp167">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predstavniku Vlade. - Ugotavljam, da so zastopane vse poslanske skupine in pričenjamo razpravo. K besedi se je javil gospod Branko Janc.</p>
            </sp>
            <sp xml:id="SDZ1-Redna-07-1993-04-15.sp168">
               <speaker>BRANKO JANC:</speaker>
               <p>Hvala lepa. Spoštovani! Mnenje Odbora za gospodarstvo glede papirne in celulozne industrije in tudi razlaga ministra gospoda Tajnikarja potrebuje seveda še nekaj dodatkov. Namreč, celo zgodbo je po moje treba razdeliti na dva dela, in sicer na celulozno industrijo in na papirno industrijo.  Celulozna industrije je edina industrijska panoga v Sloveniji, ki ima svoje obnovljive surovinske vire in ki temelji skoraj izključno na industrijskem potencialu Slovenije.</p>
               <p>V ta proces proizvodnje celuloze so vključene kemična industrija, transport in seveda druge storitvene dejavnosti s svojim dosti velikim deležem. Res pa je, da je ta industrija doživela velik "krah", in sicer - saj v Vidmu Krško to velja, namreč, da je imela tako zgrešene investicije in da se je ravno v tem času zgodil tudi velik padec z izgubo bivšega jugoslovanskega trga. Papirnica Videm Krško in Goričane sta edini tovarni celuloze v Sloveniji.</p>
               <p>In kaj se ta trenutek dogaja? Obe tovarni celuloze v Sloveniji stojita in, ker je tudi svetovna kriza na področju proizvodnje celuloze, je pritisk na slovenski trg seveda toliko večji. Med največje proizvajalce celuloze seveda sodita Finska in tudi Avstrija in prav ti se seveda zelo veselita, da v Sloveniji ni več proizvodnje celuloze. Zato mislim, da je potrebno prav proizvodnji celuloze dati posebno pozornost. Proizvodnja celuloze v Sloveniji je največji porabnik manj vredne lesne mase. Gre za količino 400 do 500 tisoč m3 lesne mase, ki je praktično nima kje drugje porabiti kot v proizvodnji celuloze. Zaradi tega ukinitev proizvodnje celuloze postavlja na drugi v veliko vprašanje, kam s tem lesom. Namreč, dobavitelji tega lesa v glavnem so bila nekatera bivša gozdna gospodarstva; zadaj so seveda stali tudi zasebni kmetje, gozdarji in izpad tega prihodka bi bil v višini med 30 in 40 milijoni mark. Sprašujem se, kje naj ti kmetje dobijo ta denar, ki bi ga seveda plasirali v celulozno industrijo.</p>
               <p>Naslednja stvar, ki jo je treba tukaj omeniti, je podatek, da je Videm Krško kot največji proizvajalec celuloze - to je 120 tisoč ton - v zadnjih 10-tih letih namenil za razvoj gozdnih gospodarstev, za gradnjo gozdnih cest, nasadov samo v Sloveniji 5,5 milijona mark in na področju Hrvaške 7 milijonov mark. Sprašujem se, kdo je še v Sloveniji namenil toliko denarja gozdarstvu?</p>
               <p>Zaradi tega sem vložil amandma, ker ta trenutek vem, da ni pričakovati, da bi lahko proizvodnja celuloze tekla po podjetniškem principu, ker je dejansko ta mesec prvi mesec, ko cene celuloze na svetovnem trgu ne padajo in so se ustavile na 680 mark; še pred letom dni je bila cena za tono celuloze 820 mark; da bo seveda pričakovan skok cen celuloze v naslednjem letu oziroma v letu 1995. Zato je, po moje, cilj, da se v tem času prebrodi glavno krizo in zato je moj amandma, za katerega računam, da ga boste seveda podprli, da se v okviru Ministrstva za gospodarske dejavnosti predvidi postavka za subvencioniranje proizvodnje celuloze, in sicer v višini 500 milijonov tolarjev.</p>
               <p>Če kdo misli, da to podari Vidmu Krško, se seveda krepko moti, kajti dejansko je ta disperzija subvencij dosti širša kot navidezno kaže.</p>
               <p>Druga stvar je proizvodnja papirja. Namreč, Videm Krško je edini proizvajalec časopisnega papirja v Sloveniji. Kapacitete so 145 tisoč ton in od tega seveda gre skoraj 70% te proizvodnje v izvoz. Druga stvar je, da je posodobil tehnologijo in da proizvaja cca 40 tisoč ton recikliranega papirja. To pomeni, da je ta papir na osnovi odpadnih papirnih vlaken. Mislim, da je treba takšno proizvodnjo seveda podpreti. Žal pa je tudi papirna industrija v parterju in tudi tam cene, tako kakor kažejo sedaj analize strokovnjakov, še niso dosegle dna in je v naslednjih mesecih pričakovati, da bodo cene še padle.</p>
               <p>Na kakšen način bi seveda reševali papirno industrijo? Mislim, da je predlog Vlade in predlog Ministrstva za gospodarstvo korekten, namreč, da se v tem delu poskuša z garancijam pomagati najeti svež denar, ki bi seveda omogočil kontinuirano proizvodnjo v papirni industriji. Hvala lepa.</p>
            </sp>
            <sp xml:id="SDZ1-Redna-07-1993-04-15.sp169">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jancu. K besedi se je prijavil gospod Zmago Jelinčič.</p>
            </sp>
            <sp xml:id="SDZ1-Redna-07-1993-04-15.sp170">
               <speaker>ZMAGO JELINČIČ:</speaker>
               <p>Hvala lepa za besedo. Spoštovani! Ne bom kaj zelo konkretiziral stvari, mogoče tu in tam, vendar gre za splošno stvar. Sprašujem se, tako kot pri nas v Slovenski nacionalni stranki, komu je namen zrušiti slovensko papirno industrijo? Vse kaže, da je nekaj takih, ne samo v naših sosednjih državah in okrog, ampak tudi pri nas doma marsikdo igra na to struno. Ne vem, ali mu gre kaj v žep ali mu ne gre kaj v žep ali mu bo šlo kaj v žep ali bo kakšni skupini šlo kaj v žep, v to se niti ne bom spuščal. Če bodo kdaj formirane preiskovalne skupine, upam da bodo raziskovale tudi te primere.</p>
               <p>Konec koncev, če pogledamo, da ne bom govoril - prej smo poslušali o Vidmu - bi se jaz malo omejil, recimo, na Goričane.</p>
               <p>Zaprtje obrata v Goričanah je bilo v bistvu brez kakšnega elaborata o zapiranju. Tudi Koržetov sklad priznava te zadeve in priznava tudi to, da se niso spoštovale evropske norme pri tem primeru, da je treba pač urediti še kaj drugega, ne samo čez noč zapreti tovarno.</p>
               <p>Ne bom komu obešal tega, da je poskušal na političen način dobiti točke s tem, da je ubral najlažjo pot z zapiranjem tovarne. Vemo pa, da so Goričane vplačale v čistilno napravo 4 milijone nemških mark; čistilna naprava še vedno ne dela in nihče</p>
               <p>ni imel dovoljenja iz Goričan, da spušča odplake ali v Savo ali pa v kolektor. Upravni odbor je moral zapreti tovarno, obrat celuloze in leta 1992 je bila ocenjena škoda na 126 milijonov avstrijskih šilingov. To škodo je ocenila Gospodarska zbornica Slovenije.</p>
               <p>O posledicah prenagljenega sklepa o zapiranju obrata za proizvodnjo celuloze v Goričanah je bilo zapisano tudi v vladnem gradivu 4.3.1993. leta, vendar se to nekako dela mimo vsega in še vedno so tendenca za zapiranje in za popolno ukinitev močne, popolnoma v veljavi, bi rekel. Vprašljivo je, če se zavedajo, kdo stoji za vsem tem. Gre za tendence predvsem avstrijskega kapitala na področju papirne industrije, katerega  cilj je, da zapre in zruši slovensko papirno industrijo in tako je prišlo do tega, da v Vevčah dela samo še ena linija.</p>
               <p>S tem, ko je gospod Norman iz Švedske zelo uspešno s pomočjo Ljubljanske banke rušil kompletni sistem, s tem, da je že ustanovljena by pass firma Videm Papir; mislim, da bi se bilo tudi o tem zanimivo pogovarjati. In če pogledamo, je letno v Sloveniji okrog 600 do 800 tisoč m3 lesne mase, ki ni primerna za nič drugega kot zgolj in samo za predelavo v celulozo. Kaže, da je nekaterim do tega, da bo Slovenija zelo cenena surovinska baza za nekatere zahodne firme, predvsem za firmo Neusiedler iz Avstrije, ki namerava kupiti Goričane.</p>
               <p>Zato mislim, da je potrebno, nujno potrebno z nivoja države zagotoviti sredstva za rešitev Goričan, hkrati se morajo pa pridružiti tudi vsi solastniki te delniške družbe, to se pravi sklad, Andriss iz Avstrije, Flatschach iz Avstrije, Aero in Cetis, hkrati pa tudi dobavitelji materiala, banka kot upnik in pa Agencija za sanacijo bank. Konec koncev, če bomo zrušili Goričane, bomo posredno zrušili tudi banko, ki je sedaj solventna in ki ni v sanaciji in se bo morala država tako in tako vključiti, samo da bo problem še dosti težji.</p>
               <p>Mislim, da se to mora narediti. Banki, A banki, ki je pač tam upnik, naj se dovoli reprogramiranje tujih dolgov, za katere je dala garancije. Mislim, da stvar je pomembna in potrebna, da se to uredi. Res je, da predvidevajo strokovnjaki, da bo cena papirju še nekaj časa padala in res je tudi, da je Slovenija polna cenenega uvoznega papirja. Samo do kdaj? Do takrat, ko se bo zaprl zadnji slovenski obrat izdelave celuloze in papirja, tisti hip bodo cene enormno poskočile in če se bomo začeli takrat šele prebujati, kakšno neumnost smo naredili, mislim, da bo to zelo zelo prepozno. Zato mislim, da je zelo pomembna zadeva, da to uredimo sedaj, seveda pa z vsemi ekološkimi zadevami, ki jih moramo vzporedno urejati. Hvala lepa.</p>
            </sp>
            <sp xml:id="SDZ1-Redna-07-1993-04-15.sp171">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Jelinčiču. Besedo ima gospod Franc Lipoglavšek.</p>
            </sp>
            <sp xml:id="SDZ1-Redna-07-1993-04-15.sp172">
               <speaker>FRANC LIPOGLAVŠEK:</speaker>
               <p>Spoštovani predsedujoči, kolegice in kolegi poslanci!</p>
               <p>Naslov teme je problematika celulozne in papirne industrije. Ugotavljam, da razen statističnih podatkov v uvodu ne zajema celovitosti problematike. Rad bi opozoril na segment, ki pa ni tako pereč kot sta ta dva, Videm Papir oziroma celuloza Videm Krško in pa Goričane. Gre za Radeče Papir, gre za papirnico z nad tisoč zaposlenimi, ki ima v svojem proizvodnem programu pretežni del kvalitetnih specialnih papirjev za denar, čeke in druge zadeve. Po pomembnosti bi se seveda lahko teh tisoč zaposlenih primerjalo tudi z drugimi delavci, zaposlenimi v slovenski papirni industriji.</p>
               <p>Strinjam se, zlasti z gospodom Jancem, o potencialu, o presežku lesne mase, ki naj bi se v Sloveniji vendar le predelala. Opozoril bi pa še na drug potencial, to je potencial kadrov, to je potencial znanja, ki je v tej industriji prav gotovo na evropskem nivoju. Papirnica v Radečah je prišla v težave v specifičnem času osamosvojitve. Gre za to, in jaz lahko rečem, z modro politiko vodstva papirnice, da se je ta papirnica posodabljala, je bila usposobljena za evropsko proizvodnjo s tem, da je od Narodne banke bivše Jugoslavije dobivala kar precejšnjo finančno injekcijo in sedaj stoji v tej dolini moderna papirnica, ki se lahko kosa v evropskem merilu. Seveda je bil pa problem, da je bil pretežni del proizvodnje papirjev za denar vezan na jugoslovansko tržišče. Veste, da je inflacija delala svoje in da kolikorkoli so papirja naredili v tej papirnici, ga je bilo še vedno premalo in da je ta proizvodnja kar uspešno cvetela. Po treh letih je ta papirnica sedaj dejansko pred tem, da svojo proizvodnjo prodaja na druga tržišča. In ugotavljamo, da tudi uspešno. Je pa v tem času nastala kar precejšnja luknja, črna luknja, kjer je šlo za neplačane obveznosti iz jugoslovanskega tržišča; gre za to, da niso bile odpoklicane precejšnje zaloge in vse to bremeni to papirnico. Brez pomoči celotne družbe bo ta problem postal nerešljiv. Zadnjih šest mesecev gredo pisma med vodstvom papirnice in med vodstvom Vlade, pa vendar zadeve nič niso bile omenjene v teh stališčih; gre pa za približno 4 milijone nemških mark. Gre za to, da se usposobi papirnica za uspešnejši nastop na evropskem tržišču in da se ohrani delo vsem tisoč zaposlenim v tej papirnici, kar pomeni tudi dosti veliko spodbudo za to.</p>
               <p>Predlagal bi torej, da zaradi tega, ker je tak naslov in ker se danes pogovarjamo o problematiki celulozne in papirne industrije, s sklepom ali na zboru ali da ga sedaj formuliramo in dodamo na kraju, zavežemo Vlado, da z enakimi merili, z enakimi kriteriji intervenira v celotni slovenski papirni industriji, tam, kjer je potrebno in kjer je po ekspertizah tudi racionalno. Ne apeliram, da se za vsako ceno ohrani tisto, kar se ohraniti ne da; kjer izračuni kažejo, da ni mogoče pričakovati v doglednem času napredka. Želim pa, da se ohrani tisto, kar je zdravo in kar je sposobno, da tudi živi.</p>
               <p>In ne nazadnje naj še povem, da se je ta papirnica vsa leta uspešno posodabljala, da so bile osnovni moto pri njih vendarle investicije in je iz obrata, ki je imel nekako 300 zaposlenih, sedaj zrasla v giganta s tisoč zaposlenimi. Da je prav v zadnjem času zelo veliko investirala v energetiko; s tem se je odklopila od porabe mazuta. In da je investicija za plinovod veljala en milijon 50 tisoč dolarjev, kar kaže, da bi v primeru, če se ne odločimo za pomoč tej papirnici, pustili, da živi v svoji agoniji še nekaj časa. Koliko časa pa seveda nihče ne more prognozirati.</p>
               <p>Še enkrat torej predlagam, da se na koncu sklepov, ki jih je predlagal Odbor za gospodarstvo doda, da se z enakimi merili vendarle intervenira v vsakem delu slovenske papirne industrije, kjer elaborati kažejo, da je tako proizvodnjo racionalno in mogoče ohraniti. - Hvala.</p>
            </sp>
            <sp xml:id="SDZ1-Redna-07-1993-04-15.sp173">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Lipoglavšku in ga prosim, če pisno oblikuje in vloži sklep. Besedo ima gospod Janez Kocijančič.</p>
            </sp>
            <sp xml:id="SDZ1-Redna-07-1993-04-15.sp174">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, cenjene kolegice in kolegi! Če bi začel ironično in pogledal na kupe, ki so pred nami, bi rekel, da Slovenija papirno industrijo močno potrebuje. Žal, se ta parlament še ni soočil s kompleksno razvojno politiko Slovenije. Ko pa človek prebira časopisne članke in sodeluje pri raznih razpravah, se Sloveniji postavljajo različni zgledi, često uspešne države Daljnega Vzhoda, kot so Singapur, Hong Kong, ki so majhne, zelo uspešne, zlasti če se jih gleda z distance 8 ali 10 tisoč kilometrov in se pač nekritično priporoča, da bi Slovenija morala svojo gospodarsko strukturo optimalno zastaviti, se preusmeriti v proizvodnje visoke tehnologije in se gibati v smeri postindustrijske družbe. Ta priporočila so sicer hvale vredna, žal, pa često povsem nepraktična. Vsaka družba se mora v načelu soočiti z gospodarsko strukturo, takšno kot jo ima, in reševati probleme, takšne kot so, pa naj so še tako težki. In zagotavljam vam, da je reševanje celih panog in posameznih podjetij, ki so gospodarski bolniki, zelo težko, zelo odgovorno in v ničemer ne mislim, da bi bilo treba zavidati tistim, ki morajo to delati. Ne Vladi ne vsem drugim.  Gre za tako odgovorno delo, da je zelo težko priti na dan z rešitvami, ki bi zadovoljile večino pričakujočih.</p>
               <p>Pri tem se je treba zavedati, da so posledice ukrepov v vsakem primeru. Ne samo takrat, kadar se ukrepa, ampak tudi takrat, ko se ne ukrepa. Če kdo misli, da se pri gospodarskih bolnikih izognemo stroškom, če ne ukrepamo, če probleme odlagamo, se močno moti. Neukrepanje običajno pomeni največje oportunitetne stroške in največje izgube. In zato menim, da gre resnično za zelo zahtevne projekte.</p>
               <p>Pri tem bi rekel še drugo. Da je običajno velika napaka, ki jo pri nas zlasti radi delamo, če se ne razmeji razprava o odgovornosti za pretekle napake, napačne poslovne odločitve ali kaj hujšega, in razprava o perspektivi posameznih gospodarskih projektov. V atmosferi kontaminiranega ozračja medsebojnih sumničenj in obtožb so kreativne rešitve često nemogoče, ali pa vsaj tako otežkočene, da se odmikajo v daljno prihodnost. In jaz toplo priporočam v tem in v vseh podobnih primerih, da se razprave o odgovornosti posameznikov ali celih ekip, ali če hočete političnih, gospodarskih ali kakršnihkoli garnitur razmejijo od razprav o tem, kako reševati proizvodne panoge, kolektive tisočev zaposlenih. Pri tem bi rekel še to, da se mi zdi, da je ena od velikih iluzij tudi takrat, ko se oči takih številnih kolektivov ali branž, uprejo v parlament in ko ljudje pričakujejo, da bo razprava v parlamentu imela nek odrešilni karakter, na žalost ga nima in lahko iz take iluzije nastane veliko razočaranje.</p>
               <p>Po mojem mnenju ni nobenih razlogov za metanje puške v koruzo. Mislim, da je treba ob vsakem konkretnem primeru narediti precizno analizo in ugotoviti prednosti in pomanjkljivosti posamezne panoge ali gospodarske organizacije. Menim, da so odgovorni organi na najboljši poti. V papirni industriji je prednost prav gotovo tradicija, kadri, izvozna usmerjenost, deloma tudi dejstvo, da je pri nas pomemben del surovin. Nadalje mislim, da je zelo važno upoštevati dejstvo, da ima ta proizvodnja, vsaj v določenih okoljih, zelo pomemben multiplikativen karakter. Če bi se zrušilo kakšno večje podjetje, recimo Videm, bi to pomenilo nedogledne posledice za regijo, za vrsto gospodarskih dejavnosti, ki se na to navezujejo, bodisi kot dobavitelji surovin, bodisi kot transportne organizacije, bodisi kot kupci, bodisi vrste storitvenih dejavnosti, ki so odvisne od takih velikih kolektivov. Zato menim, da je smiselno - imam vtis, da se Vlada tega dobro zaveda - nadaljevati papirno proizvodnjo in celulozno proizvodnjo tako v Vidmu kot v Goričanah. Ob tem bi bilo treba definirati  - jaz bi temu rekel - evropsko zaščitno politiko, kajti danes v bazičnih industrijskih proizvodnjah, tudi v najrazvitejšem svetu, ne obstaja več popolnoma liberalna politika, ampak se te proizvodnje zaščitijo. Mislim, da bi bilo treba delati, da se ohrani integrirana proizvodnja, tako celuloze kot papirja, da se za izhodišče opredeli, da je treba obdržati kvalitetno jedro ljudi in tehnoloških kapacitet. Pri tem ne bi želel dajati konkretnejših nasvetov, ker nimam ambicij, da bi bil pametnejši od strokovnjakov in predvsem mislim, da je treba ukrepati; da morajo Vlada, Sklad, banka, upniki ukrepati in v tem smislu bi jim morali iz parlamenta dati vso podporo. Ob tujih vlaganjih velja pritegniti vsem tistim opozorilom, ki so bila že dana. V parlamentu bi morali obravnavati strategijo tujih vlaganj. Napačne bi bile apriorne opredelitve za ali proti tujim vlaganjem, ker ne vodijo nikamor. Prav gotovo pa je v to strategijo treba vgraditi vse tiste elemente, ki bi preprečili, da se ne bi pojavljala tuja vlaganja tam, kjer bi imela namen pridobiti kontrolo nad določenimi proizvodnjami zato, da bi jih kasneje ukinila.</p>
               <p>Prepričan sem, da bodo Vlada, Sklad in vsi pristojni organi naredili zelo pametno in dobro delo, če bodo v obeh primerih, se pravi v Vidmu in Goričanah, našli oblike in metode, da se dve, v bistvu, zelo kvalitetni proizvodnji, ki sta v velikih težavah, ohranita in prideta v dogledni perspektivi na rentabilni nivo.</p>
            </sp>
            <sp xml:id="SDZ1-Redna-07-1993-04-15.sp175">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocijančiču. Besedo ima gospod Franc Černelič.</p>
            </sp>
            <sp xml:id="SDZ1-Redna-07-1993-04-15.sp176">
               <speaker>FRANC ČERNELIČ:</speaker>
               <p>Spoštovani predsedujoči, spoštovani! Ko govorimo o papirni industriji, se je treba zavedati, da so poslednji nekako na vrsti. Bojim se, da za Videm govorimo že "in memoriam", vendar upam, da ne za papirno industrijo. V mojih akcijah sem poskušal predvsem opozoriti na to, da za pomembne podjetniške institucije nimamo kontrolnih mehanizmov. Da nimamo kontrolnih točk, na osnovi katerih bi morala biti reakcija. Trdim, da je bilo za Videm znano že leto in več, kako je z njim in seveda, da je bilo pri tem ves čas sodelovanje informacij in na koncu koncev tudi upravljanja z najvišjih nivojev.</p>
               <p>Ker se iz Vidma, iz tega gorečega rojevajo v bistvu novi gospodarski subjekti, je to seveda optimizem in upam, da bo to držalo. Vendar je pri tem treba biti pozoren, da ne bodo stare bolezni, stare navade prišle tudi v nov del in bi bil tako tudi novi del obsojen na določeno životarjenje.</p>
               <p>Moram reči, da je bilo ves čas ugotavljano, da bodo z ukrepi, ki so dogovorjeni, temu sledile dobesedne akcije tudi v smislu finančnih zagotavljanj sredstev, vendar se to v minulem obdobju ni zgodilo; torej je seveda bilo tudi načrtovanje za to verjetno dokaj v prazno in zato se je tudi precej sredstev, tudi naših, ki jih bomo prej ali slej morali pokrivati z državnega vidika ali preko bank ali kakorkoli drugače, šlo v prazno.</p>
               <p>Postavljam seveda nekaj vprašanj. Torej kako to in kdaj bomo vgradili določene mehanizme, ki so bili včasih uveljavljeni preko SDK-ja, sedaj pa jih ne vidim. Ali bodo ti kontrolni mehanizmi in mejni parametri bolj jasno izraženi?</p>
               <p>Drugo, menim, da je treba tovarno primerjati po vrednosti, po bilanci iz leta 1988, kar sem danes že rekel, da bi se videlo kako in kaj je z njeno sedanjo vrednostjo.  Rad bi pa bil konkreten in bi predlagal k sklepom, ki so bili že navedeni, še naslednje. V zvezi z Vidmom naj se doda: "Komisija pri Ministrstvu za gospodarstvo naj tekoče spremlja preko ustreznih mehanizmov kontrole novo oblikovana podjetja in v primeru negativnih odstopanj dogovorjenih parametrov ukrepa." <stage>(Gre za to, ker bodo pač tudi denarna sredstva države na nek način prisotna.)</stage> In: "Državni zbor nalaga Ministrstvu za gospodarstvo, da ob razčistitvi odgovornosti poslovodstva Vidma Krško v minulem obdobju o tem seznani Državni zbor." Ne gre za to, da bi bili mi razsodniki, vendar, ker je tu pač nekaj dima, bi rekel, je prav, da bi bil Državni zbor o tem obveščen, če sploh je kakšna problematična zadeva.</p>
               <p>Pri sklepih za papirnico Goričane pa predlagam, naj se iz sklepov izvzame odobritev izdaje vladne garancije, ker morajo te biti izdane po postopku, ko bo določen. Nisem nasprotnik temu, da se izdajo garancije, vendar morajo po nekem postopku biti tudi odobrene, ne kar s sklepi. Hvala lepa.</p>
            </sp>
            <sp xml:id="SDZ1-Redna-07-1993-04-15.sp177">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Černeliču. Besedo ima gospod Leo Šešerko.</p>
            </sp>
            <sp xml:id="SDZ1-Redna-07-1993-04-15.sp178">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane kolegice in kolegi! Presenečen sem, ker tukaj ni ministra za varstvo okolja in tudi drugih ljudi iz ministrstva ne vidim. Mogoče se bodo oglasili za menoj. Gre za problematiko, ki ima svoje pomembne ekološke dimenzije in ki so v stališču odbora, ki ga je gospod Horvat tu predstavil, tudi jasno povedane. Moram pa reči, da sem to noto ali to stran opozoril pogrešal v izvajanjih, ki jih je predstavil minister Tajnikar. Namreč, za kaj gre? Vsi veste da gre za proizvodnjo, ki je težavna zato, ker gre za velike količine lesa in celuloze, ker se uporablja klor, ker se uporabljajo zelo močni lugi v velikih količinah in to v takšnih, da študije za varnost jedrske elektrarne Krško opozarjajo, da je treba upoštevati možnost nesreče v zvezi s klorom v Vidmu v povezavi z jedrsko elektrarno Krško. O tem govorim samo zato, da je dimenzija tveganja, ki tu obstaja, bolj jasna.</p>
               <p>Gospod Jelinčič je prej nakazoval na neke temne sile, ki imajo interes, da škodujejo slovenski industriji, zlasti tej. Mogoče, da so res taki ljudje, ki imajo tak interes, je pa težava še poleg tistih, na katere je on opozoril, še v tem, da je v Avstriji zelo stroga zakonodaja glede varstva okolja, še zlasti glede varstva voda pripeljala do vrste zaprtij teh obratov in do nerentabilnosti te proizvodnje. Ker je Slovenija blizu, ker je Slovenija kultivirana dežela, tako kot je gospod Kocijančič rekel, z ekipami, s sposobnimi, tehnično uvedenimi, je v tem pogledu Slovenija idealen teren za umazano industrijo, kar pa bi bilo, če bi se zgodilo, seveda tvegano.</p>
               <p>Zato se jaz strinjam z izvajanji gospoda Kocijančiča, da je treba pri nas kompleksno obravnavati tuje investicije v koncepciji gospodarskega razvoja Slovenije, samo, tudi pri njem sem pogrešal, da poleg vseh lucidnih izvajanj v zvezi s to problematiko ni omenil problematike varstva okolja, ki je prav posebej akutna prav pri tej panogi s tem seveda, da se strinjam s tistim delom, ki zadeva problematiko zaposlenosti. Problematika zaposlenosti in gospodarskih kapacitet je gotovo zelo pomembna. Zavedati pa se morate, da je celo pri papirju tako, da je dolgoročno konkurenčen, če je ekološko čist in da tiste vrste papirja, ki se delajo z močnim lugom in z veliko klora, nimajo prave gospodarske perspektive. Tako, da za Slovenijo je izhod to, da hkrati ob tem, ko zaostri okoljevarstvene kriterije, pomaga tej industriji, da ostane na nogah na tistih področjih, kjer je konkurenčna, kjer zagotovi neko poslovnost.</p>
               <p>Na tistih področjih, kjer bi bile potrebna nekaj sto milijonske investicije letno iz proračuna, pa verjetno ne bo šlo. Jaz sem tudi razumel ministra Tajnikarja, da tudi vlada na to stvar tako gleda in če so stališča v vladi usklajena z Ministrstvom za varstvo okolja, potem je ta perspektiva v tej smeri jasna.</p>
               <p>Sicer se pa strinjam z gospodom Černeličem, ki je tu opozoril, da ni mogoče dajati v naprej v teh stališčih nekih bančnih garancij, ki jih je treba zagotavljati, če to ni preverjeno s tega vidika, o katerem sem govoril in če postopek ni tak kot je v parlamentu običajen. Hvala lepa.</p>
            </sp>
            <sp xml:id="SDZ1-Redna-07-1993-04-15.sp179">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Šešerko. Besedo ima gospod Izidor Rejc.</p>
            </sp>
            <sp xml:id="SDZ1-Redna-07-1993-04-15.sp180">
               <speaker>IZIDOR REJC:</speaker>
               <p>Gospod podpredsednik, gospe in gospodje! Mislim, da bi lahko zelo na kratko rekel, da bi tudi nekaj stvari še ugotovili. Namreč, da ne bi smeli te šole, ki smo jo dali skozi prav s tema primeroma, še enkrat ponavljati, namreč, Videm in Goričane. Če bi januarja ali februarja lanskega leta obe podjetji dali skupaj, bi videli, da je na eni strani sicer velikan, ki se opoteka, se pravi Videm Krško, na drugi strani Goričane, ki zelo žilavo deluje, se pravi dobro podjetje z izvozom, načrti in podobno. Čez nekaj mesecev se je zgodilo, da sta postala skoraj v trenutku oba enaka. Vendar šola gre v dve smeri; v eno gre v Vidmu, ko smo mislili, da bomo seveda s tujcem kar na enkrat dobili izhod iz sile in s tem seveda smo tudi sami sebi dopovedali ali pa si dopovedovali, da doma nimamo kadrov in da bodo tujci reševali naše probleme. Čas je zopet svoje naredil in vidimo, kje smo.</p>
               <p>V Goričanah pa smo seveda na osnovi tega, ko smo zaprli, morda obesili zastavo zmage in seveda ugotovili, da smo pač neko potezo napravili, v trenutku morda ekološko nekaj rešili, po drugi strani pa napravili siromaka, ki sedaj išče zaščito in izhod. Prva zadeva.</p>
               <p>Druga zadeva; v štirih besedah se lahko okarakterizira. Gozd, metla, papir, izvoz. Tu je vsa ta, bi rekel, "kunšt" teh dveh ali teh podjetij, o katerih smo danes slišali in če dodamo še tretje, ki je bilo prej omenjeno. Mi imamo svojo surovino, ta surovina je celo tista, ki je najmanj vredna, ki v bistvu leži, ki je nihče ne pobira, ki jo zavrženo, se pravi, tu bi morala delovati metla. Papir, proizvod in ki gre v izvoz in ko vemo, da je to v bistvu največ, kar lahko dodamo. Kaj pa lahko še dodamo kot dodatno vrednost in vendar, tako rekoč iz odpadkov naredimo praktično časopisni papir, praktično naredimo skoraj material za tisk dobre knjige ali celo vrednostnega papirja. Mislim, kaj lahko še dodamo, in vse to gre lahko v izvoz. To so čisto preproste stvari, mislim da tukaj, kakorkoli bomo strateško gledali naprej, bomo morali gledati na to, da je dodana vrednost tisti element, tisto osnovno izhodišče, ki nam omogoča izvajati strategijo. Vedno smo tako govorili! In tu so neka dejstva.</p>
               <p>Dalje. Bojim se, da bi, recimo, v Goričanah, ker tudi slišim, da se tujci ponujajo in to so že nekateri povedali, da bi recimo tujci kupili in seveda mi bi potem dovolili, da se celuloza proizvaja. Se pravi, potem bomo pa rekli "ni kaj, tujec je prišel, on ima svojo moč, ker je pogodba pač bila takšna, kaj pa moremo". V teh smereh iščem oziroma si poskušam dajati odgovore.</p>
               <p>Imamo izvoznike, imamo tiste, ki imajo veliko dodano vrednost, skoraj večje ne moremo, tehnološko, se pravi, da znajo narediti, problem pa je seveda ekologija. Se strinjam, samo tudi vem, da je znanstveni inštitut, znanstvena ustanova že skoraj prišla, seveda v manjših dimenzijah, v manjših količinah do tokov kroga, ki zagotavljajo tako rekoč zelo očiščeno proizvodnjo ali pa skoraj praktično očiščeno proizvodnjo. Kot so mi povedali in dokazovali z materiali, posebej doktorji, ki na tem delajo, da je potrebno morda 20, 25 tisoč dolarjev, da bi prišli s tem v enem letu naokoli. Potem bi lahko imeli tudi morda najsodobnejšo tehnologijo, ki bi seveda konkurirala povsod in tudi v svetu.</p>
               <p>Zanimivo pa je to, se pravi, zelo majhen denar, ki ga je potrebno</p>
               <p>dati temu znanstvenemu zavodu, da se s svojimi ljudmi dokoplje in poizkusi še v malo večjih količinah svoje pristope.</p>
               <p>Mislim pa kljub temu, kar se dogaja v Evropi, še vedno se vidi izjemen apetit teh Evropejcev po takšni proizvodnji. Se pravi, da nekaj je zadaj. Ne vem zakaj bi tiščali nekam, kjer ni nobenega izhoda. To so za mene šole, ki jih ne smemo ponavljati, v tem razredu ne smemo pasti, ampak moramo naprej, se pravi, moramo s svojimi domačimi strokovnjaki napraviti to, da bomo znali to prodati, po drugi strani pa tudi, kot je bilo prej povedano iz ust gospoda ministra dr. Maksa Tajnikarja, da bodo tudi dajali in vse to vzeli kot tudi priporočilo oziroma sklepe Odbora za gospodarstvo in seveda tudi že stališče Vlade, da bodo tudi v teh poročilih dajali tudi informacijo, kako se ta sanacija izvaja.</p>
               <p>V zadnjem delu je bilo rečeno o garancijah. Samo poglejte, če je neka banka v nekem podjetju in to podjetje praktično miruje ali pa komaj kaj dela oziroma komaj živi, potem je gotovo, da bo naslednji korak moral biti takšen, da se ob tej strateški ugotovitvi, da nam je to potrebno, ker nam odgovarja na mnoga vprašanja, da je razumljivo, da bomo morali dati tudi nekomu garancijo, ko bo šel s svojim kapitalom v takšno podjetje, ali pa če je že notri, da ga vsaj ven ne potegne oziroma da se ne obrne proč in seveda, da pusti, da dejansko propade. Moje stališče je, da vse to podpremo, ne delajmo napak, kot smo jih to pot naredili v tem dobrem letu in ne delajmo si utvar, da nam bodo kar na enkrat tujci reševali. Če sami ne znamo, potem na glas povejmo. Hvala.</p>
            </sp>
            <sp xml:id="SDZ1-Redna-07-1993-04-15.sp181">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Rejcu. Besedo ima gospa Metka Karner-Lukač. Ali je replika? <stage>(Da.)</stage></p>
            </sp>
            <sp xml:id="SDZ1-Redna-07-1993-04-15.sp182">
               <speaker>DR. METKA KARNER-LUKAČ:</speaker>
               <p>Spoštovani zbor! Pred enim mesecem sem postavila poslansko vprašanje, kot vam je poznano, in sicer odgovornost Vlade, da še naprej pusti, da propada podjetje, ki v težave ni zašlo po svoji lastni krivdi, ampak po odločitvi državnih organov, ki so prepovedali obratovanje proizvodnje celuloze, čeprav je podjetje plačalo vse prispevke, ki naj bi jih plačalo in je tudi sledilo tem komunalnim planom, da se zgradi omrežje - se pravi kolektor ob desnem bregu Save, ki bo potem prepojena na čistilno napravo v Zalogu. In ker to ni bilo narejeno, je podjetje izgubilo del proizvodnje. O tem sem govorila. V bistvu nisem dobila odgovora, kako se bo to podjetje rešilo.  </p>
               <p>  Ali se bo omogočila proizvodnja celuloze ali ne? To sem zahtevala. Pa še nekaj drugega. Tukaj, iz te razprave, kot sem jo slišala danes, kaže, da Vlade sploh ne zanima, če v naših gozdovih gnije les, sploh je ne zanima, kam bomo spravili te odpadke. Najbrž je to dokaj nepriljubljena stvar. Vem, da to onesnažuje okolje, proizvodnja celuloze, vendar dajmo sprejeti odločitev, ali bomo proizvodnjo celuloze v Sloveniji imeli ali ne.</p>
               <p>Zato predlagam, da se danes opredelimo in da predložimo oz. damo sklep tega zbora Vladi, da se dokončno opredeli do problema celulozne proizvodnje v Sloveniji.</p>
            </sp>
            <sp xml:id="SDZ1-Redna-07-1993-04-15.sp183">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Lukač. Prosim, če pisno vložite sklep. Besedo ima gospod Toplak.</p>
            </sp>
            <sp xml:id="SDZ1-Redna-07-1993-04-15.sp184">
               <speaker>DR. LUDVIK TOPLAK:</speaker>
               <p>Hvala lepa za besedo, spoštovani gospod podpredsednik! Spoštovane poslanke in poslanci! Želim pritrditi predlogu gospe poslanke Karner-Lukač, ko predlaga, da se Državni zbor opredeli do osnovnega vprašanja. Ali hočemo ali nočemo? Ali Slovenija rabi papirno industrijo ali ne? Potem nastopijo podvprašanja ekološkega značaja, vprašanja surovin, izvozna, finančna in tako dalje.</p>
               <p>Včasih je bilo ustno izročilo sredstvo ali tehnologija prenašanja informacij. Sledila je knjiga. Zadnja desetletja je to elektronika, kot rečemo, informatika. Moram opozoriti, nobene temne sile, dr. Šešerko, zelo jasne so, zelo prozorne so in vidne so tiste sile, ki uničujejo in ki so se pred 10 leti odločile, da bodo uničile slovensko elektronsko industrijo. Konkretno slovensko računalniško industrijo in jo dali v stečaj, ko danes - pet let kasneje - ugotavljajo, da sploh ni bilo pogoja za stečaj. Vsi dolgovi so poplačani in še je ostalo premoženje neprodanega in čaka pravzaprav kupca, ki bi ga danes, razvrednotenega, poceni prodal. Mislim, da ne gre za drugo vprašanje. Ko smo uničili elektronsko industrijo, zdaj se spravimo na papirno industrijo, zato da bomo uničili tudi možnost pismene komunikacije pri Slovencih in jih dali nazaj v dobo ustnih izročil. Hvala lepa.</p>
            </sp>
            <sp xml:id="SDZ1-Redna-07-1993-04-15.sp185">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Toplaku. Želi še kdo razpravljati? Gospod Zlobec.</p>
            </sp>
            <sp xml:id="SDZ1-Redna-07-1993-04-15.sp186">
               <speaker>JAŠA L. ZLOBEC:</speaker>
               <p>Samo vprašanje gospodu Toplaku. Ali potem, ko se bomo vrnili v ustno izročilo, nam bodo pa jezike odrezali. To je prvo in drugo, da mi pove, kdo so te "svetle" sile. Res bi rad videl, da se bo lahko proti njim bolje organiziralo. Prosim, če mi govorite, obtožbe so bile zelo jasne. Naslovniki teh obtožb pa niso. Res bi rad vedel, kdo je to. Če pa vi ne boste, bo pa kolega Jelinčič pomagal, ker očitno tudi ve za te temne sile. Povejte, vsaj približno, ali pa ne nastopite več.</p>
            </sp>
            <sp xml:id="SDZ1-Redna-07-1993-04-15.sp187">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zlobcu. Gospod Toplak.</p>
            </sp>
            <sp xml:id="SDZ1-Redna-07-1993-04-15.sp188">
               <speaker>DR. LUDVIK TOPLAK:</speaker>
               <p>Hvala lepa za besedo. Poglejmo, kdo so bili šefi, odgovorni šefi teh segmentov, ki so o teh stvareh odločali. Poglejmo, preštejmo jih, imajo priimke in imena in imajo svoje druge generalije. Bomo videli. Tisti, ki so o teh stvareh odločali. Odprimo to vprašanje in uredimo za to parlamentarno komisijo. Že v dveh minulih mandatih je bila postavljena zahteva, da se razišče vprašanje elektronske industrije, da se prouči in da se uvede, ustanovi preiskovalna komisija. Res, da v prejšnjih mandatih, če nismo imeli ustavne podlage za oblikovanje preiskovalnih komisij. Bomo videli. Hvala lepa.</p>
            </sp>
            <sp xml:id="SDZ1-Redna-07-1993-04-15.sp189">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sušek.</p>
            </sp>
            <sp xml:id="SDZ1-Redna-07-1993-04-15.sp190">
               <speaker>MAKS SUŠEK:</speaker>
               <p>Hvala! Replika  na izvajanje gospe Lukačeve. Tudi jaz sem vložil amandma oz. poslansko vprašanje oz. pobudo za rešitev tega problema. Moram reči, da sem danes dobil zadovoljiv odgovor. Seveda problem je zelo velik. Nam je jasno kje smo, kakšen je ta problem. Neki cilji so tudi pred nami in gospod minister je danes tu predložil določene ukrepe. Mislim, da se moramo bolj osredotočiti na sanacijo tega stanja in to je pač en način reševanja tega problema. Ne bi šel zdaj v neko smer poglabljanja na osnovi tega problema razširiti politično vprašanje vsega tega, kar je bilo do zdaj, dobrega in slabega, to samo zamegli ta problem.</p>
               <p>Mi smo postavili poslansko vprašanje glede problema celuloze in je bilo danes rečeno, da je Vlada to dobro proučila dejansko stanje. Morda bi dodal še nekaj, da ima še širši družbeni značaj, kot je to Vlada danes poudarila, predvsem glede na to, da zajema zelo široko področje glede na lastne surovine in pa zajema tudi celotno slovensko populacijo. Morda ima zaradi tega širši pomen za Slovenijo kot celoto, ampak generalno sem zadovoljen z nakazano smerjo.</p>
               <p>Apeliram, da bi bili ti ukrepi storjeni kar hitro. Čas je zdaj tu bistven dejavnik pri tem. Hvala.</p>
            </sp>
            <sp xml:id="SDZ1-Redna-07-1993-04-15.sp191">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sušku. Gospod Pavlica ima besedo.</p>
            </sp>
            <sp xml:id="SDZ1-Redna-07-1993-04-15.sp192">
               <speaker>MILOŠ PAVLICA:</speaker>
               <p>Imam kratko repliko na kolega Toplaka. Če bi bile te zadeve tako enostavne - slučajno izhajam iz firme, ki je bila tudi računalniška industrija v okviru Iskre Delte, ki jo gospod Toplak dobro pozna, ker je bil zelo aktiven v njej - bi jih že zdavnaj razrešili. Moram reči, da so posledice stečaja Iskre Delte povzročile v sistemu Iskra približno 100 milijonov mark izgube, kar je posledično pomenilo enega ključnih elementov, da smo v Iskri izgubili 10.000 delovnih mest. Koncept, ki je bil zastavljen v računalniški industriji, je bil zastavljen na močno avanturističen način. In na tako enostaven način govoriti s tega odra o teh zadevah, se seveda ne da. Sem pa zelo za to, da se ustanovi raziskovalna komisija in bojim se, da bo marsikoga zaradi tega bolela glava.</p>
            </sp>
            <sp xml:id="SDZ1-Redna-07-1993-04-15.sp193">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko, prosim.</p>
            </sp>
            <sp xml:id="SDZ1-Redna-07-1993-04-15.sp194">
               <speaker>DR. LEO ŠEŠERKO:</speaker>
               <p>Tudi jaz imam repliko na dr. Lukačevo in gospoda dr. Toplaka v zvezi z njunim stališčem, naj se ta Državni zbor jasno opredeli, najprej celuloza da ali ne; potem pa, ko bomo na to vprašanje odgovorili, se lahko pogovarjamo o ekologiji in drugih stvareh. Ta predlog se mi zdi približno tako, kot če bi nekdo rekel: najprej si bom izbral ženo in se bom poročil, potem bom pa razmišljal še o naslednji ženi in o tem, kdaj se z njo poročim. Hočem reči, da je treba te stvari rešiti hkrati in ta Državni zbor ne more iti po drugi poti.</p>
            </sp>
            <sp xml:id="SDZ1-Redna-07-1993-04-15.sp195">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Šešerku. Gospod Toplak.</p>
            </sp>
            <sp xml:id="SDZ1-Redna-07-1993-04-15.sp196">
               <speaker>DR. LUDVIK TOPLAK:</speaker>
               <p>Hvala lepa. Samo kratka replika na vprašanje. Nekdo je vprašal iz avditorija: "In kaj bo potem, ko bomo papirno industrijo uničili?" Potem nam bo ostala ustna beseda. Tudi to se je v zgodovini godilo. Res je, da smo delali v elektronski industriji, in to s srcem takrat, ko smo jo gradili. Res je, da je nastopil trenutek, ko je stvar nepoklicane prerasla. In sem bil jaz kot nepoklican in nepooblaščen pozvan, da odstopim in da oddam mesto tistim, ki so bolj poklicani ali bolj izvoljeni. In tudi to je bilo! In res je, da je tri leta kasneje firma šla v stečaj. Kakšne so konsekvence, je drugo vprašanje. Moj prigovor je samo v tem, da premoženje štiri leta po razglasitvi stečaja še vedno je, in to veliko premoženja. Plačani so že vsi dolgovi, toda še vedno je premoženje. Kar pomeni, da nikoli niso bili podani pogoji, predpostavke za uvedbo stečaja. In prav zaradi tega bi kazalo vendarle obnoviti zahtevo po uvedbi posebne preiskovalne komisije, ki bi tudi ta primer razčistila.</p>
               <p>In še kratko repliko na gospoda Šešerka. Res je! Samo vendarle mislim, da gre za strateško vprašanje in mislim, da bi se veljalo do tega vprašanja zelo konkretno opredeliti. V drugih deželah namreč papirnato industrijo štejejo za strateško panogo v določenem obsegu. In bi veljalo videti tudi to, kakšni so strateški cilji. Drugo je vprašanje konkretne, tehnološke, ekološke in finančne sanacije, pri čemer pa je tudi vprašanje cene. - Hvala lepa.</p>
            </sp>
            <sp xml:id="SDZ1-Redna-07-1993-04-15.sp197">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Toplaku. Besedo ima gospod Pregelj in nato gospod Hvalica.</p>
            </sp>
            <sp xml:id="SDZ1-Redna-07-1993-04-15.sp198">
               <speaker>ŽARKO PREGELJ:</speaker>
               <p>Spoštovani! Pri vsej tej zadevi imam občutek, da se ekologija zopet daje na zatožno klop oziroma se jo uporablja kot grešnega kozla, zaradi katerega je do vsega tega prišlo. Občutek imam, da je bila ekologija tukaj zlorabljena. Dejstva so, da je prihajala voda iz te tovarne umazana; dejstvo je, da je bila Sava umazana. Toda to se je dogajalo leta in leta in menda je ta tovarna vlagala velika sredstva v sanacijo proizvodnje, se pravi v ekološke naprave; žal, v popolnoma napačno in neuporabno tehnologijo. Na koncu se je izkazalo, da se zadeve ne da rešiti. Takih primerov je na Slovenskem kar nekaj. In ko beremo to poročilo, kjer je pod Papirnico Goričane napisano, kako se bo zadeva rešila, je videti vsa zadeva dokaj lepa. Sklad bo svoj del saniranega podjetja prodal - se pravi tisto, kar je še zdravo, kar funkcionira; potem bo s kupnino poravnal škodo, ki je nastala zaradi tega, ker ni obratovala Celuloza. Lepo in prav! Toda kdo je tisti, ki bo kupil to podjetje? Ali je bilo res potrebno s to kupnino, namesto jo vložiti v ekologijo, zgolj plačati škodo, ker Celuloza ni delovala - to so pa sedaj že druga vprašanja.</p>
               <p>Naprej piše, da bo tovarna delovala po posebnem režimu, da bo na novo pripravljen sanacijski program, oziroma se začel izvajati; da se bo potem vlagalo naprej, da bomo sprejeli neko posojilo; da bo država dala garancijo. Vse lepo in prav! Ampak, je zadaj vedno tista odgovornost, ki je bila baje že pred 20-timi leti odločena, ko je nekdo odločil, da se pač gre v tak postopek, ki sedaj ni rodil uspeha. Tisti pa, ki je bil strokovno pravilen, pa je bil zaradi nekih političnih ali ne vem kakšnih razlogov zavrnjen in nikoli ni videl luč sveta.</p>
               <p>Tukaj se lepo kaže, kako je v resnici ekologija v tem primeru v interesu nekih drugih, čisto lastninskih interesov. In to je verjetno tisti glavni problem. Tehnološko se da te zadeve rešiti. Ali je zdaj bilo prav, da se je tovarna zaprla tako kot se je oziroma proizvodnja celuloze ali ne, se v to ne vtikam, ker imam v bistvu premalo podatkov. Vsekakor pa je takih primerov več. Podoben primer je bila Tovarna organskih kislin v Ilirski Bistrici, kjer je tovarna tik pred stečajem dogradila čistilno napravo, vredno 8 milijonov  mark, na kar se je izkazalo, da čistilna naprava ne dela tako kot so si želeli, da voda iz 10 kakovostnega razreda pripelje do 4, kar je pa še vedno mrtva reka. Tako ne moremo delati. Ni kriva ekologija, kriv je tisti, ki je izbral napačno tehnologijo. Sicer menim, da imamo lahko v Sloveniji celulozno industrijo, ker pač imamo surovino, del energije nam sicer primanjkuje. Vsekakor, če bi se moral odločiti katero od baznih industrij naj bi ohranili, bi izbral tole ne pa recimo proizvodnje aluminija, ko celo surovine nimamo. Toda to so strateške odločitve, za katere je potrebno nekoliko več podatkov kot naj jih to poročilo ponuja.</p>
               <p>Soglašam, da se ta problem sicer zdaj pač tako rešuje kakor se, da pa se vsekakor poiščejo tudi krivci, ne da bi jih sodili ampak zato, da ne bi več tako delali. Hvala lepa.</p>
            </sp>
            <sp xml:id="SDZ1-Redna-07-1993-04-15.sp199">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Preglju. Besedo ima gospod Pavlica.</p>
            </sp>
            <sp xml:id="SDZ1-Redna-07-1993-04-15.sp200">
               <speaker>MILOŠ PAVLICA:</speaker>
               <p>Hvala lepa. Najprej majhen popravek. Res, da je tudi kolega Hvalica tukaj, jaz sem Pavlica. Včasih naju tudi novinarji zamenjajo ampak nič hudega, ker sva oba iz istega konca, pa se lahko zmeniva.</p>
               <p>Še eno kratko repliko bi imel kolegu Toplaku.  Res je sicer, da je nek ostanek stečajne mase. Vendar kolega Toplak kot vrhunski pravnik pozna, kakšni so bili krogi solidarnosti znotraj poslovnega sistema Iskre in tudi ve, da so v teh solidarnostih krogih pravzaprav Iskrine firme, ki so šle kasneje v stečaj,   pokrile dolgove Iskre Delte, ki jih je s svojo napačno poslovno strategijo zastavila. Res je on pravočasno odšel iz Iskre Delte, to je tudi res. Vendar, strategija kot je bila zastavljena, je bila napačna in to je bila strategija vodstva, v katerem je sodeloval. Moram reči, da sem tudi osebno zelo zainteresiran, da se te zadeve razčistijo in me pravzaprav preseneča, da komisija, ki je bila že v prejšnjem mandatu parlamenta, te zadeve ni razčistila. To je komisija, ki jo je vodil, mislim, da gospod Lukač in moram reči, da je v velikem interesu delavcev Iskre, da bi se ta zadeva resnično razčistila in bi dejansko ugotovili odgovornosti na tem področju tudi zaradi tega, da se ta zadeva ne bi ponovno vlekla in da se ne bi nekateri, ki so po moji oceni močno odgovorni za zadeve, zdaj obnašali kot da niso v ničemer sodelovali in da niso za nič krivi.</p>
            </sp>
            <sp xml:id="SDZ1-Redna-07-1993-04-15.sp201">
               <speaker>PODPREDSEDNIK VLADIMIR TOPLER:</speaker>
               <p>Gospodu Pavlici se opravičujem. Besedo ima gospa Logarjeva.</p>
            </sp>
            <sp xml:id="SDZ1-Redna-07-1993-04-15.sp202">
               <speaker>MIHAELA LOGAR:</speaker>
               <p>Pozdravljeni! Sicer se nam mešata tu dva problema zdaj Papir in Iskra. Mislim, da imata vseeno skupno točko, in to je verjetno papir.  </p>
               <p>Rada bi replicirala na tisto kar je govoril gospod Šešerko, namreč Goričani in ekologija. Zdi se mi, da ta stvar ni tako nasprotna kot je v prvem trenutku verjetno videti. Zdi se mi, da je bila Goričane, ta tovarna celuloze, ena izmed tovarn, ki je največ vlagala v ekologijo in to lahko tudi službe potrdijo s papirji in s s številkami. To je bil celoten prehod iz klora na bolj varno žvepleno obdelavo. Samo mislim, da je tu nekoliko ponagajala tudi  zakonodaja, ker je bila v tistem času sprejeta močno poostrena zakonodaja glede pogojev izpusta odpadnih voda v vodo, kjer je bila močno zaostrena količina žvepla. Kakor smo se pogovarjali o tem, naj bi bila ta količina žvepla, ki naj bi bila po novi zakonodaji dovoljena, je v vinu višji kot pa v vodi, ki bi  ga  lahko  Goričani izpustili v Soro oziroma naprej v Savo.  </p>
               <p>Potem to, kar je omenjal že gospod Pregelj, namreč, da je bila tu ekologija izkoriščena. Zdi se mi, da je bila tovarna izkoriščena. Namreč tovarna je izgradila tisto, kar je bilo od nje zahtevano. Tovarna je plačala tudi vse, kar je bilo od nje zahtevano, ta denar pa se ni porabil za dodatne čistilne naprave in to je čistilna naprava Ljubljana in vsa povezava od tovarne do Ljubljane. Torej je bila res potem dodatno kaznovana tovarna, ki je bila zaprta, ne pa tista organizacija oziroma tisti ljudje, ki niso poskrbeli za stvari, za katere so bili zadolženi.</p>
               <p>Tu si sicer nekoliko nasprotujeva z gospodom Kocijančičem, ko je rekel, da naj bi, ko iščemo poti naprej, ne gledali več nazaj, vendar mislim, da če ne bomo določenih stvari razčistili, potem tudi naprej ne bomo mogli, ker se nam bodo iste stvari ponavljale. Se pravi Goričane kot dobro stoječa, izrazito zaradi ekoloških stvari zaprta tovarna, vendar se mi zdi, da so bili v tem trenutku najmanj krivi ravno zaradi tega. Hvala.</p>
            </sp>
            <sp xml:id="SDZ1-Redna-07-1993-04-15.sp203">
               <speaker>PODPREDSEDNIK VLADIMIR TOPLER:</speaker>
               <p>Hvala gospe Logarjevi. Gospod Kocijančič ima repliko.</p>
            </sp>
            <sp xml:id="SDZ1-Redna-07-1993-04-15.sp204">
               <speaker>MAG. JANEZ KOCIJANČIČ:</speaker>
               <p>Gospa Logarjeva me očitno ni dobro razumela. Nisem rekel, da ni treba gledati nazaj, ampak samo naprej, ampak sem predlagal, da se ti dve vrsti diskusije razdvojijo. Seveda, globoko sem prepričan, zlasti pa me je o tem prepričal gospod Toplak, da problema papirne industrije v prihodnje ne bomo rešili, če bomo raziskovali, recimo, odgovornost za propad Iskre Delte.</p>
            </sp>
            <sp xml:id="SDZ1-Redna-07-1993-04-15.sp205">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Kocijančiču. Besedo ima gospod Maks Lavrinc. Se odpoveduje. Gospod Leo Šešerko.</p>
            </sp>
            <sp xml:id="SDZ1-Redna-07-1993-04-15.sp206">
               <speaker>DR. LEO ŠEŠERKO:</speaker>
               <p>Gospa Logarjeva me je, kaže, slabo poslušala, ker sem omenjal nevarnost eksplozije klora v Vidmu v zvezi z Jedrsko elektrarno Krško. Ampak, to se pač zgodi. V teh predlogih za ohranitev proizvodnje celuloze mislim, da moramo izhajati tudi tu od tega, da današnje tehnološke rešitve niso edino zveličavne in za vselej najboljše in da je lesne odpadke, ki jih je zelo veliko v Sloveniji, katerih problem je treba rešiti, možno reševati tudi na druge načine. Treba je videti možnosti, da se ti lesni odpadki uporabljajo kot drugi organski odpadki za predelavo v različne namene, ki bodo tekli ob siceršnji predelavi organskih odpadkov, takoj ko bo Slovenija naredila integriran sistem reciklaže odpadkov, ki ga danes še nimamo. Zaradi tega nekateri tako dramatično zaostrujete eno same vprašanje lesnih odpadkov.</p>
            </sp>
            <sp xml:id="SDZ1-Redna-07-1993-04-15.sp207">
               <speaker>PODPREDSEDNIK VLADIMIR TOPLER:</speaker>
               <p>Hvala gospod Šešerko. Gospod Peršak ima besedo.</p>
            </sp>
            <sp xml:id="SDZ1-Redna-07-1993-04-15.sp208">
               <speaker>ANTON PERŠAK:</speaker>
               <p>Spoštovani! Bojim se, da se to, kar zadnje ure počnemo, imenuje prosti tek - v slovenščini - ljudstvu je pa bolj znano pod germanizmom "frei lauf". Ker ni bilo nič novega dodanega, predlagam, da glasujemo o sklepih, ki so predlagani. Osebno se najbolj strinjam z diskusijo, ki jo je imel gospod Rejc. Mislim pa, da so predloženi sklepi zreli za glasovanje. Hvala.</p>
            </sp>
            <sp xml:id="SDZ1-Redna-07-1993-04-15.sp209">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Peršaku. Želi še kdo razpravljati? Ker ne želi nihče več razpravljati, zaključujemo razpravo in prehajamo na glasovanje.</p>
               <p>Na glasovanje dajem predlog ugotovitev sklepov in stališč v zvezi s papirno in celulozno industrijo, ki jih imate v poročilu Odbora za gospodarstvo na drugi in tretji strani pod rimsko I, II in III. Dovolite, da teh ugotovitev, sklepov in stališč ne berem. Ugotovimo sklepčnost. <stage>(62 prisotnih.)</stage></p>
               <p>Kdo je za predlagane ugotovitve, sklepe in stališča? <stage>(62 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da so ugotovitve, sklepi in stališča sprejeti.</p>
               <p>Na glasovanje dajem predlog sklepov v zvezi s tovarno Videm Krško, ki jih imate v poročilu Odbora za gospodarstvo, na strani 5. in 6. Prav tako ne bi bral. Ugotovimo sklepčnost. <stage>(74 prisotnih.)</stage></p>
               <p>Kdo je za predlagane sklepe v zvezi s tovarno Videm Krško? <stage>(62 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da so predlagani sklepi v zvezi s tovarno Videm Krško, sprejeti.</p>
               <p>Na glasovanje dajem predlog sklepov v zvezi s Papirnico Goričane, ki jih imate v poročilu Odbora za gospodarstvo na strani 7. Ugotovimo sklepčnost. <stage>(74 prisotnih.)</stage></p>
               <p>Kdo je za predlagane sklepe? <stage>(67 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da so predlagani sklepi v zvezi s Papirnico Goričane, sprejeti.</p>
               <p>Na glasovanje dajem še naslednje. Pri sklepih v zvezi z Videm Krško naj se doda na predlog gospoda Franca Černeliča; "Komisija pri Ministrstvu za gospodarstvo naj tekoče spremlja, preko ustreznih mehanizmov kontrole, novo oblikovana podjetja in v primeru negativnih odstopanj dogovorjenih parametrov ukrepa" in "Državni zbor nalaga Ministrstvu za gospodarstvo, da ob razčistitvi odgovornosti poslovodstva Vidma Krško v minulem obdobju o tem seznani Državni zbor". Želi o tem predlogu kdo razpravljati? Gospod minister Tajnikar, prosim.</p>
            </sp>
            <sp xml:id="SDZ1-Redna-07-1993-04-15.sp210">
               <speaker>DR. MAKS TAJNIKAR:</speaker>
               <p>Glede drugega dela vašega predloga, če sem ga prav razumel, ker gre za iskanje odgovornosti. Jaz bi to raje prenesel na Vlado, ker moje ministrstvo ni zadolženo za take reči. Tako, da ne bi zadolžil moje ministrstvo, ampak Vlado, ker samo ona to lahko naredi. Jaz na svojem ministrstvu tega nisem sposoben narediti.</p>
            </sp>
            <sp xml:id="SDZ1-Redna-07-1993-04-15.sp211">
               <speaker>PODPREDSEDNIK VLADIMIR TOPLER:</speaker>
               <p>Želi gospod Černelič morda... Se strinjate. Torej bomo sklep redakcijsko popravili. Sklep bi se v drugem odstavku glasil: "Državni zbor nalaga Vladi, da ob razčistitvi odgovornosti poslovodstev Vidma Krško v minulem obdobju s tem seznani tudi Državni zbor". Se opravičujem Vladi. Želi še kdo razpravljati? - V kolikor ne, razpravo zaključujemo in prehajamo na glasovanje.</p>
               <p>Ugotovimo sklepčnost! - <stage>(75 prisotnih.)</stage></p>
               <p>Kdo je za tako redakcijsko popravljen sklep? <stage>(67 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je glasovanje končano in da je tako redakcijsko popravljen sklep sprejet.</p>
               <p>Dalje. Dodatni sklep gospoda Lipoglavška k predlaganim sklepom Odbora za gospodarstvo. Na strani 7 se črta: "Vlada naj s svojimi ukrepi podpira tudi ostalo proizvodnjo papirja v Sloveniji, ki bo imela ekonomske možnosti preživetja. Sprejeti sklepi za Videm in Papirnico Goričane pa naj se smiselno nanašajo tudi na Radeče Papir." - Obrazložitev: Radeče Papir, proizvajalec specialnih papirjev, je v težavah zaradi razlogov, ki niso mogli biti predvideni s poslovno politiko <stage>(osamosvojitev)</stage>. Pri usmerjanju na novo tržišče so nastale zaloge neprodanega blaga <stage>(embargo Zvezni Republiki Jugoslaviji)</stage>. Prišlo pa je tudi do izpada plačil. Stroški za preusmeritev na nove trge pa po oceni delavcev v Radeče Papir pomenijo 4 milijone DEM kredita, ali garancijo s cca 5-letnim moratorijem.</p>
               <p>Ali želi o predlaganem sklepu kdo razpravljati? - Prosim, gospod Tajnikar.</p>
            </sp>
            <sp xml:id="SDZ1-Redna-07-1993-04-15.sp212">
               <speaker>DR. MAKS TAJNIKAR:</speaker>
               <p>Na Ministrstvu za gospodarske dejavnosti kar dobro poznamo Radeče Papir. Je pa primer seveda precej drugačen od onih dveh primerov, o katerih smo prej govorili, in tudi način reševanja ne more biti enak. Tako da način reševanja, ki velja za Videm Krško ali Papirnico Goričane, po mojem nima nič skupnega, npr. s tem, kar je Radeče Papir. Zato bi predlagal - če smem; mislim pa, da smem imeti svoje stališče -, da to, kar je bilo predlagano, ne potrdite.</p>
            </sp>
            <sp xml:id="SDZ1-Redna-07-1993-04-15.sp213">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Tajnikarju. Gospod Lipoglavšek.</p>
            </sp>
            <sp xml:id="SDZ1-Redna-07-1993-04-15.sp214">
               <speaker>FRANC LIPOGLAVŠEK:</speaker>
               <p>Spoštovani predsedujoči! Gospod minister, nisem apeliral, da se enako rešuje, ampak da se smiselno uporabljajo. Gre pa za to, da se vendarle ugotovi, da je ekonomika in seveda tudi problematika drugačna; glede tega se strinjava. Da pa je reševanje zagonskega teka pa potrebno. In predvsem s tem sklepom želim, da se ta spodbuda vzpostavi in da na nek način vendarle pride do enakega obravnavanja. Zato predlagam, da potrdite ta sklep. Hvala lepa.</p>
            </sp>
            <sp xml:id="SDZ1-Redna-07-1993-04-15.sp215">
               <speaker>PODPREDSEDNIK VLADIMIR TOPLER:</speaker>
               <p>Ali želi še kdo razpravljati? Prosim, gospod Zmago Jelinčič.</p>
            </sp>
            <sp xml:id="SDZ1-Redna-07-1993-04-15.sp216">
               <speaker>ZMAGO JELINČIČ:</speaker>
               <p>Soglašam z gospodom Lipoglavškom. Mislim, da je tudi Papirnico Radeče nujno potrebno rešiti in pomagati, da splava iz težav. Konec koncev dela ta tovarna enega najboljših papirjev za denar na svetu. In da bi zaradi ene nesmotrnosti in poteze, ki bi jo potem obžalovali, tega ne naredili, bi bilo škoda. Zato tako jaz kot Slovenska nacionalna stranka podpiramo predlog gospoda Lipoglavška. Hvala.</p>
            </sp>
            <sp xml:id="SDZ1-Redna-07-1993-04-15.sp217">
               <speaker>PODPREDSEDNIK VLADIMIR TOPLER:</speaker>
               <p>Ali želi še kdo razpravljati? Prosim, gospa Vika Potočnik.</p>
            </sp>
            <sp xml:id="SDZ1-Redna-07-1993-04-15.sp218">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Glasovala bom tudi "proti" temu predloga, ampak ne zaradi tega, ker mi je to "sugeriral" minister, ampak zaradi tega, ker se bojim, da bomo na vsaki seji prišli s svojo firmo, pač glede na to, iz katerega kraja prihajamo, in zaprosili, naj jo Vlada rešuje. Mislim pa, da je tehtno, da z ukrepi ekonomske politike glede tudi na različnost stopnje razvitosti in tudi glede na to, kar se je dogajalo v zadnjih nekaj letih na tem ekonomskem področju, poskušamo stabilizirati ne samo to firmo in še ostalih 500, ampak celotno naše gospodarstvo. In če je bila celulozna industrija izjema, predlagam, da res ne glasujemo o tem predlogu, ker vam povem, da bom naslednjič še jaz kakšno firmo pripeljala, da jo Vlada s posebnimi injekcijami sanira. Hvala.</p>
            </sp>
            <sp xml:id="SDZ1-Redna-07-1993-04-15.sp219">
               <speaker>PODPREDSEDNIK VLADIMIR TOPLER:</speaker>
               <p>Hvala gospe Viki Potočnik. Replika gospod Zmago Jelinčič.</p>
            </sp>
            <sp xml:id="SDZ1-Redna-07-1993-04-15.sp220">
               <speaker>ZMAGO JELINČIČ:</speaker>
               <p>Gospe Viki Potočnik bi povedal, da Radeče niso moja firma. Na žalost!</p>
            </sp>
            <sp xml:id="SDZ1-Redna-07-1993-04-15.sp221">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Gospod Kopše, prosim.</p>
            </sp>
            <sp xml:id="SDZ1-Redna-07-1993-04-15.sp222">
               <speaker>JOŽEF KOPŠE:</speaker>
               <p>Spoštovani! Glasoval bom "za" sklep, ker je to eno od redkih podjetij, ki je sposobno delati tudi za druge. Danes dela papir za druge, kot je Zmago omenil, delala je včeraj in delala bo jutri. To je samo premostitev težav. Hvala.</p>
            </sp>
            <sp xml:id="SDZ1-Redna-07-1993-04-15.sp223">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Pregelj.</p>
            </sp>
            <sp xml:id="SDZ1-Redna-07-1993-04-15.sp224">
               <speaker>ŽARKO PREGELJ:</speaker>
               <p>Spoštovani! Mislim, da ni umestno trditi, da je neka firma iz nekega kraja last tistega, ki je iz tega kraja itd. Poglejte, vsa podjetja, ki imajo družbeni kapital, so naša. Dokler se ne bodo lastninila, so last celotne države, vseh državljanov Slovenije in imajo to čast, da jih lahko ta zbor še vedno enakopravno obravnava. Potem, ko bodo pa lastniki znani, bo pa zadeva nekoliko drugačna. Vsak lastnik bo odgovoren za poslovanje svoje firme. Sedaj je pa odgovornost na celotni družbi. Tu je problem. Zato lahko vsakdo pride s takim predlogom in predlaga neko rešitev. Osebno pa bi želel, da nam ta sklep predsedujoči še enkrat prebere, ker ga pač ne moremo dobiti pisno, ker so le neka sredstva in je treba imeti jasno sliko, o čem bomo glasovali.</p>
               <p>Kar se pa tiče mnenja Vlade, bi prosil za poslovniško razlago, ali lahko pri sklepu Vlada daje mnenja ali ne. Mislim, da je tukaj ta zadeva nekoliko nejasna.</p>
            </sp>
            <sp xml:id="SDZ1-Redna-07-1993-04-15.sp225">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo razpravljati? Gospod Lipoglavšek.</p>
            </sp>
            <sp xml:id="SDZ1-Redna-07-1993-04-15.sp226">
               <speaker>FRANC LIPOGLAVŠEK:</speaker>
               <p>Spoštovani! Jaz sem uvodoma rekel, da danes govorimo o problematiki celulozne in papirne industrije. Meni je zelo žal, če sem iz Radeč doma, pa je tam ta tovarna. Res so to moji volivci. Oni so glasovali za mene in res pa je, da to problematiko poznam. Če problematika ne bi bila akutna, je ne bi izpostavil. Se pa strinjam seveda, da bom glasoval tudi za reševanje Goričan, čeprav nisem tam doma. Pa tudi za tisti del reševanja Vidma, ki bo ekonomsko upravičen in bo dajal rezultate. Ne pa pričakovati od mene, da bom glasoval za sklepe, ki ne bodo imeli svoje ekonomske podlage.</p>
               <p>Zato predlagam še enkrat, da gospod predsedujoči posreduje ta moj predlog in da se o njem glasuje. Hvala.</p>
            </sp>
            <sp xml:id="SDZ1-Redna-07-1993-04-15.sp227">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo razpravljati? Ker ne želi niče več razpravljati, zaključujem razpravo in prehajamo na glasovanje.</p>
               <p>Ponovno bom prebral dodaten sklep gospoda Franca Lipoglavška.</p>
               <p>"Vlada naj s svojimi ukrepi podpira tudi ostalo proizvodnjo papirja v Sloveniji, ki bo imela ekonomske možnosti preživetja. Sprejeti sklepi za Videm in Papirnico Goričane, pa naj se smiselno nanašajo tudi na Radeče Papir".</p>
               <p>Ugotovimo sklepčnost. <stage>(76 prisotnih)</stage></p>
               <p>Kdor je za, naj glasuje! <stage>(47 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je glasovanje končano. Ugotavljam, da je predlog sklepa sprejet.</p>
               <p>Državnemu zboru predlagam, da sprejme naslednji predlog sklepa gospe Metke Karner-Lukač. "Vlada se mora opredeliti do problema celulozne proizvodnje v Sloveniji in jasno izraziti stališče, ali se ta ohrani ali ne." Želi o tem kdo razpravljati?</p>
               <p>Gospod Toplak, prosim.</p>
            </sp>
            <sp xml:id="SDZ1-Redna-07-1993-04-15.sp228">
               <speaker>DR. LUDVIK TOPLAK:</speaker>
               <p>Dovolil bi si, ne da bi želel popravljati, vendar bi predlagal predlagateljici, da naj se namesto do problema, Vlada opredeli do potreb po papirni industriji. Ne do problema. Ali pa do potreb in problemov papirne industrije. Gre za načelno vprašanje, do potreb po papirni industriji z vidika nacionalnega strateškega razvoja. Če se predlagateljica s tem predlogom dopolnitve sklepa strinja.</p>
               <p>Izrabim pa samo to priliko še, kratko repliko. Ne pravočasno, mislim da sem prezgodaj zapustil Iskro. Toliko moram reči. To je drugo vprašanje, to ne sodi k tej točki. Hvala lepa.</p>
            </sp>
            <sp xml:id="SDZ1-Redna-07-1993-04-15.sp229">
               <speaker>PODPREDSEDNIK VLADIMIR TOPLER:</speaker>
               <p>Želi o tem še kdo razpravljati? Gospod Tajnikar, prosim.</p>
            </sp>
            <sp xml:id="SDZ1-Redna-07-1993-04-15.sp230">
               <speaker>DR. MAKS TAJNIKAR:</speaker>
               <p>Mislim, da se je Vlada že opredelila. In da ste dobili to tudi na mizo. In da celo naši sklepi so pravzaprav ta opredelitev. Vlada se je opredelila, da v tem trenutku naredi vse, da ohrani proizvodnjo celuloze v Radečah in v Vidmu. To piše v vseh dokumentih, ki jih imate na mizi.</p>
            </sp>
            <sp xml:id="SDZ1-Redna-07-1993-04-15.sp231">
               <speaker>PODPREDSEDNIK VLADIMIR TOPLER:</speaker>
               <p>Želi še kdo razpravljati? Gospa Karner-Lukač, prosim.</p>
            </sp>
            <sp xml:id="SDZ1-Redna-07-1993-04-15.sp232">
               <speaker>DR. METKA KARNER-LUKAČ:</speaker>
               <p>Namreč piše tako, da je potrebno poiskati rešitve, ki bi čimprej omogočile ponovno proizvodnjo celuloze. Ampak, te rešitve lahko strašno dolgo trajajo. Namreč bistveno je, če se mi odločimo, da bomo celulozo imeli, potem jo bomo imeli in se bodo rešitve hitro poiskale. Če pa to ostane v zraku, pa ne bomo nikoli poiskali teh rešitev. Tukaj je problem.</p>
            </sp>
            <sp xml:id="SDZ1-Redna-07-1993-04-15.sp233">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo razpravljati? Ker ne želi nihče več razpravljati, razpravo zaključujemo in prehajamo na glasovanje. Ponovno bom prebral predlog sklepa, ki je popravljen.</p>
               <p>"Vlada se mora opredeliti do potreb po celulozni proizvodnji v Sloveniji in jasno izraziti stališče ali se ta ohrani ali ne."</p>
               <p>Ugotovimo sklepčnost. <stage>(77 prisotnih.)</stage></p>
               <p>Kdor je za, naj glasuje! <stage>(32 poslancev.)</stage> Je kdo proti? <stage>(43 poslancev.)</stage></p>
               <p>Ugotavljam, da je glasovanje končano. Ugotavljam, da predlog sklepa ni sprejet.</p>
               <p>Prehajamo na <title>10. TOČKO DNEVNEGA REDA: PREDLOG KOMISIJE ZA VOLITVE, IMENOVANJA IN ADMINISTRATIVNE ZADEVE.</title>
               </p>
               <p>K tej točki sem vabil predsednika Sodnega sveta Republike Slovenije. Predloge Sodnega sveta Republike Slovenije ter mnenje Komisije za volitve, imenovanja in administrativne zadeve k posameznim imenovanjem in razrešitvam, ste prejeli z dopisom z dne 8.4.1993.                                          </p>
               <p>Dne 14.4.1993 pa ste na klop prejeli predlog za razrešitev namestnice generalnega direktorja Službe družbenega knjigovodstva Republike Slovenije; predlog sklepa za razrešitev članov Sodnega sveta Republike Slovenije; predlog sklepa za imenovanje članov Sodnega sveta Republike Slovenije.</p>
               <p>Predlog za sestavo delegacije Državnega zbora v parlamentarni skupščini Sveta Evrope pa bomo obravnavali, ko bomo predlog prejeli, predvidoma v nadaljevanju seje prihodnji teden</p>
               <p>Prehajamo na obravnavanje o posameznih predlogih. Predlog Sodnega sveta Republike Slovenije za izvolitev dveh sodnikov Sodišča združenega dela v Ljubljani in za razrešitev sodnice Temeljnega sodišča v Novem mestu, sodnika Temeljnega sodišča v Celju ter sodnika Sodišča združenega dela v Celju.</p>
               <p>Predloge Sodnega sveta ste prejeli. Sodni svet predlaga, da Državni zbor izvoli gospoda Miho Tratnika in gospo Andrejo Toš Zajšek za sodnika Sodišča združenega dela v Ljubljani; razreši gospo Darjo Jarnovič funkcije sodnice Temeljnega sodišča v Novem mestu z dne 30.4. 1993; razreši gospoda Borisa Ostruha funkcije sodnika Temeljnega sodišča v Celju z dnem seje Državnega zbora; razreši gospoda  Dušana Pungartnika funkcije sodnika združenega dela v Celju z dne 30.4.1993.</p>
               <p>Predloge je obravnavala Komisija za volitve, imenovanja in administrativne zadeve. Mnenje ste prejeli z dopisom z dne 8.4.1993. Želi poročevalec komisije besedo? Ne želi.</p>
               <p>Ugotavljam, da so zastopane vse poslanske skupine. Pričenjam razpravo. Kdo želi besedo?</p>
               <p>Ker ne želi nihče razpravljati zaključujem razpravo in prehajamo na glasovanje. Na glasovanje dajem predlog, da se gospoda Miho Tratnika izvoli za sodnika Sodišča združenega dela v Ljubljani. Ugotovimo sklepčnost. <stage>(69 navzočih poslancev.)</stage></p>
               <p>Kdo je za predlog? <stage>(68 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano. Ugotavljam, da je zbor izvolil gospoda <title>MIHO TRATNIKA ZA SODNIKA SODIŠČA ZDRUŽENEGA DELA V LJUBLJANI</title>.</p>
               <p>Na glasovanje dajem predlog, da se gospo Andrejo Toš-Zajšek izvoli za sodnico Sodišča združenega dela v Ljubljani.</p>
               <p>Ugotovimo sklepčnost. <stage>(69 navzočih poslancev.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je glasovanje končano. Ugotavljam, da je zbor izvolil <title>ANDREJO TOŠ-ZAJŠEK ZA SODNICO SODIŠČA ZDRUŽENEGA DELA V LJUBLJANI</title>.</p>
               <p>Na glasovanje dajem predlog, da se gospo Darjo Jarnovič razreši funkcije sodnice Temeljnega sodišča v Novem mestu s 3.4.1993. Ugotovimo sklepčnost. <stage>(67 navzočih poslancev.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano. Ugotavljam, da je zbor gospo <title>DARJO JARNOVIČ RAZREŠIL FUNKCIJE SODNICE TEMELJNEGA SODIŠČA V NOVEM MESTU S 30.4.1993</title>.</p>
               <p>Na glasovanje dajem predlog, da se gospoda Borisa Ostruha razreši funkcije sodnika Temeljnega sodišča v Celju z današnjim dnem. Ugotovimo sklepčnost. <stage>(70 navzočih poslancev.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano. Ugotavljam, da je zbor gospoda <title>BORISA OSTRUHA RAZREŠIL FUNKCIJE SODNIKA TEMELJNEGA SODIŠČA V CELJU Z DANAŠNJIM DNEM</title>.</p>
               <p>Na glasovanje dajem predlog, da se gospoda Dušana Pungartnika razreši funkcije sodnika Sodišča združenega dela v Celju s 30.4.1993. Ugotovimo sklepčnost. <stage>(69 navzočih poslancev.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je glasovanje končano. Ugotavljam, da je zbor <title>DUŠANA PUNGARTNIKA RAZREŠIL FUNKCIJE SODNIKA SODIŠČA ZDRUŽENEGA DELA V CELJU S 30.4.1993</title>.</p>
               <p>Sledi predlog za razrešitev namestnice generalnega direktorja Službe družbenega knjigovodstva Republike Slovenije. Predlog Komisije za volitve, imenovanja in administrativne zadeve ste prejeli na klop. Komisija predlaga, da Državni zbor razreši gospo Romano Logar dolžnosti namestnice generalnega direktorja Službe družbenega knjigovodstva Republike Slovenije s 23.3.1993. Želi poročevalec komisije besedo? Ugotavljam, da so zastopane vse poslanske skupine. Pričenjam razpravo. - Kdo želi besedo?</p>
               <p>Ker ne želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog, da se gospa Romana Logar razreši dolžnosti namestnice generalnega direktorja Službe družbenega knjigovodstva Republike Slovenije s 23.3.2993.</p>
               <p>Ugotovimo sklepčnost! - <stage>(72 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je glasovanje končano in da je zbor gospo <title>ROMANO LOGAR RAZREŠIL DOLŽNOSTI NAMESTNICE GENERALNEGA DIREKTORJA SLUŽBE DRUŽBENEGA KNJIGOVODSTVA REPUBLIKE SLOVENIJE S 23.3.1993</title>.</p>
               <p>Predlog sklepa za razrešitev članov Sodnega sveta Republike Slovenije. Predlog Komisije za volitve, imenovanja in  administrativne zadeve oz. predlog sklepa ste prejeli na klop. Komisija predlaga, da Državni zbor sprejme naslednji sklep:</p>
               <p>"Državni zbor sprejme na znanje <title>ODSTOP ČLANOV SODNEGA SVETA REPUBLIKE SLOVENIJE: MAG. IVANA JUSTINA IN PROF. DR. BOJANA ZABLA</title> in ju z dnem 15.4.1993 razrešuje te funkcije."</p>
               <p>Ali želi besedo poročevalec komisije? Prosim, gospod Anderlič.</p>
            </sp>
            <sp xml:id="SDZ1-Redna-07-1993-04-15.sp234">
               <speaker>TONE ANDERLIČ:</speaker>
               <p>Spoštovani! Gospod Ivan Justin in gospod Bojan Zabel sta bila člana Sodnega sveta iz vrst strokovnih in javnih delavcev. Zaradi osebnih razlogov sta zaprosila za razrešitev in komisija predlaga, da se ju razreši. Pri tem ni potrebno mnenje Sodnega sveta; gre za njuno voljo in tudi ni potrebno navajati druge razloge.</p>
               <p>Ker pa sem že pri besedi, predlagam namesto teh dveh članov <stage>(gospoda Justina in gospoda Zabla)</stage> na predlog komisije, ob mnenju Sodnega sveta - čeprav v tem primeru ni obvezno mnenje - gospoda Antona Pereniča in gospo Dragico Vedam-Lukič za nova člana iz vrst strokovnih delavcev. Ob tem bi rad povedal, da je komisija v postopku prejela 5 predlogov, in sicer poleg predlaganih dveh še predlog, da postane članica Sodnega sveta gospa Geč-Korošec z Visoke pravne šole v Mariboru, gospod Kalin s Fakultete za družbene vede in novinarstvo iz Ljubljane in gospod Boštjan Markič s Fakultete za družbene vede in novinarstvo v Ljubljani. Po postopku in opredelitvi na komisiji sta dobila prednost pred drugimi imenovana gospod Perenič in gospa Dragica Vedam-Lukič. Predlagam, da ju v nadaljevanju zbor imenuje. Hvala.</p>
            </sp>
            <sp xml:id="SDZ1-Redna-07-1993-04-15.sp235">
               <speaker>PODPREDSEDNIK VLADIMIR TOPLER:</speaker>
               <p>Hvala. - Ugotavljam, da so zastopane vse poslanske skupine. Ali želi o predlogu sklepa kdo razpravljati? - Prosim, gospod Zlobec.</p>
            </sp>
            <sp xml:id="SDZ1-Redna-07-1993-04-15.sp236">
               <speaker>JAŠA L. ZLOBEC:</speaker>
               <p>Lep pozdrav! Rad bi kar združil razpravo in hkrati obrazložitev glasu. Vzdržal se bom; ne bom glasoval.</p>
               <p>Mislim, da obrazložitev, ki smo jo slišali od našega dragega Toneta Anderliča, ni zadostna. Namreč, očitno je iz dodanega materiala, da je mag. Ivan Justin odstopil protestno in ne iz osebnih razlogov. In domnevati je mogoče, da je iz podobnih razlogov odstopil tudi dr. Bojan Zabel - toda v to se ne bom spuščal. Namreč mag. Ivan Justin se je lotil vprašanja, ki se tiče tudi nas; tudi poslanke in poslanci smo v to zgodbo vpleteni in si preprosto ne moremo zatiskati oči, kot da se nas ne tičejo. Mag. Ivan Justin je namreč povedal, da je ob sprejemu parlamenta ob tistih zloglasnih poslanskih plačah, del sodstva takoj pohitel in kot tretja veja oblasti zahteval, da se mora sodstvo takoj vključiti v ta plačilna razmerja. Mag. Justin pa je kot član Sodnega sveta temu nasprotoval in predlagal neko vmesno rešitev, kakršna je bila pozneje za poslanske plače tudi sprejeta <stage>(kot pravi)</stage>. Potem pa - citiram: "Takšni rešitvi so močno in radikalno nasprotovali nekateri krogi sodnikov, še zlasti v Ljubljani, ter ob tem izrazili vrsto očitkov in nezaupanja v Sodni svet in tudi name, kot njegovega člana, ker da ni energično vztrajal, da sodniki delijo enako usodo s poslanskimi plačami." Mag. Justin se je počutil prizadetega in je zatem nepreklicno odstopil.</p>
               <p>Mislim, da je s tem pismom, ki ga je poslal KVIAZ, opozoril na problem in mislim, da ne moremo molče mimo tega, da se nek član Sodnega sveta počuti tako prizadetega pod pritiski, da mora odstopiti. To je stvar, s katero mora - če ne drugega - parlament seznaniti javnost. In to je bil tudi razlog, zakaj sem to povedal. Nimam kakšnih genialnih rešitev, kaj storiti, ampak molče mimo takih odstopov najbrž parlament ne more.</p>
               <p>Zato tudi ob tem ne bom glasoval. Hvala.</p>
            </sp>
            <sp xml:id="SDZ1-Redna-07-1993-04-15.sp237">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo razpravljati? - Ker ne želi nihče več razpravljati, zaključujemo razpravo in dajem predlagani sklep na glasovanje.</p>
               <p>Ugotovimo sklepčnost! - <stage>(73 prisotnih.)</stage></p>
               <p>Kdo je za predlagani sklep? <stage>(38 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je glasovanje končano in <title>DA JE ZBOR PREDLOG SKLEPA SPREJEL</title>.</p>
               <p>Predlog sklepa za imenovanje članov Sodnega sveta Republike Slovenije. Predlog Komisije za volitve, imenovanja in administrativne zadeve ste prejeli na klop. Komisija predlaga, da Državni zbor imenuje prof.dr. Antona Pereniča in prof. dr. Dragico Vedam-Lukič za člana Sodnega sveta Republike Slovenije.</p>
               <p>Ali želi besedo poročevalec komisije? Dobro, je torej že prej povedal.</p>
               <p>Ugotavljam, da so zastopane vse poslanske skupine in pričenjam razpravo. Kdo želi besedo? - Ker ne želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog, da se prof.dr. Antona Pereniča imenuje za člana Sodnega sveta Republike Slovenije.</p>
               <p>Ugotovimo sklepčnost! - <stage>(74 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je glasovanje končano in da je zbor <title>PROF. DR. ANTONA PERENIČA IMENOVAL ZA ČLANA SODNEGA SVETA REPUBLIKE SLOVENIJE.</title>
               </p>
               <p>Na glasovanje dajem predlog, da se prof.dr. Dragico Vedam - Lukič imenuje za članico Sodnega sveta Republike Slovenije.</p>
               <p>Ugotovimo sklepčnost! - <stage>(71 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je glasovanje končano in da je zbor <title>PROF. DR. DRAGICO VEDAM-LUKIČ IMENOVAL ZA ČLANICO SODNEGA SVETA REPUBLIKE SLOVENIJE.</title>
               </p>
               <p>Vsem, ki so bili danes izvoljeni, čestitam; vsem, ki so bili razrešeni, pa se zahvaljujem za njihovo delo.</p>
               <p>Zaključujem današnje zasedanje Državnega zbora. Sejo bomo nadaljevali predvidoma v sredo prihodnji teden. O nadaljevanju seje boste obveščeni.</p>
               <p>Prosim, besedo želi gospod Janez Podobnik.</p>
            </sp>
            <sp xml:id="SDZ1-Redna-07-1993-04-15.sp238">
               <speaker>JANEZ PODOBNIK:</speaker>
               <p>Spoštovani! Ne razumem, kako to, da se je kar preskočilo točko dnevnega reda, to je točka "Ustanovitev komisije za parlamentarno preiskavo". Nobene obrazložitve ni, preprosto je to točko predsedujoči preskočil. In to mi sploh ni jasno.</p>
            </sp>
            <sp xml:id="SDZ1-Redna-07-1993-04-15.sp239">
               <speaker>PODPREDSEDNIK VLADIMIR TOPLER:</speaker>
               <p>Dovolite, da obrazložim. Gradiva nimamo pripravljenega in seja ni zaključena, ampak se bo nadaljevala prihodnji teden. Ko bomo imeli gradiva, bomo to točko tudi obravnavali. Pa tudi ura je že 19.</p>
            </sp>
            <sp xml:id="SDZ1-Redna-07-1993-04-15.sp240">
               <speaker>JANEZ PODOBNIK:</speaker>
               <p>Poglejte! Gradivo je pripravljeno; imamo stališče Komisije za volitve, imenovanja in kadrovske zadeve. Ugotavljam, da je bila seja ob 13. uri in zakaj se ni razmnožilo, ne vem. Pred seboj imam tudi opozorila v zvezi s parlamentarno preiskavo, ki jo je posredoval kabinet Predsednika, brez podpisa - ne vem. Preprosto se to točko želi umakniti z dnevnega reda.</p>
               <p>Če ni tako, potem pa predlagam - poglejte, imamo 5 točk, 5 sklepov, ki jih je Komisija za volitve, imenovanja in kadrovske zadeve soglasno sprejela. Zato bi predlagal, da bi se vsaj okvirno do teh točk opredelili. In potem tudi domenili, kakšen bo vrstni red na zasedanju Državnega zbora v sredo.</p>
            </sp>
            <sp xml:id="SDZ1-Redna-07-1993-04-15.sp241">
               <speaker>PODPREDSEDNIK VLADIMIR TOPLER:</speaker>
               <p>Besedo ima gospod Školč.</p>
               <p>Razprave ni, samo proceduralno!</p>
            </sp>
            <sp xml:id="SDZ1-Redna-07-1993-04-15.sp242">
               <speaker>JOŽEF ŠKOLČ:</speaker>
               <p>Seveda. Gospodu Janez Podobniku bi rekel, da je bil dogovor na koordinaciji vodij poslanskih klubov, da predlagatelji razširitve te točke podajo material, na osnovi katerega se potem pripravi ustrezna stališča in sklepe; tudi odlok, postopek o preiskavi in tako naprej. Tega materiala, kolikor vem, do sedaj ni bilo. S tem se je strinjal tudi gospod Zagožen, ki je obljubil, da bo dal vse potrebne materiale, tudi predloge, kaj naj ta komisija pravzaprav obravnava, ker predlagatelji niso bili usklajeni, kaj je predmet preiskave. In zdi se mi, dokler tega ni, ni mogoče o tem razpravljati. Kolikor vem, je za jutri ob 9. uri sklicana Komisija za poslovnik, ki bo lahko delala, v kolikor bodo predlagatelji, ki so direktno z ustavo razširili točko, dali material; kajti to jih še ne odvezuje tega, da bi posredovali material. In potem bo tekel postopek naprej. Bilo pa bi korektno, če material je, da bi ga tudi mi že danes dobili in ga preštudiramo. KVIAZ pa ne more o tem razpravljati, ker dokler ni materiala, ne more biti to nikomur dodeljeno - kolikor je meni jasno iz dosedanjega načina dela.</p>
            </sp>
            <sp xml:id="SDZ1-Redna-07-1993-04-15.sp243">
               <speaker>PODPREDSEDNIK VLADIMIR TOPLER:</speaker>
               <p>Ker gre za proceduralno vprašanje, dajem na glasovanje sklep o tem, ali sejo nadaljujemo danes ali prihodnji teden. Brez razprave; bomo samo glasovali.</p>
               <p><stage>(Govorjenje v dvorani.)</stage></p>
               <p>Ali imate proceduralno, gospod Zagožen; razprave ni, samo proceduralno!</p>
            </sp>
            <sp xml:id="SDZ1-Redna-07-1993-04-15.sp244">
               <speaker>DR. FRANC ZAGOŽEN:</speaker>
               <p>Samo proceduralno. Moj predlog je bil drugačen. Jaz sem potem obljubil na seji vodij poslanskih skupin, da se bom zavzel za to, da bi poslanci, ki so zahtevali parlamentarno preiskavo, sprejeli ta postopek, da pride ta točka kot prva prihodnji teden na dnevni red. Vendar ne drži, da ni nobenega materiala. Tu je mnenje Komisije za volitve, imenovanja in administrativne zadeve; tu je neko nepodpisano stališče, ki ga je pripravila služba Državnega zbora, vlagam pa tudi predlog, kaj naj bi bil predmet in cilji te parlamentarne raziskave. Moj predlog ... <stage>(Podpredsednik ga opozori, da "samo proceduralno"!)</stage></p>
               <p>Saj je to proceduralno!</p>
               <p>Moj predlog na seji vodij poslanskih skupin je bil, da bi te materiale obravnavali danes in da bi Državni zbor potem določil potek nadaljnje razprave.</p>
            </sp>
            <sp xml:id="SDZ1-Redna-07-1993-04-15.sp245">
               <speaker>PODPREDSEDNIK VLADIMIR TOPLER:</speaker>
               <p>Prav o tem, kar ste predlagali, bi danes glasovali - ali nadaljujemo sejo ali ne.</p>
               <p>Prosim, če ugotovimo sklepčnost!</p>
               <p>Tudi gospodu Anderliču moramo še dati besedo - proceduralno.</p>
               <p>Prosim.</p>
            </sp>
            <sp xml:id="SDZ1-Redna-07-1993-04-15.sp246">
               <speaker>TONE ANDERLIČ:</speaker>
               <p>Ne vem ali so vsi proceduralni "štosi" enaki ali niso. Jaz sem dolžan povedati, da je komisija razpravljala o tem, zaradi tega, ker je v torek to bilo s 30-timi podpisi uvrščeno na dnevni red, s tem, da je Zakonodajno-pravna služba, skupaj s predsednikom Komisije za poslovnik in s Komisijo za volitve in imenovanja, poskušala razplesti prvo točko na tej poti do eventualnega imenovanja komisije in to je, ali obstajajo podlage za to, da se k temu sploh pristopi. Na komisiji smo ugotovili, glede na to, da to ni material, ki bi lahko služil za osnovo, ampak je v tem materialu, med drugim podana ena od točk, da se sestane Komisija za poslovnik in da prouči... Ena izmed točk - tega ne bom tukaj bral in razlagal, ker je proceduralno - je tudi ta, da se dopolni zahteve za ustanovitev te parlamentarne preiskovalne komisije z nalogami, cilji in tako naprej. Če jutri Komisija za poslovnik začne s tem delom - KVIAZ v torek nadaljuje, lahko do srede pripravimo ta material in je to tisto, kar bi lahko bilo. Ta material je drugačne narave, kot tisti, ki bi lahko odgovoril na bistvo vprašanja.</p>
            </sp>
            <sp xml:id="SDZ1-Redna-07-1993-04-15.sp247">
               <speaker>PODPREDSEDNIK VLADIMIR TOPLER:</speaker>
               <p>Hvala. Na glasovanje dajem sklep ali sejo nadaljujemo danes. Prosim, če ugotovimo sklepčnost. <stage>(69 prisotnih.)</stage></p>
               <p>Kdo je za to, da se seja nadaljuje danes? <stage>(24 poslancev.)</stage> Je kdo proti? <stage>(41 poslancev.)</stage></p>
               <p>Ugotavljam, da je glasovanje končano in da sklep ni sprejet.</p>
               <p>Vsem se zahvaljujem za prisotnost.</p>
            </sp>
            <stage type="time">(SEJA JE BILA PREKINJENA OB 18.55 URI IN</stage>
         </div>
      </body>
   </text>
</TEI>
