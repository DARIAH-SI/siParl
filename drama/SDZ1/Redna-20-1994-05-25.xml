<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-20-1994-05-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">117C70F3B0EE6C07C1257832004838EE</idno>
               <idno type="URI">117C70F3B0EE6C07C1257832004838EE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-20-1994-05-25.DZ" n="20">
               <name>Redna</name>
               <date when="1994-05-25"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-20-1994-05-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 25. MAJA 1994 OB 10.28 URI.)</stage>
            <sp xml:id="SDZ1-Redna-20-1994-05-25.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 20. seje Državnega zbora Republike Slovenije in vse prisotne prosim, da zasedete svoja mesta. Lahko tudi stojite, ampak na svojih mestih. Obveščen sem, da so zadržani in se današnje seje ne morejo udeležiti naslednji poslanci: Rudi Moge, Miroslav Mozetič, Janez Kopač, Igor Bavčar, Jožef Školč, Janez Kocijančič za dopoldan, Brane Eržen, Miran Jerič - vidim, da je tukaj, ja, Andrej Lenarčič. Za popoldan pa so se opravičili gospod Izidor Rejc, Ivan Oman in Ignac Polajnar.</p>
               <p>Prosim, da ugotovimo prisotnost v dvorani! Ugotavljam, da je v dvorani prisotnih 64 poslank in poslancev, torej je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Imeli smo namen, da bi današnje nadaljevanje 20. seje pričeli s 43. b) točko dnevnega reda, to je z obravnavo gradiva v zvezi z odločbo Ustavnega sodišča, s katero je razveljavljeno 73. referendumsko območje v odloku o določitvi referendumskih območij za ustanovitev občin, potem pa bomo sejo nadaljevali po vrstnem redu točk dnevnega reda. Pravkar smo namreč prejeli tudi stališče Vlade glede tistih treh točk. Gre za 13, 14, in 14 a), če se ne motim, ki se tičejo zakonov o ratifikaciji garancijskih pogodb in prevoda tega izraza ali ne prevoda v slovenščino. Sedaj, kar se tiče začetka te točke dnevnega reda, 43. b) točke, morate seveda še dobiti predlog sklepa, ki ga je pripravila Komisija za lokalno samoupravo. Ali menite, da lahko ne glede na to, to točko začnemo, ker se pripravlja in je razmnoženo, v kratkem vam bodo razdelili to gradivo. Predlagam, da bi šli na to točko. Besedo ima gospod Janez Podobnik. Se strinjate, da odpremo to točko dnevnega reda in bomo medtem dobili sklep, ki ga večina že pozna zaradi tega, ker je pač komisija že zasedala in tudi poslanske skupine o tem vprašanju. V redu.</p>
               <p>Ker ni ugovora, prehajam na obravnavo <title>43.b TOČKO - TO JE NA OBRAVNAVO PREDLOGA SKLEPA O PONOVITVI POSTOPKA IN O ROKIH ZA IZVEDBO POSTOPKA ZA DOLOČITEV REFERENDUMSKIH OBMOČIJ V OBČINI KOPER IN DELU OBČINE SEŽANA</title>.</p>
               <p>Predlog sklepa je pripravila Komisija za lokalno samoupravo in ga boste v kratkem prejeli na klop. Prosim poročevalca komisije, dr. Cirila Ribičiča, da nam ta predlog že predhodno predstavi.</p>
            </sp>
            <sp xml:id="SDZ1-Redna-20-1994-05-25.sp2">
               <speaker>DR. CIRIL RIBIČIČ:</speaker>
               <p>Hvala lepa za besedo. Spoštovani zbor! V komisiji, ki je obravnavala situacijo, ki je nastala z razveljavitvijo 73. točke odloka o določitvi referendumskih območij, torej za referendumsko območje za določitev občine Koper, so bili različni pristopi in različni pogledi na razrešitev te nove situacije. V komisiji ni dobil večinske podpore predlog, da se zaradi novonastale situacije odloži referendum na vseh referendumskih območjih in se s tem zagotovi, da bi potekala reforma lokalne samouprave hkrati na vseh območjih Republike Slovenije.</p>
               <p>Prav tako ni dobil večinske podpore predlog, da bi si Državni zbor vzel pravico, da sam in v nasprotju z odločitvami zborov občanov določi nova referendumska območja kar na podlagi strokovnih podlag. Oba predloga sta ostala v manjšini.</p>
               <p>Večinsko podporo je dobil predlog, da predlagamo Državnemu zboru sklep, na podlagi katerega se bo postopek, se pravi sklicevanje zborov krajanov samo v občini Koper ponovil, odložilo glasovanje na referendumu to nedeljo samo za bivše 73. referendumsko območje, se pravi za občino Koper in tri naselja občine Sežana.</p>
               <p>V zvezi s tem je bilo odprtih še nekaj pravnih vprašanj in dilem, ki so s tem sklepom razrešene. Ta sklep temelji na oceni, da ta trenutek ni potrebno posegati v odlok o razpisu referendumskih območij, in sicer zaradi tega, ker je 73. točka razveljavljena že z odločbo Ustavnega sodišča. Nova 73. točka bo določena v Državnem zboru po ponovljenem postopku, kot ga predlaga ta sklep.</p>
               <p>Isto velja za odlok o razpisu referenduma, ta se namreč direktno naslanja na odlok o referendumskih območjih in z razveljavitvijo 73. točke seveda ni podlage za to, da bi se izvedel referendum to nedeljo na območju občine Koper in treh naselij občine Sežana.</p>
               <p>Pogledali smo tudi drugo zakonodajo in ugotovili, da je v zakonu o lokalnih volitvah zapisano, da se morajo referendumi na celotnem območju Slovenije izvesti do konca letošnjega leta. Ta rok je seveda s predlogi, ki jih dajemo, kršen. Gre za instrukcijski rok v zakonu in ne vidimo pravega smisla, da bi ta rok popravljali oziroma predvidevali izjeme in ocenjujemo, da ta zakon ni potrebno popravljati, pač pa predlagamo manjšo spremembo v zakonu o lokalnih volitvah. Gre za skrajšanje roka v prehodnih določbah, se pravi roka, ki se nanaša samo na prve volitve in ki govori o tem, v kolikih dneh je treba določiti volilne enote in imenovati občinske volilne komisije. Predlagamo pravzaprav drastično skrajšanje tega roka, ampak s tem pridobimo zelo pomembne tedne, pomembne tri tedne zaradi tega, da bi bila reforma končno zaključena v vsej Sloveniji, na vseh njenih območjih, tudi na koprskem že, istočasno do konca letošnjega leta.</p>
               <p>Če pogledate sklep, ki ga je predložila komisija in ki je bil danes v komisiji izglasovan z večino glasov 11:6, boste videli, da prvič: odlagamo referendum za to nedeljo in se pri tem sklicujemo na odločbo Ustavnega sodišča. Drugič: predlagamo, da se ponovi postopek za določitev referendumskih območij za ustanovitev občin. Posebej opozarjam, da tukaj ni govora o mestni občini, ali o mestnih občinah, ampak o občinah, tako kot velja za druga referendumska območja in določamo neke temeljne roke, v katerih je treba ta ponovna opravila opraviti.</p>
               <p>V zvezi s tem je sklepu priložen tudi rokovnik. Nekaj pojasnil v zvezi s tem rokovnikom. Ta rokovnik je rokovnik, ki je predviden za realizacijo oziroma za izvedbo reforme lokalne samouprave na bivšem 73 območju, se pravi za koprsko in ne pomeni spreminjanja odločitev, ki se nanašajo na izvedbo rokov v drugih delih Slovenije z eno izjemo, namreč predvideno je, da bi bile prvo nedeljo v decembru volitve, torej prvi krog volitev županov in volitve občinskih svetov v vseh občinah in 14 dni kasneje drugi krog volitev za občinske župane. Se pravi, zakon o ustanovitvi občin, ki je tukaj določen za 13. september 1994, se nanaša posebej na koprsko območje, kar pomeni, da ne posegamo v predvideni rokovnik, po katerem se zakon o določitvi območij drugih občin sprejema koncem julija letošnjega leta. To je operacionalizacija večinske odločitve komisije, se pravi vseh tistih, ki so se zavzeli za to, da ponovimo ta postopek in v zvezi s tem določimo nov rokovnik. Seveda pa obstoji v komisiji tudi manjšina tistih, ki menijo, da je treba odložiti referendum povsod po Sloveniji, in drugih, ki menijo, da je treba že sedaj določiti referendumska območja na koprskem drugače, vendar pa nam ne eni ne drugi niso predložili pisnih gradiv, čeprav so jih obljubljali v zvezi s tem, v kolikor bodo predlogi operacionalizacij njihovih odločitev, ki so ostale v komisiji v manjšini pripravljeni, jih bo komisija z veseljem kot matično delovno delo obravnavala in v zvezi s tem povedala svoje mnenje tudi Državnemu zboru. Hvala lepa.</p>
            </sp>
            <sp xml:id="SDZ1-Redna-20-1994-05-25.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Prosim, proceduralno ima besedo gospod Janez Podobnik, izvolite.</p>
            </sp>
            <sp xml:id="SDZ1-Redna-20-1994-05-25.sp4">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Preveril sem pri svojih kolegih in se mi zdi, da poslanci niste prejeli odločbe in obrazložitve Ustavnega sodišča v zvezi s 73. referendumskim območjem in predlagam, da bi tudi to odločbo skupaj z obrazložitvijo razmnožili in da bi poslanci to odločbo imeli pred seboj. Hvala lepa.            </p>
            </sp>
            <sp xml:id="SDZ1-Redna-20-1994-05-25.sp5">
               <speaker>PODPREDSEDNIK DR. LEV KREFT:</speaker>
               <p>Če te odločbe in ustrezne obrazložitve niso dobili vsi poslanci in vse poslanke, mislim, da je nujno potrebno, da se prav tako razmnoži. Kdo temu ugovarja? Upam, da ste vsi dobili. Jaz vem, da sem, ampak če kdo ni dobil. Ugotavljam, da ste vsi prejeli to gradivo, tako da ga ni treba dodatno razmnoževati. Hvala lepa.</p>
               <p>Proceduralno gospod Jožef Školč, izvolite.</p>
            </sp>
            <sp xml:id="SDZ1-Redna-20-1994-05-25.sp6">
               <speaker>JOŽEF ŠKOLČ:</speaker>
               <p>Hvala lepa. Z gospodom Podobnikom se strinjam, bi pa imel dodaten predlog, ker tudi poročila komisije, ki jo vodi gospod Ribičič, nismo dobili v pisni obliki, ne bi bilo pa smiselno, da zavlačujemo z delom zbora in predlagam, da se vse to razmnoži, odločitev pa sprejemamo ob 16.00 uri popoldan. Tako, da vmes lahko tudi klubi te stvari pogledajo in stvar teče normalno naprej. Drugače predvidevam, da bo potrebno zahtevati odmor in to mislim, da ne pelje nikamor. Prosim, če lahko ta predlog tudi upoštevate.</p>
            </sp>
            <sp xml:id="SDZ1-Redna-20-1994-05-25.sp7">
               <speaker>PODPREDSEDNIK DR. LEV KREFT:</speaker>
               <p>V dvorani vidim nekaj poslank in poslancev, ki so se javili, da tega gradiva niso dobili, zato prosim, da se tudi to gradivo razmnoži. Verjetno, zaradi tega ne kaže zavlačevati nadaljevanja te točke dnevnega reda. Nadaljujem z vprašanjem, ali želi besedo predstavnik Vlade?</p>
               <p>Ugotavljam, da ne in dajem besedo predstavnikom poslanskih skupin. Kdo želi besedo v imenu poslanskih skupin?</p>
               <p>Prosim, gospod Janez Podobnik, izvolite. Potem pa gospod Maks Sušek.</p>
            </sp>
            <sp xml:id="SDZ1-Redna-20-1994-05-25.sp8">
               <speaker>JANEZ PODOBNIK:</speaker>
               <p>Spoštovani! Opravičujem se, toda v imenu poslanske skupine bi rekel: mi smo prejeli odpravek odločbe Ustavnega sodišča v zadevi U-1-85/94 katere izrek je bil javno razglašen dne 20.5.1994. Besedilo izreka odločbe Ustavnega sodišča v zadevi, ki je bil javno razglašen dne 24.5.1994 s pisnim odpravkom besedila izreka udeležencem postopka, ločeno mnenje sodnika mag. Matevža Krivica. Nismo pa prejeli odločbe z obrazložitvijo glede Kopra. Prav tako pred seboj še nimamo; to sem dobil kot član Komisije za lokalno samoupravo, da se razumemo. Prav tako pred seboj še nimamo stališč Komisije za lokalno samoupravo. Nikakor ne želimo zavlačevati, toda nerodno in nenavadno je, da bi odprli razpravo, ko nimamo teh dveh temeljnih gradiv. To je sedaj vprašanje za predsedujočega, kako bo naprej ravnal. Nimamo ne odločbe in obrazložitve Ustavnega sodišča in pred seboj še nimamo sklepov komisije, ki jih je danes ponovno večinsko podprla. Hvala.</p>
            </sp>
            <sp xml:id="SDZ1-Redna-20-1994-05-25.sp9">
               <speaker>PODPREDSEDNIK DR. LEV KREFT:</speaker>
               <p>Stališče komisije - mislite na zapisnik današnje seje, ki je bila zjutraj? Prosim predsednika Komisije za lokalno samoupravo, da pojasni, ali lahko nadaljujemo z delom ali ne, brez teh dveh gradiv.</p>
            </sp>
            <sp xml:id="SDZ1-Redna-20-1994-05-25.sp10">
               <speaker>DR. CIRIL RIBIČIČ:</speaker>
               <p>Spoštovani! Komisija je ta gradiva imela na razpolago v celoti že več dni. Dobili smo jih večkrat tudi tekom seje, se pravi pet minut za tem, ko jih je Ustavno sodišče dostavilo. Te stvari so se delale po nekem nenormalnem sistemu, kjer smo mi posojali Ustavnemu sodišču, pa oni nam kurirje, da so te stvari hitreje potekale. Skratka, zagotovljeno je bilo, da so bili člani komisije sproti obveščeni, ne samo o izrekih, ampak tudi o obrazložitvah in ločenih mnenjih sodnikov glede vseh zadev.</p>
               <p>Včeraj sem videl, da so večino tega gradiva dobili tudi poslanci; ne vem, kaj so dobili že popreje, tako da se v to ne morem spuščati. Kar pa zadeva gradiva, ki jih potrebujete od komisije, je to sklep - verjetno se že deli, ga že imate v rokah. Želim vas še enkrat obvestiti, da je ta sklep danes v celoti, z večino glasov sprejela Komisija za lokalno samoupravo in da v teh gradivih ni nobenih sprememb, o katerih bi vas bilo potrebno ustno obveščati. Moram pa opozoriti, da je na seji te komisije tudi Poslanska skupina LDS, skupaj z drugimi poslanskimi skupinami, povedala svoja stališča, tako da je predlog komisije, da bi danes odločali o tem sklepu. Kot sem pa že enkrat povedal, pa nismo dobili drugih pisnih gradiv, ki bi operacionalizirali kakšno drugo opcijo, ki so možne in ki so v komisiji ostale v manjšini. Komisija je menila, da mora operacionalizirati tisto opcijo, za katero se je opredelila z večino glasov in ni dobila kakšne naloge, da deluje še za kakšno manjšino v tej smeri. Včeraj so obljubili neke take predloge, ki jih danes še nismo dobili, tako da je lahko nova situacija. Drugače pa sedaj, ko ste sklep dobili, ne vidim nobenih posebnih ovir za odločanje, predlagam pa, da se takoj dopolni, če kakšen del gradiva poslanci niste dobili. Hvala lepa.</p>
            </sp>
            <sp xml:id="SDZ1-Redna-20-1994-05-25.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pravkar ste dobili razmnoženi predlog sklepa. Obrazložitev smo dali v razmnoževanje. Stališča Komisije za lokalno samoupravo so pa že šla v razmnoževanje. Zato predlagam, da na tej točki prekinemo to točko dnevnega reda in nadaljujemo z njo v trenutku, ko boste dobili ta gradiva, ker mislim, da smo vedno delali tako, da smo imeli vsa gradiva razmnožena na mizi. Upam, da bo to v najkrajšem času, tako so mi obljubili in v tem trenutku predlagam, da preidemo po vrsti na tiste točke dnevnega reda, ki so nam ostale z dnevnega reda od prej.</p>
               <p>Vračam se k prekinjeni <title>13. TOČKI DNEVNEGA REDA</title> - k <title>OBRAVNAVI PREDLOGA ZAKONA O RATIFIKACIJI GARANCIJSKE POGODBE MED REPUBLIKO SLOVENIJO IN EVROPSKO INVESTICIJSKO BANKO ZA PROJEKT SLOVENSKIH ŽELEZNIC.</title>
               </p>
               <p>Mislim, da smo opravili vse, razen glasovanja o predloženem amandmaju, za katerega smo terjali od Vlade stališče glede amandmaja Odbora za mednarodne odnose Državnega zbora. To stališče ste danes prejeli na klop, stališče Vlade Republike Slovenije, ki se z amandmajem, ki se tiče tudi drugih dveh točk, ki so jih preložili, ne strinja. Se pravi, Vlada odgovarja, da izrazi pogodba o poroštvu, poroštvo in porok ne ustrezajo pravni rabi izrazov garancijska pogodba, garant in garancija. Ste to gradivo vsi prejeli na klop?</p>
               <p>Sprašujem predstavnike Vlade, če želijo to stališče dodatno obrazložiti? (Ne.) Sprašujem predlagatelja, torej Odbor za mednarodne odnose, če želi komentirati? Prosim, gospod Zoran Thaler ima besedo.</p>
            </sp>
            <sp xml:id="SDZ1-Redna-20-1994-05-25.sp12">
               <speaker>ZORAN THALER:</speaker>
               <p>Hvala lepa, gospod predsedujoči! Spoštovane poslanke in poslanci! Ta amandma smo na odboru predlagali na pobudo Sekretariata za zakonodajo in pravne zadeve in ob soglasju Vlade. Predstavnik Vlade se je tam obnašal, da je to amandma, ki je v interesu Vlade, tako da zdaj ne razumem, zakaj Vlada ugotavlja naknadno, da je ta amandma nepotreben oziroma ga je treba zavreči. Če to res drži, v imenu odbora ta amandma umikam, ker to ni amandma odbora v vsebinskem smislu, pač pa v tehničnem. Hvala lepa.</p>
            </sp>
            <sp xml:id="SDZ1-Redna-20-1994-05-25.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Tone Peršak izvolite.</p>
            </sp>
            <sp xml:id="SDZ1-Redna-20-1994-05-25.sp14">
               <speaker>ANTON PERŠAK:</speaker>
               <p>Zdaj je predsednik odbora sicer umaknil amandma in bo s tem razprava postala malo sofistična in brezpredmetna na prvi pogled, ampak se mi zdi, da vendarle ni tako.</p>
               <p>Rad bi rekel, da imam občutek, ne glede na to, kaj je napisano v tej razlagi, da gre pravzaprav za nekaj drugega. Gre za neko predpostavko, da nekatere slovenske besede pač ne odgovarjajo neki vsebini in da je zaradi tega treba uporabljati tuje oziroma tujke itn. Poglejte, če dobro preberete  razlago, je ta razlaga v bistvu sama po sebi sofistična. Kaj pravi? Pravi: "Treba je uporabiti besedo garant in garancijska pogodba zato, ker se tako uporablja tudi v angleščini in zato, ker beseda garant v tej pogodbi pomeni širšo obliko poroštva." Se pravi, da gre vendarle za poroštvo, ki je vpisano v pogodbi in ni v skladu z običajno vsebino, kar si mi predstavljamo pod pojmom porok in zaradi tega mora biti naslov pogodbe tudi v slovenščini garancijska pogodba in subjekt, to je država, mora biti imenovan garant, ne pa porok, čeprav je v pogodbi vpisano za kakšne vrste poroštvo gre in da gre za to. Bojim se, da gre tukaj za, kot rečeno, modo. Namesto, da bi ta država - kar se meni zdi pomembno (marsikomu najbrž ne) - iskala v svojem jeziku in plemenitila svoj pravni jezik in na ta način rajši uporablja tujke, rajši uporablja tuje besede. Srečujemo se - to smo pri mnogih zakonih poudarjali - s celo vrsto direktno iz angleščine prenesenih besed, ki niti tujke niso, v slovensko zakonodajo in dostikrat namesto takih besed, ki imajo zelo lepe in kvalitetne sopomenke, zdaj bom rekel s tujko, sinonime tudi v slovenščini. Problem te razlage je ta, da je sama s seboj v nasprotju. Govori, da garancija v tej pogodbi pomeni obliko poroštva. Hvala.</p>
            </sp>
            <sp xml:id="SDZ1-Redna-20-1994-05-25.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. France Bučar, izvolite. Opozarjam vse razpravljalce, da je bil amandma pravkar umaknjen, tako da ima ta razprava verjetno samo pedagoški pomen. Izvolite.</p>
            </sp>
            <sp xml:id="SDZ1-Redna-20-1994-05-25.sp16">
               <speaker>DR. FRANCE BUČAR:</speaker>
               <p>Resnično, gospod predsedujoči, res ima samo pedagoški pomen, ampak mislim, da je to tako pomembno, da lahko tvegamo, da izgubimo nekaj besed, nekaj trenutkov. Poslušajte, zame je naravnost sramota, da moramo o tem razpravljati. Kdorkoli o tem razpravlja in pravi istočasno, da uporablja slovenski jezik kot svoj občevalni jezik, pomeni, da uporablja jezik, ki ni sposoben izražati najbolj osnovnih kategorij v sodobnem življenju. To naravnost čutim kot klofuto kot Slovenec, da moramo o tem v tem parlamentu razpravljati. Hvala lepa.</p>
            </sp>
            <sp xml:id="SDZ1-Redna-20-1994-05-25.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Baškovič, izvolite. Vendarle bi želel, da se predstavnik Vlade izjasni o stališču, ki so ga poslali. Prosim.</p>
            </sp>
            <sp xml:id="SDZ1-Redna-20-1994-05-25.sp18">
               <speaker>MILAN BAŠKOVIČ:</speaker>
               <p>Hvala lepa. Namreč, ker je ta problem nastal iz čistih ambicij, da se tuji pojmi slovenijo in uredijo tako kot jih normalno uporabljamo, ni se pa pravočasno ob našem opozorilu in na odboru šlo v detajle, kjer bi verjetno našli pametne in pravočasne rešitve, bi rad nekaj povedal. Namreč v tem mednarodnem finančnem pravu, je nek ustaljen red nekih pojmov, ki se jih tudi v naprej držijo in kot sem se informiral, dejansko ne upoštevajo nacionalnih kategorij v podobnih situacijah in tudi tukaj je ta pogodba, ne v celoti, ampak v nekaterih detajlih bi rabila drugačen termin, kot je ali porok, ali garant kar tako, ker je izkazano po teh detajlih, da imamo neko dvojno razmerje, ki ga pri nas ne znamo prevesti oziroma v našem obligacijskem pravu in drugem to še ni prilagojeno.</p>
               <p>Namreč, gre za pojem porok, kot ga mi razumemo in za pojem, ki se tukaj pojavlja, kot poseben, pa ni sicer garant, ampak gre za neke vrste prvega zavezanca, prvi zavezanec, se pravi primarni, ki vstopa kot bolj kvalificiran porok, kot je običajno v našem pravu razumljen, namreč, da ne more ugovarjati, da je direktno zavezan in nima tistega položaja, kot ga sicer v nacionalnem pravu ta porok ima.</p>
               <p>No, če bi se spustili v to jezikovno čiščenje in prevajanje, se bojim, da bi v tem primeru, ki pa je pereč, ker je zadaj denar itn., šli v nek Sizifov posel, ki ta hip najbrž ne bi dal rezultata, sigurno bi se dalo postopno tudi te pojme, ki so zaenkrat nepredvidljivi, ker se s tem nihče ni natančno ukvarjal, počasi spraviti v en red.</p>
               <p>Bojim se napreč tega, da bi se ob preverjanju naših aktov ob teh mednarodnih aranžmajih lahko zaradi kakšne nespretne ali mogoče zgolj lingvistične operacije postavil pod vprašaj temelj pravnega oziroma tega denarnega posla. Tukaj je to bolj padlo v oči, ker imamo hkrati nekaj zakonov, ki smo jih pred kratkim sprejemali, pa ni bilo nobenega problema, ki govorijo o poroštvu republike itn. in o poroštvenih pogodbah. Vendar so tudi različni krediti, takšni in drugačni, eni so interni, drugi mednarodni, neki z evropskimi institucijami in je treba narediti red, ampak vendarle so nekatere razlike pojmovno nekako razumljivejše.</p>
               <p>Skratka, predlagal bi, da se s tem ne ukvarjamo in da bi čisto iz pragmatičnih razlogov, in ker tukaj je v nekaterih detajlih ta razlika glede pojmovanja, kaj je porok, tisto običajno, kaj je prvi primarni, kot tukaj pravijo garant in garancijska pogodba, da bi upoštevali, da je že amandma umaknjen, pa da bi se k tem stvarem vračali, kadar bo čas. Čisto pragmatično. Hvala lepa.</p>
            </sp>
            <sp xml:id="SDZ1-Redna-20-1994-05-25.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opozoril bi, da imamo pri Odboru za kulturo, šolstvo in šport poseben organ za vprašanja s področja politike slovenskega jezika oziroma jezikovne politike. Verjetno bi bilo ob tem, kako se sedaj odvija razprava, ne bom prejudiciral njenega izteka, verjetno primerno, da predlagamo sklep: da se za to in za vsa vprašanja, ki so povezana z razvojem slovenskega jezika na nova področja, ki jih terja uvrstitev države na področje mednarodnega prava, da se seveda za vsa ta področja pripravi dejansko nek slovar, mislim, da so v tej skupini eminentni slavisti, ki bodo znali povabiti k sodelovanju tudi tiste pravnike in mednarodne pravnike, ki so že do sedaj razvijali terminologijo slovenskega jezika in predlagam, da sprejmemo sklep, karkoli bomo naredili sedaj s to garancijsko pogodbo oziroma z zakonom o njeni ratifikaciji, da posebej pooblaščamo ta organ, da predloži matičnemu odboru in seveda tudi Državnemu zboru predloge za slovenjenje tega in eventualnih drugih mednarodnih izrazov, ki jih v slovenščini še nimamo utrjenih. Sprašujem, če želi še kdo besedo? Predstavnica Vlade. Prosim.</p>
            </sp>
            <sp xml:id="SDZ1-Redna-20-1994-05-25.sp20">
               <speaker>MAG. DUŠANKA STRIČEVIČ:</speaker>
               <p>Hvala lepa, gospod predsednik. Ne bi se sedaj spuščala v pravniško-finančni jezik, ki je res navidezno okoren, ampak mislim, da je predstavnik sekretariata Državnega zbora povedal bistveno vsebino in zakaj se uporablja pri teh mednarodnih pogodbah beseda "garancija" namesto "poroštvo". Kar se pa tiče pravilne uporabe oziroma pravega slovenskega knjižnega jezika tudi v primerih teh mednarodnih pogodb, bi želela opozoriti samo na dve stvari. V pravniškem pojmu mešamo tudi besedo "jamstvo", ki pa je nasprotno kot "garancija" še manj slovenska beseda. V konkretnem primeru, ko gre za denarne obveznosti in prevzem teh denarnih obveznosti smo se mi z besedo garancija sklicevali tudi na 11. člen ustavnega zakona, ki pravi na tisti del, ko smo prevzemali dolžniške obveznosti bivše Jugoslavije, to pomeni, da ta člen pravi: "Na tisti delež strani SFRJ garantiranih dolžniških obveznosti". Hvala lepa.</p>
            </sp>
            <sp xml:id="SDZ1-Redna-20-1994-05-25.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Breda Pečan. Izvolite.</p>
            </sp>
            <sp xml:id="SDZ1-Redna-20-1994-05-25.sp22">
               <speaker>BREDA PEČAN:</speaker>
               <p>Hvala lepa. Ne glede na to, da je gospod Thaler umaknil odborov amandma, mislim, da imamo po poslovniku še možnost ta isti amandma ponovno vložiti, ker je to hitri postopek in bom pri njem pač osebno vztrajala, če drugače ne gre. Sklicevala bi se na, rekli bi, po pomenu še starejši akt Republike Slovenije, naše države, to je 149. člen ustave, kjer piše: "Krediti v breme države in poroštvo države za kredite so dovoljeni le na podlagi zakona". Ustavni zakon, sicer se sprejema po enotnem postopku kot ustava, vendar pa le ima, vsaj med nami, ne poslanci, ampak Slovenci vse povsod po svetu nekoliko drugostopenjski pomen glede na ustavo.</p>
               <p>Drugo, kar mislim, mislim, da se nam Slovencem slabo piše. Če smo pripravljeni pristajati na to, da naši slovenski izrazi že iz osnove dajo manj vsebine, kot pa tujka, ki v izvoru pomeni popolnoma enako, kot naš slovenski izraz. Zaradi tega, ker mislim, da se mi Slovenci moramo zavedati, da je bogastvo našega jezika enako, ali pa morda še celo večje. Za mene večje, kot pa tujih jezikov in zaradi tega si ne moremo privoščiti, da pristajamo na razlage, da imajo v Sloveniji pravniki, komercialisti, poslovneži pravico uporabljati tujke zaradi tega, ker je naš jezik prereven in ker imamo Slovenci premalo fantazije, da bi svojim lastnim besedam dali enaki pomen, kot ga dajemo tujkam. Zaradi tega bom ta amandma vložila sama in bom prosila, da glasujete za njega. Hvala lepa.</p>
            </sp>
            <sp xml:id="SDZ1-Redna-20-1994-05-25.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič. Za njim se je prijavil še gospod dr. France Bučar.</p>
            </sp>
            <sp xml:id="SDZ1-Redna-20-1994-05-25.sp24">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje. Tudi jaz bi si želel tega istega, kar je gospa Pečanova govorila, vendar v praksi žal temu največkrat ni tako. Vsi, ki ste se lotili prevajanja kakšnih novejših tekstov, ste nedvomno prišli do problema, kako neke določene pojme posloveniti oziroma jih prevesti. In podobno je tukaj v tem našem primeru.</p>
               <p>Ugovarjam gospe Bredi Pečan, ki pravi, da je to eno in isto. Mi smo tukaj že slišali razlago in tudi če pogledate ekonomske učbenike iz sredine 80-ih let, se pravi ne najnovejše, ampak že tiste iz sredine 80-ih let, vam lepo piše, kakšna je razlika med poroštvom in garancijo. Tam lepo piše, da ima pri poroštvu pogodbeni partner pravico ugovarjati osnovnemu poslu, pri garanciji pa ne. In to je v mednarodni praksi bistvena razlika, ali je ta garancija na prvi poziv oziroma ali ima pogodbena stranka pravico ugovarjati osnovnemu poslu. In zato se je v naši praksi ta termin izoblikoval in je termin garancija kot poroštvo, oba termina se uporabljata za zelo jasno razliko, za zelo jasno distinkcijo. Želel bi si tudi modernizacije slovenskega jezika v tem smislu. Nekateri poizkušajo, pa potem dobimo za "soft ware" mečino, za "hard ware" trdino itn. Vendar žal je to nek zelo dolgotrajen posel. Podprl bom sklep, ki ga bo predlagal gospod Kreft, da se slovenski jezik loti tega problema, vendar pa v tem primeru apeliram, da ostane beseda garancija, ker v slovenskem jeziku je to jasno. Jasno se ve, kaj pomeni in bistveno odstopa od besede poroštvo. Hvala lepa.</p>
            </sp>
            <sp xml:id="SDZ1-Redna-20-1994-05-25.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. France Bučar, za njim se je prijavil še gospod Anton Peršak.</p>
            </sp>
            <sp xml:id="SDZ1-Redna-20-1994-05-25.sp26">
               <speaker>DR. FRANCE BUČAR:</speaker>
               <p>Predsednik, spoštovani zbor! Izleda, da je navidezno zapravljanje časa, pa vendar to ni zapravljanje časa, tema, o kateri govorimo. Namreč, spomnim se neke oddaje s televizije, kjer je predstavnik naše tobačne tovarne razlagal slovenski javnosti, da menda za "light" cigarete mi Slovenci enostavno nimamo pravega izraza. Strinjam se z vami, gospod Lenič. Prevajal sem pred 20 leti, ali ne vem koliko časa, eno knjigo iz angleščine, ker do takrat se je prevajal samo po biblijskem institutu "Engels-Marx-Lenin". Ko je prišlo do tega, da je treba prvič prevesti nekega ameriškega avtorja, je bila strašna panika v založbi in sem glavne težave imel s slavisti. Popolnoma se strinjam, da ni mogoče dati modernega slovenskega jezika na isto kopito, kot recimo v času Levstika. Toda, treba se je potruditi. Strinjam se tudi, menda imajo Eskimi celo lestvico izrazov za belo barvo, ampak če pa sedaj govorimo pri nas o teh gospodarskih pojmih in tako naprej, v družbi, ki se smatra za del srednje Evrope, sploh Evrope in moramo ugotoviti, da enostavno nimamo izrazov za najbolj osnovne pojme, je pa konec vsega. Nastopil sem pa zaradi tega, ker se ne morem strinjati sicer s predlogom, ki sam vsebinsko (nerazumljiva beseda) gospoda predsednika oziroma predsedujočega, namreč ne gre za to, da mu sedaj postavimo nek filter recimo neke komisije pri tem Odboru za kulturo, ker je to že pravzaprav zoženje tega, kar moramo mi narediti. Potrebno se je enostavno potruditi, in če ni dodelano to področje, se je potrebno pač potruditi, da ga dodelamo. Vidim, naši sociologi so v tem pogledu v nasprotju s pravniki, kratko in malo so prebirali ameriško literaturo, pa usekali kratko malo angleški izraz, pa je konec, ker se jim ni ljubilo se malo potruditi, da bi prišli do slovenskega jezika. Pravniki imajo oziroma akademija ima že od leta 1920 posebno komisijo, ki se trudi za pridobitev pravilnih slovenskih izrazov za kategorije, ki jih, kot baje manj razvit narod nismo imeli. Ta zbor moram  opozoriti na to. Zadnjič sem bral v "Spiegl-u", Francozi so izdali tudi poseben zakon proti "frage", da se ne smejo uporabljati. Francozi so v poseben zakon za zaščito francoščine pred angleščino, mi pa menimo, da nam enostavno tega, kot velikim narodom, nam enostavno ni potrebno in si lahko privoščimo, da šarimo po slovenskem jeziku z določenimi tujkami. Hvala lepa.</p>
            </sp>
            <sp xml:id="SDZ1-Redna-20-1994-05-25.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak. Za besedo sta se javila še gospoda Janez Jug in Zoran Thaler.</p>
            </sp>
            <sp xml:id="SDZ1-Redna-20-1994-05-25.sp28">
               <speaker>ANTON PERŠAK:</speaker>
               <p>Rad bi nekaj rekel. To, kar je rekel kolega Lenič, razumem, čeprav je sedaj to, kar je povedal, skrajno pesimistično, kajti to pomeni, da čez 50 let slovenščine ne bo več, ker bomo po tej logiki seveda samo še "in" izgovarjali v slovenščini, pa "kaj", pa kakšne takšne stvari, to, kar je več ali manj v esperanto prišlo iz slovenščine. Namreč za kaj gre? Prav zanimivo bi bilo videti, gospa, ki je v imenu Vlade razlagala, bi verjetno lahko razložila ali tudi angleščina pozna dva zelo različna pojma za "poroštvo", ki je razmerje, ki ga po mnenju razlage oziroma po razlagi Vlade iz te reakcije na ta amandma pravi, da "poroštvo" je v tistem primeru, ko se dogovorita posojilojemalec in porok. Da porok obljubi posojilojemalcu, da bo on namesto njega v primeru zadrege in tako naprej, izpolnil neko obveznost, če ne bo ugovarjal, kot je bilo prej rečeno.</p>
               <p>Tukaj gre pa za pogodbo med posojilodajalcem in državo, sedaj po tej definiciji "garantom", ki ni isto kot "porok". To razmerje je seveda v celoti vpisano v tej pogodbi. Kakšne vrste garancija oziroma poroštvo to je? Sedaj, če seveda tudi angleščina ločuje, ker gre tudi za prevantizem angleščine, če tako strogo ločuje tistega, ki sklepa pogodbo o poroštvu oziroma o garanciji s posojilodajalcem in tistega, ki se je o tem dogovarjal s posojilojemalcem iz vednosti mogoče posojilodajalca, potem bi predpostavljal, da bi recimo bilo smiselno iskati neko novo besedo, ampak kot rečeno, je vsebina tega pojma v pogodbi zelo jasno, moram reči, tudi zelo okrutno opisana. Ker če vzamem drugo pogodbo, sedaj govorimo o prvi, o točki 1, če vzamem drugo, ki sem jo včeraj zelo natančno prebral in sem si izpisal nekatere stvari, ta pogodba je do Slovenije seveda zelo trda in Slovenija s tem zakonom prevzema zelo trde obveznosti, tako rekoč nima nobene možnosti ugovora in tako naprej, ampak to piše in ne glede na to, ali bo naslov tega zakona zakon o, ali pogodba o poroštvu med Mednarodno investicijsko banko oziroma Evropsko investicijsko banko in Slovenijo ali v garanciji, vsebina bo ista. To je končen rezultat in ta vsebina, kot rečeno je precej - z drugo pogodbo sem želel celo zastaviti nekaj vprašanj, ali so te pogodbe običajno tako trde do tega poroka oziroma garanta, ali niso, ali je to poseben primer za nas, ali ne? Kot rečeno, ko sem bral, sem bil kar malo - bom rekel - pod slabim vtisom, da je to neka posebna obravnava nas kot poroka. Hvala.</p>
            </sp>
            <sp xml:id="SDZ1-Redna-20-1994-05-25.sp29">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod mag. Janez Jug. Za njim bo na vrsti Zoran Thaler, za besedo so zaprosili še gospod Tone Partljič, dr. Franc Zagožen in dr. Dimitrij Rupel.</p>
            </sp>
            <sp xml:id="SDZ1-Redna-20-1994-05-25.sp30">
               <speaker>MAG. JANEZ JUG:</speaker>
               <p>Spoštovani kolegi! Zelo me veseli, da se ta Državni zbor zavzema za slovenščino, hkrati sem pa tudi zaskrbljen iz preprostega razloga zaradi tega, ker ne moramo z enim političnim sklepom tega zbora reči, tako se bo sedaj nekaj v slovenščini imenovalo. Mislim, to je skrajno skregano z logiko.</p>
               <p>Druga zadeva je, sedaj smo se odprli Evropi, prišlo bo tisoč vplivov. Priznam samo ekonomsko tehnoloških vplivov, nekih izrazov, virov, ki se tam pojavljajo itd., prenašajo se na naša tla, mi jih slovenimo kot jih slovenimo, ponavadi v esperantu itn., vendar želim; pustimo to civilni družbi, da rečem, to zadevo naj uredi, da rečem tudi gospodu Toporišiču in vsem ostalim strokovnjakom, ki se spoznajo, naj enkrat to poslovenijo itd., da bomo samo to uporabljali.</p>
               <p>Kar se tiče pa poslovnega sveta v svetu, pa če bomo hoteli trgovati z Italijani, Nemci, pa ne vem s katerimi še, moramo v poslovnem svetu uporabljati iste termine, iste izraze, tako da ne bo prišlo do pomote.</p>
               <p>Ne strinjam se s predlogom gospoda podpredsednika, pa tudi, ne vem, kdo je še predlagal, da bi ta Državni zbor sprejel neke sklepe, kako bomo določene stvari slovenili, pa tako dalje. To je pa skregano. Hvala lepa.</p>
            </sp>
            <sp xml:id="SDZ1-Redna-20-1994-05-25.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zoran Thaler ima besedo, za njim gospod Tone Partljič.</p>
            </sp>
            <sp xml:id="SDZ1-Redna-20-1994-05-25.sp32">
               <speaker>ZORAN THALER:</speaker>
               <p>Ta tema je zelo pomembna in mislim, da je ta čas, ki ga za to porabljamo, koristno naložen.</p>
               <p>Odbor, ki ga vodim, Odbor za mednarodne odnose, se že dobro leto ukvarja z ratifikacijami različnih pogodb mednarodnih sporazumov, ki jih ponavadi dobimo v prevodu. Ti prevodi so - iščem blag izraz, vendar ga ne najdem - katastrofalni; okorni, nepravilni, nemogoči itn. Nekajkrat smo sprejeli sklep in predlagali Vladi, ker Vlada pripravlja te prevode, da ustanovi strokovno skupino, sestavljeno iz ljudi, ki se na to spoznajo, to bi bili verjetno mednarodni pravniki, ekonomisti, lingvisti in strokovnjaki iz drugih področij, glede na to, na katero področje se določen sporazum nanaša, ki bi imeli kompetenco, da overijo, pregledajo nek prevod, ki ga naredi služba za prevajanje.</p>
               <p>Namreč, v tej službi, ki verjetno deluje pri protokolu, so ljudje, ki verjetno imajo diplome iz tujih jezikov, znajo tuje jezike, vendar se ne spoznajo na tematiko, ki jo prevajajo in delajo včasih tudi zelo nerodne in katastrofalne napake, ki so na koncu objavljene celo v Uradnem listu. In ko bodo zanamci gledali te Uradne liste z objavljenimi mednarodnimi pogodbami, ne vem, kaj si bodo mislili o nas.</p>
               <p>Tako da predlagam glede na to, da predlogi, ki jih je dajal odbor, niso naleteli na ušesa, ki bi to slišala Vlada, predlagam, ker ima samo Državni zbor to možnost, da naloži nekaj Vladi, da sprejmemo naslednji sklep:</p>
               <p>"Državni zbor nalaga Vladi Republike Slovenije, da ustanovi strokovno skupino priznanih mednarodnih pravnikov, jezikoslovcev in strokovnjakov z drugih področij, ki bo skrbela za kakovost prevodov mednarodnih pogodb, ki jih ratificira Državni zbor in so objavljeni v Uradnem listu Republike Slovenije." Mislim, da bi ta skupina lahko delovala na neprofesionalni ravni, skratka na honorarni, imela mandat, da se občasno sestane in da preden Vlada pošlje zadeve v Državni zbor, dobi verifikacijo oziroma odobritev prevodov in tekstov s strani te skupine. Hvala lepa.</p>
            </sp>
            <sp xml:id="SDZ1-Redna-20-1994-05-25.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. (Prosim, če oddate ta sklep.) Besedo ima gospod Tone Partljič, za njim bo imel besedo gospod dr. Franc Zagožen.</p>
            </sp>
            <sp xml:id="SDZ1-Redna-20-1994-05-25.sp34">
               <speaker>TONE PARTLJIČ:</speaker>
               <p>Hvala lepa. Med tistimi sem, ki menimo, da ni škoda časa in da je prav, da o tem govorimo, kajti zmeraj se nam bo dogajalo, da bomo govorili o neki stvari, o nekem zakonu, ki bo imel svojo vsebino in kadar bomo prišli do podobnega problema, se nam bo vedno zdelo: kaj sedaj tu zavlačujemo, bolje je, da gremo naprej.</p>
               <p>Podprl bi predlog svojega predgovornika in na nek način podprl tudi predlog gospoda predsedujočega, ki govori, da se Državni zbor zaveda tega problema in te zagate, da se ga na drugi strani zavedajo tudi slovenski jezikoslovci - če tako rečem - ki so tudi želeli sooblikovati nov slovenski državniški jezik in nas to še čaka.</p>
               <p>Dovolil bi si eno anekdoto s čisto drugega brega, ki pa bo morda osvetlila tudi to vprašanje posameznih terminov, ker se mi zdi, da ne smemo biti niti puristi niti ortodoksni, ampak v resnici gledati tudi na vsebino, tako da ne zavračam - kakorkoli čudno zgleda - niti razprave svojih dveh kolegov, gospoda Leniča in morda Juga. Spomnim se zelo duhovite anekdote, ki ni stranpot, pa bi jo želel temu slavnemu zboru povedati. Kot veste, je danes eden najboljših prevajalcev na področju leposlovja iz angleščine pa še iz kakšnega jezika pesnik Milan Jesih, ki ima tudi sicer morda ta hip najbolj tenko uho in tenko srce za odtenke slovenskega jezika.</p>
               <p>Ko sem bil umetniški vodja enega od gledališč, nam je prinesel na mizo nov prevod Romea in Julije. Slučajno je pa to sovpadalo z obiskom direktorja Shakespearovega centra iz Velike Britanije v Sloveniji, ki je imel predavanja na filozofski fakulteti. Zdelo se mi je važno, da se ta dva človeka vidita. In ko je ta človek, direktor Shakespearovega centra vprašal Jesiha: "No, kako pa kaj zveni Shakespeare v slovenščini?" je Jesih odgovoril: "Ho, gospod profesor!" Jesih je bil tudi 'fajhten' ampak kljub temu dovolj priseben, rekel je: "Veliko boljše kot v originalu, veliko boljše kot v angleščini." Nakar smo se vsi malo hahljali in tudi ta direktor je rekel: "No, se mi je pa splačala pot iz Londona v Slovenijo, da slišim, da v nekem majhnem jeziku Shakespeare zveni boljše kot v originalu." Nakar se seveda Jesih ni dal in je rekel: "Vi najbrž gospod direktor in gospod profesor veste kaj o razvoju jezikov, kdaj nek jezik bolj temelji na samostalnikih, kdaj na glagolih, kaj je sploh posebnost posameznih jezikov in se naša dva jezika tu razlikujeta, angleščina in slovenščina?" Je rekel: "Vam povem, da je faza, v kateri je zdaj slovenski jezik, veliko bližja originalnemu premišljevanju Shakespeara kot faza, v kateri je zdaj angleški jezik in zato izgleda Shakespeare, kot da govorite neko muzealijo kadar ga govorite v angleščini, v slovenščini pa smo zdaj tam, da nam že angleški Shakespearov jezik sam po sebi zveni." Kakor je bil Jesih 'fajhten', je tudi rekel: "Poglejte, sem pijan, pa tako pameten."  Ta dva človeka smo ob 4. uri zjutraj zapustili, tega povsem treznega Angleža, ki je poskušal iz Jesiha izvleči čim več o tej njegovi na videz čudni tezi. Hočem reči, da so te stvari subtilne, občutljive, da imajo prav tisti, ki pravijo, da Državni zbor ne more biti tukaj neki arbiter. Mora pa Državni zbor vedno imeti v mislih v redu slovenski jezik. Prav čudno se mi zdi, da smo se ustavili pri tem hudiču, pri katerem smo se zdaj ustavili, ko vendarle včasih ne govorimo v mednarodni terminologiji. Sami delamo neke zakone iz slovenske situacije za slovenske ljudi in ravnamo z jezikom kot svinja z mehom, kjer bi se že zdavnaj morali ustaviti. Na vseh naših komisijah poslušam predsedujoče - domnevam, da je morda pri gospodu Ruplu drugače, pa še to nisem prepričan - ko se ljudje morajo vklopiti v mikrofon, vsakomur reče: "Dajte, vklopite se!" Čeprav je povsem logično, da bi rekli: "Vklopite mikrofon!" Vsakomur svetujemo, naj se vklopi, ali pa, dajte, izklopite se! To govorimo v parlamentu popolnoma normalno.</p>
               <p>Na mizo kar naprej dobivam "tajminge", tudi na vseh komisijah poslušam, da imam v rokah "tajming", kar mi govori, da bi se v slovenskem jeziku v državniški rabi splačalo kdaj pogovoriti.</p>
               <p>Morda bi res kazalo, da gremo s te točke naprej. Nekdo je predlagal eno komisijo, ki celo mislim, da ni v oporečju s komisijo, bi se ustanavljala oziroma ki smo jo ustanovili pri Odboru za kulturo, šolstvo itd., vendar tudi ti ne bodo rešili situacije. Pomembno pa je, da se stvari že subtilno obravnavajo, kajti ko bi pristal na Jugovo ali Leničevo tezo do konca, čeprav se strinjam, da je tu razlika, ki sta jo omenjala, in Peršak tudi, saj v Mariboru imamo že kar nekaj tega, da se pogovarjamo o ekonomskih zadevah s tujino že celo v enem jeziku, torej v kakšni tovarni v nemščini, seje tečejo s prevajalci in bi potem slovenščina ostala samo za neke intimne zadeve, domače. Na to ni treba pristati, sami pa smo že itak nonšalantno sprejeli veliko tega diktata. Pa ko govorim še o prevajanju, kako je težko najti pravo besedo. V gledališču, kjer sem nekoč bil v službi, smo imeli delovne stike in tudi gostovanja z enim madžarskim gledališčem in še v slovenski državi, dokler se mi potem nismo začeli kar pogovarjati v nemščini in angleščini s tistimi, ki so to znali, čeprav se mi zdi, ne bi se rad šalil, da tam manj ljudi govori, pri nas pa vsak misli, da mora znati neki rezervni jezik. Najprej so nam še neke Hrvate dajali za prevajalce, že v novi državi, in se je njim zdelo to čisto logično. Ko smo zoper to protestirali, smo dobili Slovence, ki pa niso o gledališču nič vedeli in se nismo mogli sporazumeti. Smo se lažje sporazumeli z Madžari v neki kretnji, pa z imeni nekih avtorjev, kot s pomočjo Slovenca, ki ni o stroki v resnici ničesar vedel. Tako, da bodo najbrž tu morali biti tudi strokovnjaki.</p>
               <p>Sledil bi tema dvema predlogoma, ki sta bila izrečena in se mi zdi to ustrezno. Me pa že veseli, da se bo oglasil tudi dr. Rupel, ki je o tem nedvomno premišljeval, ko je to komisijo pri odboru tudi ustanavljal.</p>
            </sp>
            <sp xml:id="SDZ1-Redna-20-1994-05-25.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen. Za njim bo res na vrsti dr. Dimitrij Rupel.</p>
            </sp>
            <sp xml:id="SDZ1-Redna-20-1994-05-25.sp36">
               <speaker>DR. FRANC ZAGOŽEN:</speaker>
               <p>Spoštovani zbor! Ne vem, če bom kaj bistvenega prispeval k tej razpravi, ampak rad bi opozoril na en pravni problem. Poglejte, če sprejmemo to razliko v pomenu besed "poroštvo" in "garancija", kot je to razložil gospod Lenič, kot dokončno in nepreklicno, potem nimamo ustavne podlage za sprejemanje (nerazumljiva beseda) o garancijah, ker ustava govori samo o poroštvu. Gre za vsebinsko razliko, tako je bilo razloženo. Če torej hočemo ta zakon sprejeti in podobne zakone sprejemati, potem moramo sprejeti dejstvo, da pojem beseda "poroštvo" pokriva tudi to vsebino, ki jo je razložil gospod Lenič, da jo samo beseda "garancija". Hvala.</p>
            </sp>
            <sp xml:id="SDZ1-Redna-20-1994-05-25.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel.</p>
            </sp>
            <sp xml:id="SDZ1-Redna-20-1994-05-25.sp38">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Ne bom povedal kaj posebej usodnega. Rad bi samo opozoril, da ima tisti predlog, ki ga je dal predsedujoči v zvezi s komisijo pri Odboru za kulturo, šolstvo in šport, neko pomanjkljivost. Namreč zdaj se mi zdi, da smo en cel kup problemov in en cel kup ravni razprave pomešali, tudi danes dopoldne in bi bilo prav, ko bi naredili nek red na tem področju, tudi v naši razpravi. Poglejte, mi razpravljamo o materialu, ki ga je pripravilo Ministrstvo za zunanje zadeve, zakonodajo, skratka neka vladna služba. Mi se zdaj spuščamo v razpravo o materialu, ki naj bi bil strokovno pripravljen v Vladi. Parlament je mnogo slabše strokovno opremljen za takšne funkcije, tudi prevajalske in seveda mi moramo predvsem zahtevati od Vlade, da nam pripravi korektne dokumente. Zdaj, kako Vlada to naredi, je na nek način njena stvar. Mi se gotovo lahko v ta proces spustimo in ji svetujemo itn., ampak ne bi bil za to, da bi zdaj parlament delal delo, ki ga bi morala delati Vlada in tukaj se strinjam z gospodom Thalerjem, ki je na to opozoril. Mislim, da seveda problem ni v tem, da bodisi mi zdaj, ali pa kdorkoli v Vladi najde ustrezne izraze za ustrezne besede v tujih jezikih. Gre za nekaj drugega. Gre za poenotitev, gre za uskladitev, gre za poenotenje izrazov, tako da bomo, če bomo uporabili neko slovensko besedo, natančno vedeli, kaj ta beseda pomeni in kako jo je mogoče prevesti, ali če bomo prebrali v nekem tujem jeziku neko besedo, bomo vedeli, katero besedo moramo uporabiti v slovenščini. Zdaj pa, danes smo govorili o poeziji, gospod Partljič je govoril o Shakespearu, o tradicionalnem, arhaičnem jeziku, modernem jeziku itd. za literaturo, govorimo o ekonomiji, govorimo o pravu itd., govorimo o računalnikih. Gospod Lenič je opozoril na to, da tukaj Slovenci še ne dosegamo, bi rekel, bogastva izrazoslovja, ki ga producira, da tako rečem, vsak dan sproti računalniška tehnologija in računalniška stroka. Seveda, pravna stroka potrebuje svoj kodeks, ekonomska stroka potrebuje svoj kodeks in na nek način je treba te stvari usklajevati in uskladiti. Prvič, mislim, da lahko naša služba oziroma komisija o teh stvareh razpravlja, ampak bo to samo ena od mnogih mnogih stvari, o katerih bo morala razpravljati in ne verjamem, da bo imela bodisi voljo, bodisi moč, bodisi sposobnost, da bo rešila vse te probleme, ki prihajajo od drugod v parlament. Verjamem, da bo v našem odboru in v tej komisiji več razprav o tistih tekstih, ki jih parlament sam proizvaja, da pa bi mi zdaj še delali delo za Vlado in njene strokovne službe, najbrž ne pride v poštev. Še nekaj bi rad rekel - parlament ne more odločati o strokovnih vprašanjih brez strokovne podlage. Mi se lahko odločamo o določenih dilemah, če imamo na razpolago strokovne podlage. Če bi nam npr. lingvisti rekli, obstaja možnost a, obstaja možnost b, mi sami se ne moremo odločiti, naj parlament sprejme odločitev, ki bo potem veljala za vse druge primere. V tem primeru bi mi lahko odločali. Ne moremo pa zdaj improvizirati v posameznem primeru, ko gre za neko dvojico besed, ki so za mojo pamet precej podobne, mislim, da se v ta konkreten primer ne moremo spuščati, ampak moramo predvsem vzpodbuditi in sprožiti razpravo o poenotenju izrazoslovja in o sistematizaciji našega besednjaka oziroma naših prevajalskih podjetij.</p>
               <p>Tako da ne bi odrešil Vlade, njene odgovornosti, da pripravlja korektne materiale in bi se strinjal s tem sklepom, ki ga je prej predlagal gospod Thaler. Hvala lepa.</p>
            </sp>
            <sp xml:id="SDZ1-Redna-20-1994-05-25.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Prosim, izvolite gospa Stričevičeva.</p>
            </sp>
            <sp xml:id="SDZ1-Redna-20-1994-05-25.sp40">
               <speaker>MAG. DUŠANKA STRIČEVIČ:</speaker>
               <p>Mogoče bi odgovorila na poslansko vprašanje, ali pozna mednarodno pravo oziroma angleški jezik, v katerem je ta pogodba tudi pisana po anglo-saškem pravu, besedo porok in glede na trdnost pogojev, kot menijo poslanci, ki so to pogodbo natančno prebrali. V angleškem jeziku, v pravnem jeziku obstoja tudi besedica garant, porok in sicer celo dva izraza imajo za poroštvo "warrant and suerety", vendar imata oba različni pomen. Garancija se pa uporablja v tem mednarodnem pravu izključno samo za garancijo za denarne posle. Mislim, da je nekdo od poslancev, oziroma gospod Lenič tudi že razložil, da pa je poroštveno razmerje oziroma poroštvo se lahko uporablja, porok je lahko porok za kakršno koli obveznost, ne samo za denarno. Tudi za storitve, da ne bi naštevala druge obveznosti.</p>
               <p>Kar se tiče pa tega termina, dikcije, ki se v garancijski pogodbi uporablja, da je garant kot primarni zavezanec, prevod se tudi glasi in ne samo kot porok. Ta dikcija mednarodne garancijske pogodbe je popolnoma identična vsem svetovnim bančnim institucijam, torej enako dikcijo ima tudi svetovna banka, enako dikcijo ima Evropska banka za obnovo in razvoj in  pa Evropska investicijska banka, kar pomeni, da je v tem pravnem tolmačenju garancije nekako uveljavljena enotna terminologija.</p>
               <p>Opozorila bi še na eno vsebinsko past, če lahko tako rečem. Če bi šli zdaj v pogodbah spreminjati besede garancija in poroštvo. Namreč ravno zaradi tega tolmačenja, kaj je garant in kaj je poroštvo. Tisti, ki ste prebrali pogodbo, ste lahko opazili, da v 7. členu pogodbe piše, da je ta garancija neodvisna od garancij, ki jih je banki, to je Evropski investicijski banki odobrila Evropska skupnost. Torej tudi med banko in med Evropsko skupnostjo se v evropski mednarodni pogodbi takrat, ko banka odobri finančni kredit, uporablja beseda garant. Ko bo zakon o ratifikaciji v Državnem zboru sprejet, je naslednja procedura še potrditev, torej legalizacija pravnih postopkov, opravljenih pravnih postopkov v Državnem zboru in te legalizacijske dokumente, da je bilo vse izvedeno v skladu z našo zakonodajo, podpiše minister za pravosodje v slovenskem in angleškem jeziku. Prevod teh dokumentov v angleški jezik ob uporabi, kot sem že rekla, besed poroštvo, porok, ki se da tudi prevesti v angleščino, vendar v finančnem pravu ima popolnoma drug pomen, bi pomenilo, da mi diktiramo tudi za to pogodbo, ne diktiramo, to sem napačno rekla, spreminjamo nekaj, kar je uveljavljeno v teh mednarodnih institucijah. Vsebinsko je pa bistveno to. Tudi če bi na pogajanjih konkretno za ta kredit dosegli s tolmačenjem, da hočemo imeti poroštveno pogodbo Republike Slovenije in ne garancijsko pogodbo, bi z vsebinskega vidika to pomenilo, da bi bil kredit dosti dražji, ker bi prešel na navaden komercialni kredit in kot smo v Državnem zboru že tudi razlagali, je kredit Evropske investicijske banke po 4% obrestni meri na 20 let, s petletnim moratorijem, vsekakor najbolj ugodno finančno posojilo, ki ga lahko ta država dobi za posodobitev naše infrastrukture. Hvala.</p>
            </sp>
            <sp xml:id="SDZ1-Redna-20-1994-05-25.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima dr. France Bučar, prosim. K besedi sta se javila še gospod Žarko Pregelj in gospod Tone Peršak. Prosim.</p>
            </sp>
            <sp xml:id="SDZ1-Redna-20-1994-05-25.sp42">
               <speaker>DR. FRANCE BUČAR:</speaker>
               <p>Spoštovani zbor! Odločno protestiram in sem ogorčen, da nam predstavnica Vlade soli pamet. Ne rabim predavanja o teh stvareh in mislim, da se tudi Državni zbor ne spušča v te strokovne zadeve, ampak Državni zbor ima pravico in to tudi uveljavlja, zahtevati, da se posluje in uraduje v slovenščini. To je vse.</p>
            </sp>
            <sp xml:id="SDZ1-Redna-20-1994-05-25.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj. Za njim je na vrsti gospod Tone Peršak, prosim.</p>
            </sp>
            <sp xml:id="SDZ1-Redna-20-1994-05-25.sp44">
               <speaker>ŽARKO PREGELJ:</speaker>
               <p>Spoštovani! Ne želim prispevati ničesar k tej jezikovni razpravi, žal opažam, da se ne bom mogel temu izogniti. Namreč mene, kakor tudi gospoda Peršaka že pred menoj skrbi v bistvu vsebina te ratifikacije, tega poroštva, kajti zapisana je dokaj zavito, dokaj nerazumljivo za povprečnega poslanca. Glede na to, da je Odbor za mednarodne odnose to ratifikacijo pač obravnaval predvsem v smislu skladnosti z zakonom o zunanjih zadevah oziroma s podobnimi ratifikacijami in jo je kot tako pač predlagal v sprejem, pri čemer je upošteval mnenje Odbora za infrastrukturo in okolje, ki jo je obravnaval spet samo v okviru svojih pristojnosti, to se pravi v smislu potrebnosti za pridobitev posojila Evropske banke pri prenovi slovenskih železnic in jasno je soglašal s tako vsebino. Manjka mnenje oziroma poročilo Odbora za finance. Mislim, da je to pa le tak akt, ki ima vpliv na državni proračun, ki ima vpliv na javni dolg in bi bilo prav, da bi Odbor za finance podal strokovno mnenje.</p>
               <p>Drugi odbori nimajo ustrezne službe, ki bi lahko pomagala odboru oblikovati ustrezno mnenje, tako da menim, da bi bilo prav, da odločanje o tej ratifikaciji obnovimo, da Odbor za finance poda strokovno mnenje in potem se bo tukaj tudi razvozlala ta na videz jezikovna, v resnici pa vsebinska dilema. Kajti razumem, da gre za pojme, ki niso dovolj natančno opredeljeni ali v tej pogodbi ali pa v kakšnem drugem zakonu. Osebno menim, da se dajo angleški izrazi enostavno prevesti v slovenske, če ni enotnega izraza se mu pa doda posebno ime, pa doda pridevnik. Gre na primer za garanta, ki se pojavi kot brezpogojni porok, če prav razumem. Gre za garanta, ki ima status zavezanca in aktivnega zavezanca, ki celo diktira izpolnjevanje teh pogojev posojilojemalcu in gre tudi, kot smo slišali, za nekakšnega denarnega finančnega poroka. Tako, da se v bistvu vse te dodatne pojme lahko navede v tej pogodbi, oziroma vsaj v obrazložitvi pač zaradi posebnosti slovenskega prevoda. Ni pa prav, da se izogibamo temu malenkostnemu naporu in zato uporabljamo dokaj grobe in v resnici v slovenskem jeziku nerazumljive pojme, ki so avtomatično prenešeni iz tujega jezika.</p>
               <p>Še enkrat, če dovolite bi ponovil, predlagam, da zbor odloči in zahteva, ker je tale pogodba v resnici v vsebinskem smislu dokaj trda. Gre v bistvu za sporne zahteve, ki jih Evropska banka ne samo pri tem posojilu, tudi pri drugih posojilih zahteva od naše države in prav je, da bi Odbor za finance podal mnenje in da bi se Državni zbor zavestno odločil ali bo take pogoje sprejemal. Kajti osebno menim, da nismo v taki situaciji, da bi bili prisiljeni sprejemati take pogoje.</p>
               <p>Še enkrat predlagam, da Državni zbor o tem odloči in da zahteva od Odbora za finance dodatno mnenje. Hvala lepa.</p>
            </sp>
            <sp xml:id="SDZ1-Redna-20-1994-05-25.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. O zaključku razprave bomo najprej glasovali o tem predlogu proceduralne narave. Besedo ima gospod Tone Peršak, sam bi pa želel povedati, ker se kot predsedujoči ne morem polemično udeleževati razprave in ker je predsednik matičnega delovnega telesa o mojem predlogu sklepa ugovarjal, ga seveda umikam. Prosim.</p>
            </sp>
            <sp xml:id="SDZ1-Redna-20-1994-05-25.sp46">
               <speaker>ANTON PERŠAK:</speaker>
               <p>Že prej sem razpravljal o dveh smereh. Eno je pač okrog jezika, eno je pa v zvezi z vsebino oziroma kot je rekel gospod Pregelj, trdoto te pogodbe. Gospa iz Vlade je nekako odgovarjala na oboje.</p>
               <p>Poglejte, slovenščina ima že sedaj več besed s približno enako, podobno vsebino, ki označujejo ta razmerja in dalo bi se najbrž dogovoriti o tem, katera je za eno vsebino bolj ustrezna, katera za drugo. Drugi primer je recimo latinščina, ki je mrtev jezik in kljub temu tisti, ki se z latinščino ukvarjajo, ne prevzemajo kar samodejno novo izumljenih besed iz raznih jezikov za različne pojme ali pa predmete, ampak iščejo v latinščini, ko ustvarjajo nove besede.</p>
               <p>In tretja stvar, ki sem jo želel povedati, je pa ta, v zvezi s trdoto te pogodbe. Rekli ste, da je ta pogodba na nek način tipska ali pa tipična in v zvezi s tem se mi postavlja eno vprašanje. Poglejte, če pogledam del 3.02 te pogodbe. V začetku tega člena, to je člen o negativnem jamstvu, je zanimivo. Pravi, da se garantu veže, da bo zagotovil, da noben drug zunanji dolg ne bo imel nad tem posojilom pri dodelitvi realizacije itn., prednosti, prioritete. Spet smo pri jeziku. Beseda prioriteta in prednost sta pa dejansko popolnoma sopomenski. In takih besed je seveda v slovenščini še ogromno in mi ravnamo skrajno malomarno s svojim jezikom. Noben več ne zna reči besede povračilo stroškov, vsi govorimo samo še o kompenzaciji stroškov itn. Pa tudi ni nobene razlike.</p>
               <p>Ampak na to 3.02 sem se vrnil, ko govorim o tej trdoti. Če je zdaj to neka striktna določba, ki jo zahteva ta Evropska investicijska banka, sprašujem, ali smo mi že podpisali kakšno pogodbo, v kateri piše isto, da noben zunanji dolg ne sme imeti prednosti ali prioritete, kot tu piše, nad nekim drugim zunanjim dolgom, o katerem smo podpisali pogodbo, pa ratificirali v garanciji. Namreč zakaj? Če smo takšno pogodbo že podpisali, potem ne vem, ali je potem tu neka določba, ki v resnici nima nobenega pomena, ali smo pa neverodostojen partner pri podpisovanju pogodb, da podpišemo pet pogodb, v katerih piše isto za razlike, različne kredite. In takšnih določb je še nekaj. Ali je to neka običajna fraza v tej pogodbi, katere se mi nekateri mogoče malo bolj bojimo, pa v resnici ne pomeni nič posebnega. In takšnih mest je v tej pogodbi še nekaj. Recimo s tem, da se zavezuje država, kajti mi sprejemamo kot država, da, če se bo  izkazalo, da je ocena, predračun nekih del, za katere se namenja ta kredit, da je bila napačna, da bodo stroški večji, da bo država tako rekoč avtomatsko šla v sofinanciranje. Govorim o 2.02 členu. O tem se govoril, ko sem govoril o trdoti te pogodbe, ker mi s to pogodbo prevzemamo tako rekoč vrsto nekih obvez. Ne vem, če smo vsi prebrali pogodbo in vsi nekako vemo, da to piše notri. Hvala.</p>
            </sp>
            <sp xml:id="SDZ1-Redna-20-1994-05-25.sp47">
               <speaker>PODPREDSEDNIK DR. LEV KREFT:</speaker>
               <p>Besedo ima minister za finance gospod Mitja Gaspari. Prosim.</p>
            </sp>
            <sp xml:id="SDZ1-Redna-20-1994-05-25.sp48">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! To ni prva pogodba oziroma akt, ki ga sprejema parlament v zvezi z našimi odnosi z mednarodnimi finančnimi institucijami. Pred tem ste že poravnavali odnose s svetovno banko oziroma Mednarodno banko za obnovo in razvoj in pa Evropsko banko za obnovo in razvoj. Evropska investicijska banka je en od teh treh, ki na področju infrastrukture oziroma takšnih projektov, kot je danes v obravnavi, pomenijo osnovno institucijo na mednarodnem področju za kontakt. Seveda strateška odločitev je, ali Slovenija želi s temi mednarodnimi institucijami sodelovati. Takšna strateška odločitev se je opredelila tudi javno in pa tudi s stališča parlamenta, ko je parlament obravnaval določene razvojne programe strategije, nacionalne programe. V tistih programih je bilo veliko besed o tem, kaj je potrebno zgraditi, v kakšnem času in zakaj. Ob tem seveda je bilo tudi rečeno, na kakšen način se bo to, kar se želi izgraditi, financiralo. Ker Slovenija ta trenutek nima dovolj lastnih sredstev in tudi ni običajno da države izgrajujejo oziroma njihova gospodarstva infrastrukturne objekte na gotovino, ker je bilo seveda vprašanje, kako sestaviti konstrukcijo financiranja.</p>
               <p>Ker je bila Slovenija od svoje osamosvojitve oddaljena oziroma odmaknjena od mednarodnih finančnih trgov iz razlogov, ki so že bili v parlamentu razpravljeni, mimogrede zaradi tega, ker še niso dokončno urejeni odnosi s klubom komercialnih bank in pa zaradi odnosov, ki jih imamo z državami, ki so upnice tako bivše Jugoslavije, kot tudi Slovenije glede na zakon, ki je bil sprejet v parlamentu leta 1991, je lahko Slovenija pri teh stvareh računala samo na sredstva, ki imajo javni značaj, pomen. To so pa sredstva, ki jih dajejo mednarodne finančne organizacije, specializirane za takšne vrste poslov. To je prvi del. To se pravi, ko se odločamo za določene nacionalne programe in strategije, se moramo zavedati, da ko iščemo tuje finančne vire, sprejemamo določeno določitev, da bomo s temi institucijami sodelovali. Bilo je rečeno tudi, da so viri sredstev teh institucij ravno zaradi tega, ker so specializirane in imajo določen program dela, cenejši, kot so komercialni viri, ki se pridobijo na normalnem kapitalskem trgu. Seveda pa obstajajo določene omejitve v tem sodelovanju, to pa so pogoji, ki jih takšne institucije kot standardne postavljajo, bom rekel tistim strankam, ki z njimi sodelujejo. V tem primeru gre ali za neposredne kredite države, kot je bilo v primeru tako imenovanega F-sal kredita, ali pa gre za, bom rekel, poroštvo oziroma garancije, ki jih izda država za neposrednega dolžnika, kot je v tem primeru, ki ga sedaj razpravljate.</p>
               <p>Struktura pogojev, ki so v teh pogodbah predpisani, je več ali manj nespremenljiva. To se pravi, posamezni dolžnik, v tem primeru Republika Slovenija, pred njo pa druge države članice, ali Evropske razvojne banke ali pa Komite Evropske investicijske banke niso mogle in tudi v bodoče ne bodo morale spremeniti pogojev, ki so predmet takšnega teksta, ki je bil tudi danes in včeraj v obravnavi. To se pravi, predvsem finančni pogoji so nespremenljivi. Zakaj? Zaradi tega, ker sta takšni organizaciji, kot je Evropska investicijska banka ali pa Evropska razvojna banka, določa pogoje, po katerih takšna banka lahko posluje s svojimi komitenti, kar je preverljivo, če boste pogledali ustavitvene dokumente in pa statute teh institucij. Pogajanja Slovenije v tem primeru in v drugih primerih so bila predvsem vezana na tiste obveznosti, ki si jih te institucije želijo vključiti v takšne pogodbe, pa so z naše strani nesprejemljive ali težko sprejemljive, je vpliv na makro-ekonomsko politiko, ki jo želijo skozi takšne akte dodatno recimo opredeliti, kot je recimo, kakšna bo politika cen električne energije, če je bila recimo dana takšna izjava, kot je danes obravnavana v primeru Dravskih elektrarn. Takrat je bila</p>
               <p>zavrnjena želja Evropske banke, da vpliva na potek cenovne politike države, Vlade, parlamenta na tem področju, medtem ko te stvari, ki ste jih vprašali, ne morejo biti sporne in to, kar je gospod Peršak vprašal. Gre za to, da bi se ob kakršnemkoli reprogramu morda bodočem, potencialnem - upajmo, da ga ne bo - slovenskih dolgov, da bi se pri reprogramu v tak reprogram avtomatično vključile tudi obveznosti do teh institucij. Zakaj? Zato, ker se reprogrami ne delajo na obveznostih do mednarodnih institucij, ampak samo do obveznosti do komercialnih institucij, kot vidite, recimo bivša Jugoslavija. In Slovenija ima določen reprogram na obveznostih do komercialnih bank, reprograma do mednarodnih institucij kot je Svetovna banka, Mednarodni denarni sklad, pa po statutih teh institucij ni. S tem so one zavarovane z ustreznim instrumentom, da so izključene iz takih oblik spreminjanja dospelosti in kvalitete terjatev oziroma dolgov, ki glasijo na tako institucijo.</p>
               <p>Popolnoma se strinjam s poslanci oziroma s poslankami in poslanci, da je slovenščina pomemben element in da bi bilo treba veliko več postoriti v vseh aktih, pa tudi v takih aktih, in se kot Ministrstvo za finance sam osebno obvezujem, da bodo teksti slovenskih prevodov takih aktov korektni, če je potrebno, tudi lektorirani. Mislim, da ne bi bilo slabo, če bi celo parlament zahteval, da morajo biti teksti lektorirani v principu, ko se sprejema zakonodaja, ne samo ta, tudi katerakoli druga. Seveda lektorirani s strani teh lektorjev, ki znajo slovensko strokovno izrazoslovje, ne samo slovenščino na splošno.</p>
               <p>V tem konkretnem primeru - da vas ne bi preveč zadrževal - beseda garate v angleščini se v slovenščino kot garancija lahko prevaja kot generičen pojem. V tem primeru gre v principu za poroštvo in ker v naši zakonodaji obstaja bančna garancija, kar je solidarna in neomejena obveznost, medtem ko gre v tem primeru te pogodbe tudi za zelo jasne odnose.</p>
               <p>V obrazložitvi na amandma, ki je bil vložen včeraj, upam, da je bila razlaga dovolj jasna, bila je pripravljena v sodelovanju med Ministrstvom za finance in službo za zakonodajo, tako da po strokovni plati bi morala zdržati presojo.</p>
               <p>S samim aktom sprejema te ratifikacije ne sprejemate akta, ki bi bil drugačen od dosedanjih sprejemov aktov, ki ste jih na to temo sprejemali v parlamentu v letošnjem letu. V tem primeru gre za zelo pomemben akt s stališča razvojnega programa na področju infrastrukture, v tem primeru Slovenskih železnic in bi prosil, da poleg vprašanj, ki ste jih imeli in na katera, upajmo, kljub vsemu, smo vsi skupaj uspeli zadovoljivo odgovoriti, da upošteva tudi ta strateški element, to se pravi investicijski ciklus, ki se je na  železnici začel. Mimogrede, včeraj je bila ena od teh aktivnosti tudi deloma začeta na progi proti Primorski. Seveda brez teh virov sredstev, ki smo jih na ta način in po tej ceni pridobili od Evropske investicijske banke, bi bilo težko nadaljevati to, kar je bilo v programu na železnici  sprejeto in seveda po kvaliteti sredstev, se pravi, po ceni in drugih pogojih, bi težko dobili vir, ki bi bil enako kvaliteten, kot je ta, ki ga obravnavamo danes v okviru te pogodbe o ratifikaciji. Hvala lepa.</p>
            </sp>
            <sp xml:id="SDZ1-Redna-20-1994-05-25.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne, zato prehajam h glasovanju. (Seveda bom moral priklicati nekaj poslank in poslancev, upam, ki so v predprostoru te dvorane, da bomo lahko pristopili h glasovanju.) Svoj predlog sklepa sem umaknil. Poslanka gospa Breda Pečan je v enakem besedilu, kot ga imate iz Odbora za mednarodne odnose, vložila amandma k temu predlogu zakona in tudi k naslednjemu. Verjetno pa, če bi to bilo sprejeto, velja še za naslednjega, ki je bil dodatno uvrščen na dnevni red, ki ima isti izraz v naslovu. To je amandma, ki se glasi: "V naslovu in besedilu zakona ter v naslovu in besedilu slovenskega prevoda pogodb se beseda "garancijska pogodba", "garant" in "garancija" v končni redakciji nadomestijo z besedami "pogodba o poroštvu", "porok" in "poroštvo" v ustreznih sklonih. Preden pa bi glasovali o teh predlogih, moramo  glasovati o proceduralnem predlogu, ki ga je dal gospod Žaro Pregelj, to je da odločanje o tem zakonu in seveda ustrezno tudi v naslednjih dveh, ker jih imamo v neke vrste paketu, odložimo in da o tem zakonu medtem pridobimo tudi mnenje Odbora za finance. Je bila to vsebina vašega predloga? Dajem torej na glasovanje predlog sklepa, ki ga je predlagal gospod Žaro Pregelj, da odložimo odločanje o tem zakonu in da pred nadaljevanjem te točke dnevnega reda dobimo mnenje Odbora za finance.</p>
               <p>Prosim, izvolite. Želite obrazložiti svoj glas? Gre sicer za proceduralno vprašanje. Izvolite.</p>
            </sp>
            <sp xml:id="SDZ1-Redna-20-1994-05-25.sp50">
               <speaker>FRANC ČERNELIČ:</speaker>
               <p>Sam bom glasoval proti temu, ker vem, da je tudi gospod minister dejansko že zadevo dosti natančno razložil in bi bilo to samo nepotrebno zavlačevanje. Hvala lepa.</p>
            </sp>
            <sp xml:id="SDZ1-Redna-20-1994-05-25.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem na glasovanje ta predlog sklepa. Ugotovimo sklepčnost! (54 prisotnih.)</p>
               <p>Kdo je za ta predlog sklepa? (9 poslancev.) Je kdo proti? (39 poslancev.)</p>
               <p>Ugotavljam, da ta predlog sklepa ni bil sprejet.</p>
               <p>Zato dajem na glasovanje amandma, ki se tiče praktično skoraj vseh členov zakona, na katere sicer drugih amandmajev nimamo. Vam ga ponovno preberem? Mislim, da vam je vsem prezenten.</p>
               <p>Dajem torej na glasovanje amandma gospe Brede Pečan, ki je po vsebini in besedilu identičen amandmaju, ki ga je predhodno vložil Odbor za mednarodne odnose. Ugotovimo sklepčnost! (54 prisotnih.)</p>
               <p>Kdo je za? (21 poslancev.) Je kdo proti? (24 poslancev.)</p>
               <p>Ugotavljam, da ta amandma ni bil sprejet.</p>
               <p>Glede na to, da drugih amandmajev ni bilo, dajem zdaj vse člene zakona skupaj na glasovanje. Ugotovimo sklepčnost! (54 prisotnih.)</p>
               <p>Kdo je za? (47 poslancev.) Je kdo proti? (2 poslanca.) Hvala lepa.</p>
               <p>Ugotavljam, da smo vse člene zakona sprejeli.</p>
               <p>Dajem v obravnavo in glasovanje naslov zakona. Želi kdo razpravljati o naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! (54 prisotnih.)</p>
               <p>Kdo je za? (38 poslancev.) Je kdo proti? (2 poslanca.) Hvala lepa.</p>
               <p>Ugotavljam, da smo naslov zakona sprejeli.</p>
               <p>Zdaj v okviru postopka glede na to, da ni bilo nobenih sprememb, glasujemo o zakonu v celoti. Ugotovimo sklepčnost! (58 prisotnih.)</p>
               <p>Kdo je za? (50 poslancev.) Je kdo proti? (3 poslanci.) Hvala lepa.</p>
               <p>Ugotavljam, da smo zakon v celoti sprejeli.</p>
               <p>V razpravo in glasovanje dajem še predlog sklepa, ki ga je predložil gospod Zoran Thaler: Državni zbor nalaga Vladi Republike Slovenije, da ustanovi strokovno skupino priznanih mednarodnih pravnikov, jezikoslovcev in strokovnjakov iz drugih področij, ki bo skrbela za kakovost prevodov mednarodnih pogodb, ki jih ratificira Državni zbor in so objavljena v Uradnem listu Republike Slovenije. Želi o tem sklepu še kdo razpravljati? Ugotavljam, da ne in ga dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (48 poslancev.) Je kdo proti? (2 poslanca.)</p>
               <p>Ugotavljam, da smo ta sklep sprejeli in s tem zaključujem to točko dnevnega reda.</p>
               <p>Medtem, spoštovane kolegice poslanke in kolegi poslanci, ste sprejeli vse zahtevano gradivo za nadaljevanje obravnave prekinjene točke dnevnega reda, <title>PREDLOGA SKLEPA O PONOVITVI POSTOPKA IN O ROKIH ZA IZVEDBO POSTOPKA ZA DOLOčITEV REFERENDUMSKIH OBMOČIJ V OBČINI KOPER IN DEL OBČINE SEŽANA</title>.</p>
               <p>To je <title>43.B TOČKA</title>, h kateri se zaradi tega sedaj vračam.</p>
               <p>Medtem je bilo vloženo s strani poslanske skupine Slovenske ljudske stranke besedilo dopolnitve odloka o določitvi referendumskih območij za ustanovitev občin, torej drugačen predlog, kot je predlog komisije. Zato pred nadaljevanjem sprašujem predsednika komisije gospoda dr. Cirila Ribičiča, ali želi, da se komisija sestane in o tem predlogu razpravlja, ker je to najavil v svoji predhodni razpravi. Prosim.</p>
            </sp>
            <sp xml:id="SDZ1-Redna-20-1994-05-25.sp52">
               <speaker>DR. CIRIL RIBIČIČ:</speaker>
               <p>Spoštovani, nimam kaj veliko za dodati. Zjutraj smo povprašali poslansko skupino Slovenske ljudske stranke, ali ima izdelano to gradivo, da bi ga obravnavali na komisiji. Komisija je izrazila interes, da obravnava, če bo prišlo do novih predlogov, odločitev je pa seveda na zboru.</p>
               <p>V imenu komisije lahko povem, da je bila v načelni razpravi taka možnost zavrnjena. Ni dobila večinske podpore. Tako, da namen te razprave ne bi bil, da to ponovno ugotavljamo. Če mislijo predlagatelji in če misli zbor, da je smiselno, da malo delovno telo to pogleda iz strokovnega in drugih vidikov. Mislim, da gre za dovolj usodne zadeve. Povprašal sem Vladno službo za reformo lokalne samouprave, če kaj vedo o tem predlogu. Rekli so, da nič ne vedo o tem predlogu.</p>
               <p>Predlagal bi, da se Vladna služba v to vključi. Ne bi rad, da sprejme Državni zbor takšen predlog, ne da bi predhodno preveril, ali so stvari strokovno korektno pripravljene.</p>
               <p>Če pa misli Državni zbor, da lahko o tako pomembnih stvareh odloča na drugačen način in brez naše pomoči in če imamo strokovne garancije, da so stvari korektno pripravljene od koga drugega, je pa možna tudi taka rešitev.</p>
               <p>Komisija, če boste želeli, se bo sestala. Hvala lepa.</p>
            </sp>
            <sp xml:id="SDZ1-Redna-20-1994-05-25.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje predlog sklepa proceduralne narave, da se takoj sestane Komisija za lokalno samoupravo in nam do 13. ure poroča o svojem stališču o predlogu dopolnitve odloka o določitvi referendumskih območij za ustanovitev občin, ki ga je predlagala poslanska skupina Slovenske ljudske stranke.</p>
               <p>Dajem ta predlog sklepa na glasovanje. Ugotovimo sklepčnost! (50 prisotnih.)</p>
               <p>Kdo je za? (34 poslancev.) Je kdo proti? (14 poslancev.)</p>
               <p>Ugotavljam, da je ta sklep sprejet.</p>
               <p>Komisija se lahko takoj sestane v sobi 217, kjer običajno zaseda. Dobro, v sobi 217, da se takoj sestanete. Če ne končate sestanka do 13. ure, naj nas zastopnik komisije obvesti ob 13. uri, kdaj lahko pričakujemo nadaljevanje seje pri tej točki dnevnega reda. Hvala lepa.</p>
            </sp>
            <stage type="time">(Seja je bila prekinjena ob 12.00 uri in se je nadaljevala ob 13.19 uri.)</stage>
            <sp xml:id="SDZ1-Redna-20-1994-05-25.sp54">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Nadaljujemo z delom Državnega zbora. Smo pri prekinjeni 43.b točki, predlog sklepa o ponovitvi postopka in rokih za izvedbo postopka za določitev referendumskih območij v občini Koper in delu občine Sežana. V odmoru je zasedala Komisija za lokalno samoupravo. Prosim gospoda dr. Cirila Ribičiča, predsednika komisije, da poda poročilo o delu. Obveščam vas hkrati, da boste tudi poročilo o delu dobili v pisni obliki. Moralo je iti v narekovanje in razmnoževanje v tem trenutku. Izvolite.</p>
            </sp>
            <sp xml:id="SDZ1-Redna-20-1994-05-25.sp55">
               <speaker>DR. CIRIL RIBIČIČ:</speaker>
               <p>Hvala lepa. Spoštovani! Najprej o predlogu poslanske skupine Slovenske ljudske stranke, ki ima naslov "dopolnitev odloka o določitvi referendumskih območij." V razpravi na komisiji je bilo najprej ugotovljeno, da je ta predlog ostal v manjšini v komisiji in da ga s tega vidika torej komisija ne podpira. V razpravi pa so bile dane naslednje pomembnejše pripombe.</p>
               <p>Prvič, pripomba na naslov tega odloka, ki bi se moral glasiti, "odlok o dopolnitvi odloka o določitvi referendumskih območij." Drugo, opozorilo je bilo v tem, da je treba predvideti tudi možnost ugovorov, ali računati z možnostjo ugovorov na ta odlok, ki ga zakon predvideva, se pravi, sedemdnevni rok za ugovore. Tretje, alternativna vprašanja, ki so predvidena ob koncu tega odloka, so sicer v odloku o razpisu referenduma, ne pa o odloku o določitvi referendumskih območij. V razpravi je bilo poudarjeno tudi to, da tukaj ni upoštevana volja ljudi, kot je bila izražena na zborih občanov in posebej tudi opozorilo o tem, da bi morali urediti vprašanje volilnih komisij in volilnih odborov za izvedbo te spremembe, ker bi sedaj pač nastalo iz prejšnjega enega več referendumskih območij.</p>
               <p>Temeljno vprašanje, ki ga je komisija zastavila Vladni strokovni službi za reformo lokalne samouprave pa je bilo, ali je ta odlok strokovno korektno pripravljen v tem smislu, da zajema vsa naselja, ki so bila zajeta v dosedanji 73. točki odloka.</p>
               <p>Predstavnik Vladne službe gospod Čokert nas je obvestil, da bi strokovno korekten odgovor na to vprašanje lahko dal do jutri zjutraj, ker je treba računalniško primerjati vse meje predvidenih območij naselij in ugotoviti, ali nastajajo kakšni otoki, enklave ali kakšne druge netočnosti, ali pa je kakšno naselje izpadlo in podobno.</p>
               <p>Glede drugega sklepa je bila ugotovitev komisije uvodoma enaka, kot glede tega predloga. Govorim o sklepu, ki ga je predložila Poslanska skupina Združene liste Državnemu zboru in smo ga kot matično delovno telo že pogledali. Ugotovljeno je bilo, da večina v komisiji in s tem komisija ne podpira ideje, ki je zapisana v tem sklepu, namreč ideje, da se odloži zaradi odločbe Ustavnega sodišča izvedba referendumov za celotno Slovenijo za dva mesece.</p>
               <p>V razpravi je bilo največ argumentov v tem smislu, da referendum že poteka, da se s tem povzročajo dodatni stroški, s pravnega vidika pa opomba, da bi bilo treba intenco tega sklepa dosegati s spremembo odloka, ne pa s tovrstnim sklepom, kot je tukaj predložen. Namreč, sklep, ki ga predlaga komisija v zvezi s 73. točko, je sklep zato, ker te točke ni več v odloku, medtem ko seveda za ostala območja to z odločbo Ustavnega sodišča ni razveljavljeno.</p>
               <p>Zdaj sem vas obvestil o vsebini te razprave. Še kratko o sklepih.</p>
               <p>Komisija torej ne podpira: niti predloga poslanske skupine Slovenske ljudske stranke o dopolnitvi odloka niti predloga sklepa Državnega zbora, ki ga je predlagala poslanska skupina Združene liste. Predlaga, da se najprej v Državnem zboru odloča o sklepih, ki jih predlaga komisija in v primeru, če ti sklepi ne bi bili sprejeti, če ne bi dobili večinske podpore, v tem primeru bi šele prešli na odločanje o obeh dodatnih predlogih, s tem da bi si morali vzeti časovni time out glede predloga Slovenske ljudske stranke zaradi tega, da bi dobili odgovor Vladne službe za reformo lokalne samouprave o korektnosti pripravljanja delitve med naselji in bi zato predlagal, da bi o obeh teh dveh predlogih odločali, če ne bodo sprejeti sklepi komisije, šele jutri, ne pa danes. Hvala lepa.</p>
            </sp>
            <sp xml:id="SDZ1-Redna-20-1994-05-25.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Preden nadaljujemo z delom, prosim, da ugotovimo prisotnost v dvorani.</p>
               <p>Ugotavljamo prisotnost! (60 poslancev.) Hvala lepa.</p>
               <p>Ugotavljam, da je Državni zbor sklepčen in lahko odloča.</p>
               <p>Mi smo ostali pri besedi "predstavnikov poslanskih skupin", seveda nastop gospoda Janeza Podobnika ne štejem za nastop poslanske skupine, ampak začenjamo celoten proces znova.</p>
               <p>Postopek sicer pri tej točki bo potekal, ker ne moremo imeti za isto točko dnevnega reda več gradiv, ampak eno samo, na katerega se morajo pač vsa ostala eventualno amandmajsko nanašati, da bomo najprej razpravljali in potem glasovali o predlogu Komisije za lokalno samoupravo kot predlagateljice gradiva in če to ne bo sprejeto, bomo prekinili to točko dnevnega reda in potem, ko bomo dobili vsa potrebna stališča, prešli na odločanje o naslednjem gradivu, to je poslanska skupina Slovenske ljudske stranke - dopolnitev odloka.</p>
               <p>In v primeru, da ta po določeni razpravi in glasovanju ne bi bil sprejet, imamo še možnost, da ponovno po konsultacijah in nabavi ustreznih mnenj in stališč, ki so potrebna za to, razpravljamo in glasujemo eventualno tudi o predlogu sklepa, ki ga je dala poslanska skupina Združene liste, kajti, vedno imamo lahko to na dnevnem redu.</p>
               <p>Besedo imajo predstavniki poslanskih skupin. Prvi se je prijavil že prej gospod Janez Podobnik. Boste vi govorili? (Ne.) Gospod Žare Pregelj, boste vi v imenu Slovenske ljudske stranke? Prosim. Prav tako se je prijavil gospod Maks Sušek za Liberalno demokracijo Slovenije in gospod Miran Potrč iz Združene liste socialnih demokratov. Izvolite, gospod Pregelj.</p>
            </sp>
            <sp xml:id="SDZ1-Redna-20-1994-05-25.sp57">
               <speaker>ŽARKO PREGELJ:</speaker>
               <p>Spoštovani! Dovolite mi, da v imenu poslanske skupine predstavim mnenje in hkrati tudi predlog za rešitev situacije, ki je nastala po odločitvi ustavnega sodišča, ko je zahtevalo črtanje 73. točke odloka o referendumskih območjih, o odločitvi referendumskih območij. K tej odločitvi, da smo predlagali dopolnitev tega odloka z novimi referendumskimi območji, nas je vodilo mnenje ustavnega sodišča, da je pač bila storjena napaka pri ugotavljanju volje krajanov na posameznih območjih, ko se jim je postavljala kot možnost oblikovanja mestne občine tudi na tistih naseljih koprske občine, kjer mesto ni. Torej gre za napako, ki jo je ugotovilo ustavno sodišče. In ustavno sodišče zahteva od Državnega zbora, da to napako popravi. Jasno nam je, da je Državni zbor v bistvu po svoje nedolžen, kajti upošteval je voljo, izraženo na zborih in je pač v skladu s to voljo oblikoval enotno referendumsko območje, ki se v glavnem, razen treh naselij, ki so v sežanski občini, ujema s sedanjim območjem koprske občine.</p>
               <p>Glede na to, da je bila v resnici storjena strokovna napaka občinske komisije, ki je predlagala taka vprašanja na zborih krajanov, menimo v Ljudski stranki, da je prav, da Državni zbor to napako popravi, hkrati pa, da upošteva že sprejeto oziroma že izraženo voljo na zborih krajanov. In ta izražena volja je v bistvu na mestnem področju taka, da se je večina izrekla za mestno občino Koper. Na vaškem območju oziroma območju, ki ni v ožjem oziroma širšem vplivnem krogu mesta Koper, pa je strokovno pravilno, da se postavi vprašanje: ali želite oblikovati občino Koper v območju in se ga jasno našteje, da je to območje sedanje občine Koper. Taka rešitev se nam zdi umestna in hkrati dovolj hitra, da ne bi prišlo do bistvenega podaljšanja roka oziroma do odložitve sprejema zakona o ustanovitvi občin na območju sedanje občine Koper in hkrati tudi potem posledično kasnejšega razpisa volitev in zamude pri vseh rokih, se pravi tudi uskladitve z novo ustavo do konca tega leta. Zaradi tega menimo, da je umestno, da se naš predlog resno vzame v obravnavo, da so sicer možni določeni popravki, da pa je po našem mnenju to dobra osnova za odločanje na referendumu.</p>
               <p>Dovolite mi še, da pojasnim osnovna izhodišča za oblikovanje take dopolnitve odloka, kot smo jo predlagali. Kot osnovo smo vzeli, kot sem že prej omenil, ugotovitev volje na zborih krajanov, hkrati pa smo upoštevali tudi strokovne podlage, ki so bile objavljene v Poročevalcu. Ugotovili smo, da so te strokovne podlage v resnici dokaj pomanjkljive, ker ne upoštevajo dejanskih razmerij na tem področju. Poleg tega se je na zborih krajanov večkrat izražalo odklonilno stališče do vladnih strokovnih podlag. Glavni argument je bil, da jih ni nihče ničesar vprašal, da so predlagane občine v resnici ali premajhne ali pa neživljenjsko tako povezane, da ne predstavljajo neke celote, ki bi lahko zaživela kot samostojna lokalna skupnost. Zato smo predlagali take celote, ki upoštevajo vsaj nekaj skupnih zadev, ki jih ti kraji med seboj imajo. Tako smo pri predlogu za referendumsko območje občine Koper upoštevali območje mesta Koper. To so vsi deli mesta, staro mesto, Semedela, Markovec, Šalara, Olma in podobno, kakor vsi tisti kraji, ki so z mestom tesno povezani ali s komunalno ureditvijo ali z določenimi mestnimi funkcijami, kakor tudi s posameznimi programi, ki so izraženi v dolgoročnih in srednjeročnih občinskih planih. Tako smo v to območje vključili vsa tista naselja, ki so nekje razporejena v okolici Kopra in hkrati tudi v okolici Koprskega zaliva. Ob tem smo v to območje vključili tudi celotno narodnostno mešano področje, ker menimo, da je prav, da se tukaj upoštevajo veljavni mednarodni sporazumi kot so londonski in osimski, kjer je posebej izražena zahteva, da se narodnostno mešano območje ohrani v istih občinah kot je bilo pred spremembami izpred let.</p>
               <p>Naslednji trije predlogi, gre za referendumsko območje Šmarje pri Kopru, referendumsko območje Dekani - Črni Kal in referendumsko območje Sveti Anton, Marezige in Gračišče, smo oblikovali na podlagi principa približno enake velikosti, predvsem po številu prebivalcev, kakor tudi principa enakih krajinskih, kakor tudi komunalno-infrastrukturnih povezav. Tako so vsa naselja povezana na isto ali regionalno ali pa celo magistralno cesto, na skupni vodovod, na skupne telefonske povezave, kakor tudi na šolski okoliš, če dovolite, verjetno tudi, mislim, da nismo storili večje napake, pri cerkveni organizaciji.</p>
               <p>Ta območja so dovolj velika, da lahko obstajajo kot samostojne občine. Imajo približno, razen Šmarij pri Kopru, 3000 prebivalcev, kar je s strani strokovnih podlag svetovano kot še primerna velikost takih občin. Menimo, da bi lahko te občine, ki so v bistvu središče določenih krajinskih, kulturno etnoloških značilnosti, lahko obstajale.</p>
               <p>Šmarje pri Kopru je v resnici središče šavrinske Istre. To je poseben del slovenske Istre, ki obsega planote nad Koprom. K tej celoti bi lahko sodile tudi tri vasi iz piranske občine, vendar se zaenkrat niso tako odločile. Menimo, da nismo upravičeni kakor koli jih siliti v to skupnost.</p>
               <p>Naslednje tako zaključeno območje, je območje Rižanske doline in Bržanije. To je kraški rob z dolino reke Rižane. To območje je povezano s skupnimi cestami, šolami in se nekako zaključuje v Dekanih, tik pred mestom. V tisti smeri, kamor poteka večina dnevnih emigracij in ne bi spremenilo bistveno sedanjih navad krajanov pri opravljanju običajnih zadev, ki jih imajo na občini.</p>
               <p>Nekoliko težje je bilo z 4. referendumskim območjem, to je območje Sv. Antona, Marezig in Gračišča. Ta povezave se do sedaj ni pojavljala, gre pa ravno tako za dokaj enovito področje, ki je povezano s skupno regionalno cesto, ki ima tudi lego ob istih rekah. Hkrati pa je tako zelo razdrobljeno, da je težko za njega dobiti en sam center in je verjetno povezava mišljena predvsem zato, da se zagotovi ustrezna številčnost take občine, hkrati pa tudi podobni oziroma sorodni interesi pri dograjevanju komunalne infrastrukture in skupne ceste in skupnih komunalnih vodov.</p>
               <p>Te strokovne podlage, ki smo jih mi upoštevali, oziroma naš predlog se da v posameznih naseljih modificirati, odvisno od referendumske volje. Bistvo tega predloga je v tem, da se lahko ugotovi tudi vzporedna ali manjšinska ali večinska volja v posameznih naseljih.</p>
               <p>Če dovolite, namen tega predloga ni vsiljevati voljo tam živečim prebivalcem, ampak dajati možnost tisti manjšini, ki se je do neke mere že izrazila z zbiranjem podpisov. Žal, ni bila pravilno proceduralno naprej posredovana. Pojavil se je interes in to na občini vedo, da se oblikujejo občine približno v takih okvirih, kot sem jih tukaj navajal. Zato je prav, da ta možnost obstaja.</p>
               <p>Če dovolite, še enkrat bi poudaril. Bistvo vsega tega je, da se ugotavlja vzporedno tako alternativni predlog, kot tisti, ki se ga običajno postavi na referendumskem območju.</p>
               <p>Kot vam je verjetno znano, je k izreku Ustavnega sodišča priloženo tudi ločeno mnenje ustavnega sodnika gospoda Krivica, ki omenja možnost, da se sicer v okviru obstoječega referendumskega območja za celotno občino ugotavlja volja po naseljih. Žal, jasno je, da je Ustavno sodišče s svojo odločitvijo to razveljavilo. Potrebno je najti drugo resolucijo. V Ljudski stranki se tudi strinjamo, da v kolikor bo zbor odločil in bo pač pristal na daljše urejanje tega vprašanja in v odložitev volitev v občini Koper, kakor tudi vzpostavitev lokalne samouprave na podlagi nove ustave za določen zamik, da predlagamo, da je ta naš predlog ena od strokovnih podlag za odločitve na zborih krajanov. Hvala lepa.</p>
            </sp>
            <sp xml:id="SDZ1-Redna-20-1994-05-25.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Sušek za Liberalno demokracijo Slovenije. Za njim bo na vrsti gospod Miran Potrč za Združeno listo socialnih demokratov. Prijavljena sta že gospa Jana Primožič in gospod dr. France Bučar. Prosim?</p>
            </sp>
            <sp xml:id="SDZ1-Redna-20-1994-05-25.sp59">
               <speaker>MAKS SUŠEK:</speaker>
               <p>Cenjene kolegice in kolegi! Naša poslanska skupina, naš klub Liberalne demokracije Slovenije je opravil temeljito razpravo na odločitev Ustavnega sodišča, zato bom tukaj posredoval samo naše zaključke in ne bom tako dolg.</p>
               <p>Torej, na osnovi dejstva, da je potrebno na vsak način spoštovati odločbo Ustavnega sodišča, smo sklenili, da podpremo ta predlog sklepa o ponovitvi postopka, poudarjam, o ponovitvi postopka za odločitev referendumskih območij.</p>
               <p>Ponovitev postopka je glede na nastalo situacijo, gre za prenehanje veljavnosti 73. točke, edina - po našem mišljenju - demokratična pot za dosego skupnega cilja Slovenije in našega Državnega zbora, in sicer, da se postopek preoblikovanja konča v načrtovanem roku na celotnem področju naše domovine Slovenije. To je konkretno do 31.12. letošnjega leta. Nove občine morajo začeti delovati s 1.1.1995.</p>
               <p>Prepričani smo, da bi vsaka hitra odločitev v tem Državnem zboru brez ponovne preveritve volje, poudarjam volje občanov, bilo neko nasilje nad njimi. Ugotavljamo ponovno, da gre tukaj za dvofazni postopek, in sicer prva faza je določitev referendumskih območij, druga faza je že konkretno določitev zakona oziroma z zakonom že določitev teritorij občine.</p>
               <p>Namen tega dvofaznega postopka je ravno ta, da se z enim daljšim postopkom doseže na nek način čimbolj avtentična volja prebivalstva na določenem področju.</p>
               <p>Če bi sedaj šli po kakšnem drugem postopku, recimo, da bi Državni zbor že v naprej vsiljeval konkretno že neka območja, bi mi dejansko preprečili oziroma ne bi upoštevali to naše načelo, da upoštevamo v čim večji meri prav voljo prebivalcev. To pomeni, s to našo utemeljitvijo in s tem našim pristopom na nek način bodo občani sedanje občine Koper imeli na osnovi predlaganega rokovnika, ki je tudi tu kot priloga, možnost, da se bodo na osnovi še boljše obveščenosti sedaj v tem postopku lahko kvalitetno dejansko odločali o referendumskem območju, takšnem, kakršnega si praktično tudi želijo.</p>
               <p>Torej še enkrat sklenem zadevo naših ugotovitev. Prav s tem predloženim sklepom se praktično zagotavlja kontinuiteta preobrazbe občin po že sprejetem našem generalnem rokovniku in dosedanjih predpisih, ki smo jih sprejeli, torej na področju celotne Slovenije hkrati.</p>
               <p>Vsak drugi pristop bi praktično privedel neko določeno sredino naše Slovenije v neki položaj in pa celotno Slovenijo lahko v en kompliciran položaj, ki bi enostavno zaviral dosego naših dejansko generalnih ciljev, ki smo si jih resnično skupaj zastavili. Ravno zaradi vsega tega poslanci našega kluba podpiramo ravno ta predložen sklep kot takšen. In to je praktično tudi že odgovor na oba predloga, na predlog Ljudske stranke in pa na predlog Združene liste o njihovih predlogih dodatnih sklepov. Hvala.</p>
            </sp>
            <sp xml:id="SDZ1-Redna-20-1994-05-25.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč, za Poslansko skupine Združene liste socialnih demokratov. Naslednja bo na vrsti gospa Jana Primožič za Slovenske krščanske demokrate. Izvolite, gospod Potrč.</p>
            </sp>
            <sp xml:id="SDZ1-Redna-20-1994-05-25.sp61">
               <speaker>MIRAN POTRČ:</speaker>
               <p>Hvala lepa. Spoštovani kolegice in kolegi! Ustavno sodišče je glede 73. referendumskega območja sprejelo meritorno odločitev, na njo smo vezani. Da ta odločitev nima samo enega možnega pravnega nadlegovanja, je razvidno iz ločenega mnenja sodnika Matevža Krivica, ki ima glede pravnih razlag, ali so bolj prave ali manj prave, je seveda drugo vprašanje, prav gotovo veliko več tehtnih argumentov, kot jih ima odločba Ustavnega sodišča ali pa vsaj več jih navaja. Toda tudi v Ustavnem sodišču velja večina in ta odločitev nas obvezuje. Ob tem je najbrž nesporno mogoče ugotoviti ne samo to, da odločitev moramo spoštovati, da imamo pravico o njej kot posamezniki imeti tudi svoja stališča, ampak moramo sprejeti kot dejstvo tudi to, da ima nesporno ta odločitev 9 dni pred tem, ko naj bi se izvedel referendum, svoje zelo pomembne politične posledice, čeprav je odločitev sama po sebi pravna in seveda sprejeta v ustreznem organu, ki ima o tem pravico odločati. Te politične posledice pač pomenijo nemožnost izvedbe, po mojem prepričanju in prepričanju v naši poslanski skupini, referenduma v eni občini, plus tri krajevne skupnosti v Sežani, in dejstvo, da, vsaj tako izražajo večinsko ljudje na Koprskem, občutek, da politična volja ljudi, izražena na zborih občanov v drugih referendumskih območjih pomeni eno in politična volja, izražena na njihovem območju, pa nekaj drugega. Eno je treba spoštovati, drugo pa spoštovati ni potrebno.</p>
               <p>Izvajanje odločbe ustavnega sodišča je že zdaj na vseh sejah Komisije za lokalno samoupravo sprožila tri različne modalitete. O vsaki od teh bom nekaj rekel. Za nas pač predlog, ki ga daje Slovenska ljudska stranka, da bi mi v Državnem zboru, na podlagi strokovnih kriterijev in deloma domišljenih, deloma pa, gospod Pregelj priznava vsaj za eno referendumsko območje v celoti nedomišljenih kriterijev, sami določali referendumska območja. Ta predlog je za nas v celoti nesprejemljiv. Če bi želeli slediti tej logiki, potem mi zakona o določitvi referendumskih območij ne bi potrebovali. In ne bi potrebovali nobenih vnaprejšnjih izjavljanj občanov na zborih, ampak bi po logiki stvari, da je Državni zbor najpametnejši in stvari najboljše ve, formalno pa ima pravico odločati, enostavno določili 150, 200, 400, kolikor bi želeli, referendumskih območij in rekli, državljani izvolite in povejte na referendumih, ali se s tem strinjate, ali ne. Tudi ta pot bi bila možna, ampak mislim, da je prav, da se za njo nismo odločili, ampak da smo le poizkušali, čeprav samo z nekaj več kot 2% udeležbo, povprečno v Sloveniji, na teh zborih, kar pa ni krivda Državnega zbora, ampak pač načina, kako so se ti zbori organizirali, neko začetno voljo ljudi izvedeti. Zato je za nas ta predlog v celoti nesprejemljiv in mislim, da bi pomenil tudi najbolj neustrezno izvedbo odločbe, ki jo je ustavno sodišče sprejelo, čeprav ne trdim, da formalno ne bi bila možna.</p>
               <p>Drugo. Mi smo v Komisiji za lokalno samoupravo podali tudi svoj predlog, ki je bil enako odklonjen kot predlog Slovenske ljudske stranke in zato smo v Komisiji za lokalno samoupravo glasovali za predlog, ki ga skupno tudi imamo. In mi smo ta predlog pripravljeni podpreti. Za nas je sprejemljiv, ali še sprejemljiv, ker upošteva odločbo ustavnega sodišča, omogoča ponovno izjasnjevanje ljudi na zborih občanov in na tej podlagi novo odločanje Državnega zbora. In končno, ker omogoča izvedbo lokalne samouprave z začetkom leta 1995. Res, da ponovno z nemogočimi roki, ampak te roke smo si mi postavili sami in jih moramo pač še naprej tako napisati. 14 dni za ponovne referendume, kasneje po en teden približno, kar imamo za vso proceduro in na koncu še spremeniti zakon, da je treba volilne enote določiti v petih dneh, kar, če bo volilna komisija oziroma občine to prej naredile in pripravile, je to mogoče, najbrž pa strokovno težko opravilo. Ampak to je bila pač večinska odločitev tega Državnega zbora. Mislim, da je pri vsem najpomembnejša samo naglica in da kvaliteta odločitev nima v tem Državnem zboru prav nobene vloge. To je bil razlog, zaradi katerega smo mi v Komisiji za lokalno samoupravo razmišljali tudi o tretjem možnem predlogu. Ta tretji možni predlog je za nas formalno mogoč, ker mi imamo pravico odločitev, ki smo jo sprejeli, tudi spremeniti. Tako glede določitve referendumskih območij, tako glede datuma referenduma, pa če bi želeli, še kaj. Formalno pa nam to dopušča odločba Ustavnega sodišča in predvsem tudi dva dejstva v zvezi s to odločbo Ustavnega sodišča. Prvo dejstvo je poudarek, ko je bil razveljavljen 95. člen, da moramo reformo lokalne samouprave v vseh občinah izpeljati istočasno. Za mene to pomeni tudi vse faze, če spremenimo to samo za Koper. Vse faze ne bodo potekale istočasno. In drugo, na šesti strani, v drugem odstavku nam je v zadnji odločbi Ustavno sodišče, v obrazložitvi sicer, ampak razlogovanja so gotovo pomembna, napisalo ugovor, da se ljudje na referendumu lahko odločijo za poljubno veliko občino, ne drži. Mi smo pa doslej pri določanju referendumskih območij izhajali iz predpostavke, da se ljudje lahko odločijo za poljubno veliko občino, ker imamo razlike, ki so takšne, da in glede teritorija in glede števila prebivalcev ipd., pomenijo razlike nekaj desetkrat, hkrati pomenijo gotovo bistveno težavo v uresničevanju lokalne samouprave.</p>
               <p>Mi smo prepričani, da če bi se bila pripravljena komisija in Državni zbor odločiti, da za dva meseca oziroma do 31.7. odloži izvršitev referenduma v vseh občinah, da bi imeli priliko, da slabe odločitve, ki smo jih do sedaj že sprejemali, popravimo, in to ne samo v Kopru, ampak da jih popravimo tudi glede drugih referendumskih območij. Da ponovno ocenimo, ali so tudi vsa ostala referendumska območja v skladu z logiko ustavne reforme, tako kot jo je zapisalo Ustavno sodišče, ali so v skladu z večinskimi kriteriji, kot smo jih zapisali v zakonu o lokalni samoupravi, ali bodo te občine lahko uresničevale bistvo funkcij lokalne samouprave, ali se nam bo godilo to, kar nam je logično -  ne kritiziram njega, ampak nas - napovedal gospod Gaber, da če male občine ne bodo mogle skrbeti za šole, bomo pač skrbeli za šole v državi in po tej logiki bomo skrbeli v državi za vse, imeli pa lokalno samoupravo, ki ne bo imela skrbeti za kaj, razen za, bi rekel, dobro voljo in dobro počutje ljudi v teh majhnih občinah.</p>
               <p>Mi končno mislimo, če bi se to za dva meseca odložilo, da je možno kljub temu s 1. 1. 1995 reformo izvesti na popolnoma enak način, kot jo je možno izvesti v Kopru, ker bi lahko enako do 31. 7. opravili ponoven referendum, ali pa referendum povsod, pred tem pa preverili, kje in ali so kriteriji izpolnjeni in do takrat sprejeli tudi tiste predpise, ki so nujno potrebni, da bi v reformo lokalne samouprave sploh lahko šli. Zakon o upravi imamo na tej seji Državnega zbora, lahko bi pa najbrž poskrbeli, da bi hitreje sprejeli še zakon o financiranju občin. Na tem področju prav gotovo vemo, da je zmede kolikor hočete, pa tudi obljub, ki so bile dane po terenu, kolikor hočete. Danes že ugotavljamo, da te obljube niso resnične. Mislim, da bi lahko vsaj v zasnovi imeli tudi zakon, kako se bodo financirale dopolnjevane občine, kaj bodo hribovske in obmejne občine, lahko bi nam bilo kaj jasnejšega o mestih in podobno. Skratka, ugovor, da bi to pomenilo nezmožnost izvedbe lokalne samouprave z začetkom prihodnjega leta, je neutemeljen, je pa cilj, s katerim smo predlagali ta sklep, popolnoma jasen in rad bi ga tudi zelo jasno povedal. Mi smo trdno prepričani, da je reforma, tako kot smo jo vodili, dala rezultat, ki ni sprejemljiv, ki je nekoristen za slovensko državo, ki bo pomenil tako razdrobitev, ki ne bo mogla biti racionalna. Pomenil bo nujno podražitev funkcioniranja države. Prvi izračuni so pokazali, od milijarde in pol do 5 milijard, če bi hoteli vsaj tistih 11 tisoč zagotoviti na prebivalca, kot je analiza Ministrstva za finance pokazala, ki bo pomenil bistveno različne možnosti razvoja v posameznih občinah. Mi trdimo, v mestnih bistveno večje, v majhnih občinah bistveno slabše. Razlike se bodo perspektivno poglobile, ne pa izenačile. V tem se bo povečal tudi pritisk na državo in na uravnavanje vsega tega, kar bo to nezadovoljstvo z velikimi razlikami povzročilo.</p>
               <p>Končno bo pomenilo tudi nov centralizem. Zato zavestno predlagamo ponovno, to smo naredili tudi, ko smo o predlogu o določitvi referendumskih območij, prvič razpravljali, majhen predah, majhen ponovni razmislek, da bi racionalnejše šli v reformo. Če tega ta Državni zbor ni sposoben, potem bodo posledice po našem mnenju negativne. Z njimi se bomo srečali že, ko bomo z zakonom določali meje občin. Z njimi se bodo ljudje, državljanke in državljani, srečali v procesu izvajanja odločitev.</p>
               <p>Predzadnje, da rečem. Mi ponovnega formalnega predloga ne bi vložili, če ga ne bi pred tem vložila Slovenska ljudska stranka. Če je možen dogovor, da tudi Slovenska ljudska stranka umakne svoj formalni predlog, smo ga pripravljeni umakniti tudi mi. V nasprotnem primeru ne, ker mislimo, da je prav, da tudi to naše stališče jasno izrazimo.</p>
               <p>Soglašam z mnenjem Komisije za lokalno samoupravo, da bi morali, če se odločimo za našo rešitev, spremeniti odlok o razpisu referenduma, ki smo ga že sprejeli.</p>
               <p>Naš sklep je bil predlagan v smislu, kot amandma k predloženim sklepom, ali pa sprememba tega sklepa in zavedamo se, če bi bil sprejet, zahteva potem normalno pripravo spremembe odloka. Nam se je zdelo, glede na vsa dosedanja mnenja v komisiji nesmiselno, da to formalno že zdaj pripravljamo, ker je najprej potrebna politična volja tega Državnega zbora, v kakšno resolucijo bo šel, formalni postopki se bodo pa kasneje uredili, ker je enako pripombo mogoče dati tudi sklepu, ki ga je predložila komisija. Tudi na podlagi tega sklepa bo potrebno določene zakone dopolnjevati. Enako, če bi sprejeli naš sklep, bi bilo potrebno izvesti formalne postopke.</p>
               <p>Če je Slovenska ljudska stranka pripravljena svoj predlog umakniti, smo ga pripravljeni umakniti tudi mi. V vsakem primeru bi pa želeli razpravo tudi o našem predlogu, ker smo prepričani, da bi bil predah in ponovni razmislek v korist reformi lokalne samouprave, ne pa v njegovo škodo.</p>
               <p>Tudi razprava o tem, da bi taka odločitev pomenila stroške. Res je. Zavedamo se tega in škoda je teh stroškov. Če primerjamo stroške, ki bi sedaj nastali z vsemi materialnimi in siceršnjimi posledicami, ki jih bo že sprejeta odločitev prinesla, se nam zdi to bistveno manjši in nepomembni strošek vis-a-vis vseh posledic, o katerih sem sicer že govoril. Hvala.</p>
            </sp>
            <sp xml:id="SDZ1-Redna-20-1994-05-25.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jana Primožič za Slovenske krščanske demokrate. Ta del razprave, ki pripada poslanskim skupinam bomo glede na to, da smo imeli dopoldan dovolj odmora, dokončali, potem bomo imeli pa odmor do 16.00 ure. Prosim, gospa Jana Primožič ima besedo. Za njo bo na vrsti gospod dr. France Bučar.</p>
            </sp>
            <sp xml:id="SDZ1-Redna-20-1994-05-25.sp63">
               <speaker>JANA PRIMOŽIČ:</speaker>
               <p>Spoštovani gospod podpredsednik, drage poslanke in poslanci!  Odločitev Ustavnega sodišča je v bistvu pred nami in naša prva želja je, da, če smo pravna država, to odločitev tudi spoštujemo in pri vseh predlogih, ki so prišli na naše klopi, upoštevamo posledice.</p>
               <p>Če analiziramo te predloge, ugotovimo, da je najdlje predlog, da se referendumi odložijo za dva meseca. Ne samo iz teh razlogov, da nas to stane približno sto štirideset milijonov tolarjev, to v glavnem pomeni zastoj v lokalni samoupravi. Ponovno se gre na zbore krajanov, če prav razumem, kar mislim, da ni dobro. Ljudje so se na zborih krajanov že odločali in nisem prepričana, da se bodo ponovno odločali za referendumska območja, ampak se nam lahko zgodi, da ta naša lokalna samouprava izvodeni.</p>
               <p>Tako, da ocenjujem to željo po ponovni odločitvi na zborih krajanov oziroma odložitev referendumov kot željo, nazaj v tiste naše "komune", ki smo jih imeli oziroma jih imamo še zdaj. Mislim, da je treba upoštevati dejstvo, da smo sprejeli ustavo in da je tudi Ustavno sodišče razsodilo v duhu ustave, kot se je izrazilo.</p>
               <p>Poleg tega tudi ta predlog ničesar ne razreši in je strokovno sporen, kot je bilo že ugotovljeno na komisiji.</p>
               <p>Drugi je predlog Komisije za lokalno samoupravo, ki določa, da se opravijo ponovni zbori krajanov samo za Koper. Vendar, se ob tem predlogu sprašujemo, če bo kaj drugače. Naša naloga je upoštevati odločbo Ustavnega sodišča, kar pomeni, da moramo omogočiti, da se mestna, da se Koper organizira tudi kot mestna občina, torej, pomeni to, da se določi več referendumskih območij.</p>
               <p>Ocenjujemo ta predlog v bistvu kot zavlačevanje postopka, čeprav je po eni strani tudi dobro, da zbori ponovno povedo, za kakšna območja se zavzemajo.</p>
               <p>Najboljša, vendar na žalost strokovno nedorečena je pa določitev referendumskih območij, torej sprememba oziroma dopolnitev tega odloka o določitvi referendumskih območij, občin, in na tej bi se rada več časa zadržala.</p>
               <p>Lahko rečemo, da res ni v skladu z ugotovljeno oziroma nakazano voljo ljudi. Zbore krajanov pojmujemo kot nekakšno nakazano voljo ljudi, če upoštevamo, da je bila udeležba od enega pa tja do dvanajst procentov. Kot sem seznanjena za koprsko območje, mislim, da je bilo to 2 ali pa 5 odstotkov. Kot posvetovalni referendum, oziroma posvetovalni referendum je tisti, ki ugotavlja voljo ljudi. Zato se po drugi strani vprašujem, če je prav, da toliko pozornosti posvetimo določitvi referendumskih območij, če menimo, da je referendum tisti, ki ugotavlja voljo. Res pa je, da v tem primeru, če spoštujemo odločbo Ustavnega sodišča, te volje ljudi ne spoštujemo.</p>
               <p>Vendar, moram pa po drugi strani tudi poudariti, da volja ljudi ni tista, ki bi dokončno opredeljevala te naše občine, ampak se samo spomnimo primerov, ko smo po eni strani črtali približno 20 referendumskih območij, ker so bila ta pač premajhna po oceni Državnega zbora, in pa druge odločitve, da nekaterih mestnih naselij nismo pustili na svoje. To je recimo primer Šentvida, Stražišča pri Kranju in podobno. Tako bi predlagala, če bo sprejeta ta tretja varianta, da se jo še dopolni v tistih nadaljnjih spremembah odloka, če pa bo sprejeta varianta Komisije za lokalno samoupravo, bi predlagala oziroma pozivamo vse stranke, naj korektno predstavijo vse strokovne predloge za določitev območij in naj vendarle resno vzamejo odločitev Ustavnega sodišča, naj se občine oblikujejo tako, da bo možna tudi Mestna občina Koper.</p>
               <p>Podpiramo sicer, kot sem že omenila, tretjo varianto, sprejem odloka, ki bo strokovno pripravljen, vendar v tem primeru, ko Komisija za lokalno samoupravo želi ponovno na zbore krajanov, bi upoštevali tudi to voljo.</p>
            </sp>
            <sp xml:id="SDZ1-Redna-20-1994-05-25.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. France Bučar, za Demokratsko stranko Slovenije. Ga ni v dvorani. Želi še kdo drug? Se opravičujem, imeli smo precej odmorov in bi želel zaključiti vsaj ta del razprave, ki se tiče poslanskih skupin. Na nek način je tudi prav, da to v bloku slišimo. Želi še kdo besedo v imenu poslanskih skupin? Ugotavljam, da ne in zaključujem ta del razprave in dopoldanski del zasedanja. Nadaljujemo točno ob 16.00 uri.</p>
            </sp>
            <stage type="time">(Seja je bila prekinjana ob 14.07 uri in se je nadaljevala ob 16.15 uri.)</stage>
            <sp xml:id="SDZ1-Redna-20-1994-05-25.sp65">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 20. seje Državnega zbora Republike Slovenije.</p>
               <p>Za popoldanski del je dodatno opravičen, poleg tistega kar sem povedal že dopoldan, gospod magister Jože Protner.</p>
               <p>Prosim, da ugotovimo prisotnost v dvorani!</p>
               <p>Ugotavljamo prisotnost v dvorani, prosim, da vsi pritisnete na gumb.</p>
               <p>Ugotavljamo prisotnost!</p>
               <p>Ponovno ugotovimo prisotnost v dvorani!</p>
               <p>No, za tretje merjenje prisotnosti bom raje počakal kakšno minuto, da še kdo pride, ali pa, da še kdo pride k sebi.</p>
               <p>No, zdaj pa mislim, da bo.</p>
               <p>Prosim, da ugotovimo prisotnost v dvorani! Prosim vse prisotne, da pritisnejo na gumb in s tem označijo svojo navzočnost.</p>
               <p>Ugotovimo prisotnost! (54 poslancev.) Hvala lepa.</p>
               <p>Ugotavljam, da je Državni zbor sklepčen in lahko odloča.</p>
               <p>V nadaljevanju smo še vedno pri <title>43.B TOČKI</title> , to je pri <title>PREDLOGU SKLEPA O PONOVITVI POSTOPKA IN O ROKIH ZA IZVEDBO POSTOPKA ZA DOLOČITEV REFERENDUMSKIH OBMOČIJ V OBČINI KOPER IN DELU OBČINE SEŽANA</title>.</p>
               <p>Preden dam besedo poslankam in poslancem, dajem najprej besedo gospodu dr. Francetu Bučarju, ki bo govoril v imenu Demokratske stranke Slovenije.</p>
            </sp>
            <sp xml:id="SDZ1-Redna-20-1994-05-25.sp66">
               <speaker>DR. FRANCE BUČAR:</speaker>
               <p>Spoštovani predsedujoči, spoštovani zbor! Bojim se, da nimam zadnje verzije tistega poročila, ki ga je predložila komisija, ker v tej poplavi papirja, ne vem, sem ga nekje zgubil, ampak sem skrbno poslušal predsednika, tako da mislim, da imam še vedno točno v spominu, za kaj gre pri tej stvari.</p>
               <p>Se pravi, za tri stvari gre. Prvič za to, kot vprašanja ali Državni zbor neposredno zdaj spremeni oziroma dopolni zavrnjeno 73. točko odloka, drugič, ali gremo na ponoven postopek za ugotavljanje volje prebivalcev koprščine in tretjič, ali gremo, kakor Združena lista predlaga, podredno, da odložimo za dva meseca in da ponovno ugotavljamo voljo volivcev.</p>
               <p>Moram povedati naslednje. Naša poslanska skupina popolnoma jasno in odločno zagovarja stališče, da je potrebno sedaj dopolniti z avtoriteto tega zbora odlok v točki, ki je bil razveljavljen, in sicer zakaj. Zaradi tega, ker edino to je zakonito. Ustavno sodišče se namreč ni in se ne sme spuščati v vprašanje, kakšna je bila volja prebivalcev. Ali je bila legalna ali nelegalna, zmanipulirana, ali taka ali drugačna, to Ustavno sodišče popolnoma nič ne briga in ga tudi ne sme. Ustavno sodišče samo ugotovi ustavnost tako izražene volje, kot jo je prevzel, in kot svojo lastno, ne voljo volivcev, kot svojo lastno sprejel Državni zbor. In Ustavno sodišče se ni spuščalo v vprašanje, kaj ljudje na tistem območju mislijo, kako se opredeljujejo. Ustavno sodišče se je opredelilo izključno samo na vprašanje akta, ki ga je izdal ta zbor in ta zbor mora zato svoj akt popraviti. Mislim pravno je to popolnoma jasno in nedvoumno. Mislim, da tega tudi ta zbor ne osporava.</p>
               <p>Naslednje vprašanje, za katero gre, je, ali je treba ponoviti postopek ugotavljanja volje. Tukaj se pa seveda bistveno razhajamo s stališčem naše Komisije za lokalno samoupravo. In sicer zakaj? Iz razloga, ker je volja prebivalcev že bila ugotovljena takšna, kot je bila. Ali naj sedaj ponovno vprašamo te prebivalce, ali ste bili pri zdravi ali niste bili? Ali ste bili zmanipulirani ali ne? Torej, če mi pristanemo na to, da je treba postopek ponoviti, smo s tem avtomatično in decidirano pristali na tezo, da so bili zmanipulirani. Kdo si upa prevzeti odgovornost za očitek, da je manipuliral te ljudi?</p>
               <p>Naslednje vprašanje. Torej akt, ki ga je izdal Državni zbor, ni enostavna odslikava volje prebivalcev. To je njegov lastni akt, za kar seveda služi izražena volja prebivalcev, popolnoma logično. Toda vzemimo hipotetični primer, da ponovimo postopek in prebivalci se ponovno odločijo za isto stališče, kot so se doslej. Če bi se odločal, bi se še enkrat enako odločil. Potem nastane vprašanje, kaj pa v takem primeru? Državni zbor mora prevzeti lastno odgovornost, ker ni samo preslikava tistega, kar se je zgodilo na terenu, če izrabim ta obrabljeni izraz, ampak izraz njegove lastne volje. Kajti naprej tudi naslednje, ne samo Koprčani, kjerkoli v Sloveniji se lahko zgodi, da se bodo prebivalci z referendumom drugače odločali, kot je pa predlog referendumskega odločanja. Kaj tedaj? Kaj bomo tedaj naredili? Šli v ugotavljanje volje, ponovne postopke? Državni zbor se bo moral samostojno odločiti. In še enkrat pravim, sedaj se mora samostojno odločiti in še enkrat bo pred vprašanjem, da se mora samostojno odločiti. Zato plediram v imenu naše poslanske skupine, da je izključno samo ta rešitev, da tukaj ta zbor pod lastno odgovornostjo sprejme odločitev, ki je sicer formalno v nasprotju z odločitvijo prebivalcev koprščine, formalno, ampak mora v lastni pristojnosti in pod lastno odgovornostjo sprejeti stališče, da bo iz drugih razlogov strokovne presoje določil tako ali drugače referendumska območja.</p>
               <p>S tem ne plediram natančno tole, kar je sedaj Slovenska ljudska stranka predložila, da mora natančno tako biti, ampak plediram pa izključno zato, da je to treba narediti. Teoretično pravim, je možno, da celoten postopek ponovimo. S tem seveda smo - se ponavljam nekoliko, se oproščam - s tem je involvirana tudi teza, da so bili tisti ljudje zmanipulirani in da smo jih zmanipulirali, vprašanje puščam odprto.</p>
               <p>Nič ne pomaga, če sedaj mi še enkrat ponavljamo postopek, ker mi bomo še pred podobnimi dilemami in še se bomo morali odločati. Ne smemo se stalno skrivati samo zaradi volje drugih. Demokrat ni samo tisti, ki natančno odslikava voljo prizadetih, ampak je tudi tisti, ki si upa sprejeti lastno odgovornost, navidezno celo proti volji.</p>
               <p>Kar se tiče tretjega vprašanja, se mi pa zdi, da gre za manipulacijo tega zbora. Kajti, kakšni naj bi bili razlogi, da je treba odložiti za dva meseca ves postopek in ponavljati stvari, o katerih je ta zbor že odločal? Strinjam se, da so ob mnogih stvareh mnenja deljena. To je dejstvo. In mnogi med nami se ne strinjajo z odločitvami, ki so bile sprejete. Mnogi med nami imajo popolnoma drugačne poglede in drugačne koncepte, kako naj bi ta samouprava izgledala. Toda, stvari v tem zboru so bile sprejete tako, kot so bile. Obnavljati sedaj vse postopke, obnavljati vso razpravo, ki je bila že opravljena, in postaviti pod vprašaj vse rešitve, ki so bile tukaj že sprejete, seveda je pa po mojem ne samo neodgovorno, ampak tipičen poskus manipuliranja tega zbora. Zato v imenu naše poslanske skupine predlagam, da sprejmemo predlog Ljudske stranke, mislim, da je čisto ustrezen, pameten predlog, ki smo ga tukaj že slišali, da se eventualno še da strokovno pregledati, če je v redu in da potem to podpremo.</p>
               <p>Meni je sicer zelo žal, da ravno predstavnikov tiste stranke, ki je to predložila, na zboru skoraj ni. Hvala lepa.</p>
            </sp>
            <sp xml:id="SDZ1-Redna-20-1994-05-25.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo imajo poslanke in poslanci.</p>
               <p>Prejeli smo pisne prijave. Prva ima besedo gospa Jadranka Šturm-Kocjan. Za njo bo na vrsti gospod Janez Podobnik, pisno prijavo pa je oddal še gospod Maks Sušek. Prosim tudi ostale, ki želijo v razpravi sodelovati, da se k njej prijavijo. Kasneje bomo morali omejiti razpravo na 5 minut. Izvolite.</p>
            </sp>
            <sp xml:id="SDZ1-Redna-20-1994-05-25.sp68">
               <speaker>JADRANKA ŠTURM-KOCJAN:</speaker>
               <p>Hvala za besedo. Gospod predsedujoči, spoštovane poslanke, spoštovani poslanci, lepo pozdravljeni!</p>
               <p>Dr. Bučar, če se prav spomnim vaše razprave na julijski seji, mislim, da je bila precej drugačna od te sedaj. Takrat se nekateri poslanci in poslanke niste zavzemali za to, da bi jasno določili kriterije za oblikovanje občin. Mislim, da ste vi izrecno poudarili, da je najpomembnejša volja ljudi.</p>
               <p>Torej, v zvezi z zapletom oziroma z odločitvijo Ustavnega sodišča, bi rada kot poslanka iz Kopra povedala naslednje: Večina občank in občanov koprske občine je odločitev Ustavnega sodišča sprejela z velikim presenečenjem. Ustavno sodišče se je s tako odločitvijo postavilo proti njihovi volji, ki so jo tako, kot druge državljanke in državljani Republike Slovenije, izrazili na zborih občanov. Prav volja pa naj bi bila odločilna in edina vsebinska podlaga za določitev referendumskih območij. Drugi kriteriji, žal, niso objektivizirani.</p>
               <p>Zame, kot poslanko Državnega zbora Republike Slovenije, je bila ta volja tudi edino merilo mojega nastopanja in odločanja, ko smo opredeljevali referendumska območja za občino Koper. Seznanjena sem namreč bila, da so zbori občanov potekali v skladu z zakonom in rokovnikom Državnega zbora za izvedbo referendumskih opravil. Zbori občanov v koprski občini so bili obiskani v okviru republiškega povprečja. Na vseh zborih je bila zagotovljena prisotnost predstavnikov občinske komisije za lokalno samoupravo. Ta komisija je bila sestavljena iz vseh članov strank v koprski občinski skupščini. Komisija šteje 11 članov in je pri oblikovanju predloga, s katerim je nastopala na zborih občanov, sklenila z 9 glasovi za in 2 proti, da ostane koprska občina v mejah, kot je sedaj oziroma, da se ji pridružijo še tri vasi oziroma naselja.</p>
               <p>Razlogi, zakaj smo se v Kopru odločili za tako občino, so vsem znani. Če omenim samo nekatere: koprska občina je obmejna občina, v njej živi narodnostno mešano prebivalstvo, je ekološko zelo občutljiva in demografsko na nekaterih področjih tudi ogrožena.</p>
               <p>Po 11 kriterijih, ki so v zakonu za opredelitev občin, bi taka občina zadostila prav vsem 11 kriterijem, pa morda še kateremu, ki ni bil tam izrecno naveden, da je potreben za to, da občina nastane.</p>
               <p>Na območju, ki naj bi bilo sporno, ni prišlo do nikakršnih predlogov za ustanovitev novih samostojnih občin, niti do ugovora zoper z odlokom določeno referendumsko območje, ki bi ga lahko vložili tisti, ki so po zakonu pooblaščeni za to. Zato Državni zbor tudi ni mogel določiti drugače, kot je določil referendumsko območje za občino Koper. Zborov občanov je bilo 20 in na vseh, razen na enem delnem zboru občanov v Krkavčah, torej prav na vseh, so se ljudje odločili za enotno referendumsko območje.</p>
               <p>Moram povedati, že zadnjič sem to v številkah navajala, ni šlo za kakšen glas več, ali manj. Tisti, ki so želeli drugače, so bili eden, dva, štirje, v enem primeru jih je bilo mislim trinajst, drugače pa je bila to izrazita manjšina.</p>
               <p>Žal pa izgleda, da ta volja ljudi nekaterim ni po godu oziroma se ne morejo sprijazniti z njo in želijo, da bi to voljo ljudi uskladili ali z voljo Ustavnega sodišča, ali z voljo nekaterih poslank in poslancev oziroma tistih nekaj ljudi, ki na zadnjih volitvah v koprski občini niso dobili zaupnice ljudi.</p>
               <p>Nobena skrivnost ni, da sta glavna nosilca tega projekta gospod Starman, ki je bil predlagan za svetnika v Državnem svetu, pa ni bil izvoljen in ki ga vsi poznamo, da tudi po izteku svojega mandata zelo rad poseda na galeriji Državnega zbora, pa tudi osle zna pokazati, in pa gospod Žaro Pregelj, ki je sicer tudi iz Kopra in sedi med nami, vendar ne na željo volivcev in volivk koprske občine. To svojo voljo izraža tudi v svojih nastopih marsikdaj in pri svojem glasovanju.</p>
               <p>V glavnem oni želijo porušiti sklep Državnega zbora o referendumskem območju Kopra ne glede na to, ali je to v skladu z voljo ljudi, ali ne.</p>
               <p>Odločitev Ustavnega sodišča je znana. Ne gre dvomiti v to odločitev, čeprav se ne morem znebiti občutka, da je Ustavno sodišče v tem primeru ravnalo strankarsko bolj politično, kot pa v skladu s tistim, kar je samo v zvezi z lokalno samoupravo zahtevalo in že odločilo. Kot sem že rekla, volja ljudi je bila tista pravzaprav najbolj jasna podlaga našim odločitvam.</p>
               <p>Seveda s pojmi, ki niso pravno jasno opredeljeni, pa tudi po strokovnih merilih se jih da različno razlagati, lahko manipuliramo oziroma jih presojamo subjektivno. To se je v našem primeru Koper in v zvezi s tem pojem mesto, mestna občina, območje mesta tudi zgodilo. Osnovno odločitev, ki jo je podalo Ustavno sodišče, je bila povezana tudi z - upam si trditi - subjektivno interpretacijo tega, kar pravzaprav še nismo niti jasno opredelili. Ta naloga nas v Državnem zboru pravzaprav še čaka. In v zvezi z določitvijo referendumskih območij, to pravzaprav ni bil predmet vsebine.</p>
               <p>Prav tako niso jasni pojmi, kaj je to prevelika občina, velika občina, normalno velika občina, majhna, ali premajhna občina. Čisto vse to je relativno. Edina stvar, ki je - ponavljam - jasna in evidentna, je volja ljudi.</p>
               <p>Povedati moram, da so ljudje na Koprskem zelo prizadeti in se ponovno počutijo s strani Ljubljane ogoljufani in zmanipulirani. Dejstvo namreč je, da se občanke in občani Kopra v nedeljo ne bomo mogli enakopravno in istočasno udeležiti referenduma, kar pomeni kršenje ustavnih pravic in pa člena o zakonu o referendumu, da se referendum v Republiki Sloveniji izvede povsod istočasno.</p>
               <p>Za mene kot poslanko Državnega zbora pa je pomembno še eno vprašanje. Katere odločitve oziroma sklepe moram pri svojem delu spoštovati? Ali tiste Ustavnega sodišča, v katere ne gre dvomiti, ali voljo, zahteve in pričakovanja ljudi, ki so me volili. Teh pa je bilo na mojem volilnem okrožju, ki obsega le del koprske občine, več kot 3000. Osebno nisem v nobeni dilemi. Tudi, če se s svojimi volivci in volivkami ne bi strinjala, vem, da sem zato v Državnem zboru, da jih zastopam.</p>
               <p>Občanke in občani Kopra sicer menimo, da bi bilo najbolj pošteno, če bi se referendum ne izvedel v nedeljo nikjer po Sloveniji oziroma, da se vsa zadeva ustavi, vendar če se že bomo odločili za predlog Komisije za lokalno samoupravo Državnega zbora, smo pripravljeni še enkrat izraziti svojo voljo.</p>
               <p>Prepričana sem, da se bodo veliko bolj množično udeležili zborov občanov, kot so se prvič. Koprčani in Koprčanke in pa prebivalci ostalih naselij okoli Kopra smo pravzaprav prekaljeni v svojem značaju, tako da ne gre dvomiti v to, kako se bomo odločili. Sprašujem pa se, kako pa bomo ravnali po tem, ko bo volja občank in občanov Kopra ponovno izražena tako, kot je že bila. Kaj bomo storili potem? Koliko legitimnosti, koliko avtoritete bomo poslanci in poslanke še imeli.</p>
               <p>Odločno tudi zavračam predlog gospoda Preglja, da se na ponovnih zborih občank in občanov, če bo do njih prišlo, naj bi te zbore volila državnozborska komisija, to je poleg tega predloga, ki ga je dal o novih referendumskih območjih za ustanovitev občin, še ponovna druga nezaupnica občinski volilni komisiji, ki je svoje delo opravila korektno, regularno in v skladu z vsemi predpisi. Sploh pa v svojih nastopih gospod Pregelj, pa tudi gospa Primožič prihajate v nasprotja sami s seboj. Ne vem, kako si lahko gospod Pregelj jemlje pravico do strokovne presoje in zagovarja ta predlog, v čem je njegova strokovnost, kako si jo je pridobil, če pa še vladne službe, ki se s tem ukvarjajo mesece in mesece, tega niso uspele pripraviti. Če samo na nekaj opozorim. Referendumsko območje za ustanovitev občine Koper obsega, tukaj imate pred seboj celo vrsto naselij. Med drugim je gospod Pregelj povedal, da jih je pri tem nastanku vodila, da so jih vodili kriteriji enake velikosti, enakih krajinskih oddaljenosti in podobno. Naselje Hrvatini, v katerem sama živim in je sedaj predlagano po tem predlogu v občino Koper, je približno enako oddaljeno, kot recimo Šmarje pri Kopru ali pa Škofije. Tako, da vse skupaj je izredno na tankem ledu, zato absolutno tega predloga ne podpiram. Ne samo, ker je nastal tu, izven območja občine Koper, mimo ljudi, mimo občank in občanov, kar se mi sploh zdi nesprejemljivo, tudi ker je strokovno popolnoma neustrezen.</p>
               <p>Gospa Jana Primožič je večkrat poudarila, da je potrebno spoštovati sklepe Ustavnega sodišča. Res je, vendar tudi naše sklepe. Sami smo jih sprejeli. Preprosto nedopustno je in farsa je, da so isti poslanci, ki so glasovali v Državnem zboru za nek sklep, potem oporekali temu sklepu tako, da so zbrali podpise in zadevo sprožili na Ustavnem sodišču. To je negiranje samega sebe in smešenje institucije, v kateri delamo. V glavnem, dr. Bučar, če sem prav razumela vašo razpravo, da se povrnem k vam, na vsak način želite razbiti enovito referendumsko območje in poiskati kakršnokoli, seveda politično rešitev zato, da bo tudi občina Koper po meri nekaterih v Republiki Sloveniji, ali pa po meri nekaterih, ki v občini Koper živijo, pa kot sem rekla, v njej nimajo prav velikega ugleda in spoštovanja. Odločno nasprotujem takšnemu načinu, zavezana sem samo volji ljudi, to bom spoštovala in zato tudi predlagam, da se podpre predlog Komisije za lokalno samoupravo Državnega zbora. Hvala lepa.</p>
            </sp>
            <sp xml:id="SDZ1-Redna-20-1994-05-25.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Replika. Replika, gospod Žaro Pregelj.</p>
            </sp>
            <sp xml:id="SDZ1-Redna-20-1994-05-25.sp70">
               <speaker>ŽARKO PREGELJ:</speaker>
               <p>Spoštovani! Toliko kativerije, kot sem sedaj slišal, že dolgo nisem slišal na svoj račun. Kativerija pomeni zloba. Od kje je vsa ta zloba, ves ta srd na tiste, ki smo se drznili podpisati neko zahtevo za Ustavno sodišče in je potem o tem Ustavno sodišče razsodilo, tako kot zakon veleva. Od kje, zakaj taka jeza? Ali nima manjšina pravice v tem parlamentu tega izraziti? Ali se zavedate, da sedaj v resnici nasprotujete osnovnemu demokratičnemu principu, na podlagi katerega deluje naš parlament oziroma naj bi deloval? In tudi če sem, kot vi pravite, nelegitimen oziroma, da sem pač prišel proti volji večine iz koprske občine v državni parlament, je to v resnici čisti nesmisel. Nimate pravice tako govoriti, kajti vsi vemo, kakšen sistem je veljal. Veljal je proporcionalni. Nastopal sem kot poslanec Ljudske stranke. Bil sem pač dovolj visoko na državni listi in sem prišel v parlament in imam ravno tako glasove, kot vsak drug od vas tukaj. Jasno, da pa ne iz občine Koper. Tega pa nisem nikoli trdil in imam tudi vso pravico zastopati tisto manjšinsko drobno mnenje, ki je v občini Koper, ki so me pač volili in so volili moj program oziroma program Ljudske stranke. To je legitimna pravica. Zakaj s tako jezo temu nasprotujete? Ali znate pojasniti to? Sam sicer znam pojasniti, pa ne bom javno tega delal, ker nisem zloben, nekateri pa očitno ste. Hvala.</p>
            </sp>
            <sp xml:id="SDZ1-Redna-20-1994-05-25.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jana Primožič.</p>
            </sp>
            <sp xml:id="SDZ1-Redna-20-1994-05-25.sp72">
               <speaker>JANA PRIMOŽIČ:</speaker>
               <p>Hvala lepa. Samo ta replika. Če so napačne predpostavke, so jasno napačni tudi zaključki. Kot poslanka sem pa odgovorna za vso Slovenijo in sem dolžna spoštovati tudi razsodbo Ustavnega sodišča in mislim, da v tem smislu delujem. Hvala.</p>
            </sp>
            <sp xml:id="SDZ1-Redna-20-1994-05-25.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm-Kocjan, prosim.</p>
            </sp>
            <sp xml:id="SDZ1-Redna-20-1994-05-25.sp74">
               <speaker>JADRANKA ŠTURM-KOCJAN:</speaker>
               <p>Hvala lepa. Gospod Žarko Pregelj! Mislim, da ni primerjave o tem, kolikokrat si ti prišel gor ali pa jaz pred ta govorniški oder in kdo je bolj zloben.  Danes sem si to morda privoščila, čeprav to ni bilo namerno in ne morem tega imenovati zloba, o demokraciji pa prosim, ne govoriti. Imeli ste priložnost in ste jo tudi izrabili in zlorabili, da ste na zborih občanov posredovali svoja stališča, vplivali na ljudi, bili ste tam in vendar niste uspeli. Nobenega zbora občanov se nisem udeležila prav zato, da ne bi zadeva izpadla politično. Namenoma. Tako, da imam glede tega popolnoma mirno vest, kar za druge stranke v koprski občinski skupščini ne moremo trditi. Celo časopis sem dobila domov, ki ga izdaja stranka v občinski skupščini, ki ga je izdala in s katerim je želela vplivati na voljo ljudi, tako da o tem, kdo je zloben in kdo je demokratičen, prosim, se tu ne bi prerekali. Hvala.</p>
            </sp>
            <sp xml:id="SDZ1-Redna-20-1994-05-25.sp75">
               <speaker>PODPREDSEDNIK DR. LEV KREFT:</speaker>
               <p>Gre za replike. Gospod Janez Podobnik, potem pa še gospod Štefan Matuš.</p>
            </sp>
            <sp xml:id="SDZ1-Redna-20-1994-05-25.sp76">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Če mi dovolite, bi svojo kratko repliko potem nadaljeval v razpravi.</p>
            </sp>
            <sp xml:id="SDZ1-Redna-20-1994-05-25.sp77">
               <speaker>PODPREDSEDNIK DR. LEV KREFT:</speaker>
               <p>Repliko ima še gospod Štefan Matuš, tako da boste za razpravo kasneje dobili priložnost.</p>
               <p>Gospod Štefan Matuš, izvolite.</p>
            </sp>
            <sp xml:id="SDZ1-Redna-20-1994-05-25.sp78">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Gospa Šturmova, ogromno ste govorili o manipulaciji proti volji ljudi, da se ne odločate proti volji ljudi in tako dalje, kdo dela proti volji ljudi. Pokazal bi vam zadnji oglas LDS-a, ki je bil natisnjen v Gorenjskem glasu, in sicer na koncu govori tako: "Še enkrat predlagamo, da na referendumu 29. maja glasujete proti novim občinam v Begunjah, Kropi, Gorjah in Lescah."</p>
               <p>Spoštovana poslanka! Ti ljudje so se odločili za referendumsko območje oziroma mogoče tudi za svojo bodočo občino - to se bodo še naknadno. Vendar, ker govorite o manipulaciji, sem bil dolžan tudi to pokazati, kaj dela vaša stranka.</p>
            </sp>
            <sp xml:id="SDZ1-Redna-20-1994-05-25.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima, če ni več replik, gospod Janez Podobnik. Izvolite.</p>
               <p>Za njim bo dobil besedo gospod Maks Sušek.</p>
            </sp>
            <sp xml:id="SDZ1-Redna-20-1994-05-25.sp80">
               <speaker>JANEZ PODOBNIK:</speaker>
               <p>Hvala za besedo! Svojo razpravo sem želel začeti z velikim razočaranjem, ki sem ga doživel danes tukaj na seji Komisije za lokalno samoupravo. Potem je v prvi razpravi gospa Šturmova to razpravo ponovila, namreč bila je zelo žaljiva in je diskvalificirala tudi poslance Slovenske ljudske stranke, še posebej gospoda Žareta Preglja. V letu in pol takega žaljivega odnosa do poslancev v tem parlamentu še nisem doživel. Bil sem resnično prizadet. V imenu poslanske skupine bi protestiral pri predsedujočemu, da je dovolil, da je gospa Šturmova na tak način govorila o svojem poslanskem kolegu. Prav tako menim, da je s svojo razpravo intonirala nadaljnje razprave, ki bodo morda zelo napete in nekorektne. Sam bom poskušal biti drugačen.</p>
               <p>Najprej mislim, da gre za nerazumevanje parlamentarne demokracije, kajti Državni zbor je dolžan spoštovati odločbe Ustavnega sodišča. Ne vem, očitno bo potrebno, da bomo v tem zboru opravili razpravo, kaj je Ustavno sodišče. V preteklih dneh sem slišal toliko žaljivih opazk na račun Ustavnega sodišča, da se resnično sprašujem, kako to, da tisti, ki stalno prisegate na vladavino prava, izrekate take obtožbe na račun Ustavnega sodišča. To mi je nepojmljivo.</p>
               <p>Druga zadeva, poslušal sem zelo pozorno razpravo dr. Bučarja. Popolnoma me je potrdil v mojem včerajšnjem, nekoliko vztrajnem nastopanju tukaj. Popolnoma sem prepričan, da sem imel prav. Izredno pomembna dimenzija je časovna dinamika. Državni zbor ima v rokah vse instrumente, ki mu jih daje ustava in zakoni, da bi bili referendumi to nedeljo v vsej Sloveniji. Prepričan sem, da če bi bila politična volja, da bi bilo to možno doseči na povsem korekten način. Predlog, ki smo ga oblikovali preko noči, moram priznati, da smo nekateri delali skoraj celo noč, da bi spremenili ta odlok, je tak, ki preprosto ne negira volje ljudi, kajti omogoča alternativno vprašanje. In v alternativnem vprašanju bi bila zavzeta vsa volja ljudi, ki je bila izražena na zborih občanov. To bi rad še enkrat posebej izpostavil in seveda povedal, da v tej zvezi ne podpiram dodatnega sklepa, ki ga je ponudila Poslanska skupina Združene liste. Ne bi ga komentiral v vsebinskem smislu, pač pa v proceduralnem, mislim, da je povsem neizvršljiv, kajti referendum v Sloveniji že teče.</p>
               <p>Dovolite pa mi, da ob tem vprašanju povem še nekaj stališč in pogledov, zakaj je problem referendumskega območja Koper specifičen in tako pomemben za slovensko državo.</p>
               <p>Pogledal sem razpravo dr. Lojzeta Gosarja v gradivu, ki smo ga prejeli poslanci pred začetkom letošnjega leta, zakaj v nove občine, in dr. Gosar je napisal zelo dobro razpravo z naslovom "Usmerjanje razvoja novih občin". Tam pravi med drugim tudi to - citiram: "Javna uprava namreč ni sama sebi namen. Zasnovana mora biti tako, da bo omogočala čimbolj smotrno usmerjanje razvoja, obenem pa ustvarjala pogoje, da bi, kar se le da, prišla do izraza iniciativa in sposobnost ljudi. Ob besedi načrtovanje, se v nas nehote vzbudi odpor, ker imamo še vedno v mislih togo planiranje, ki ga je vsakdanja praksa pogosto že obšla. Smo v obdobju, ko lahko ravno sproščanje individualne iniciative pripelje do izredno dobrega oziroma uspešnega razvoja, ali pa povzroči tudi nepopravljivo škodo. Svobodna iniciativa in usmerjanje razvoja torej nista pojma, ki se izključujeta, če jih le prav pojmujemo." - Konec citata.</p>
               <p>V tej luči, v luči razvojnih vprašanj, v luči nacionalnih in političnih vprašanj, gledam na odločitev ustavnega sodišča in na našo reakcijo, reakcijo poslanske skupine Slovenske ljudske stranke, ko je predlagala spremembo odloka. Za kaj se gre? Področje Slovenske Istre skupaj z vsemi večjimi urbanimi centri, ki so na slovenski obali, ima zaradi svojega položaja takšno specifiko, da Državni zbor mora do njih, če je to potrebno, če to oceni, če je to politična volja, zavzeti posebno oziroma jasno stališče.</p>
               <p>Citiram iz druge strani razlage Ustavnega sodišča. "Po obstoječi ureditvi je Državni zbor dolžan izpeljati postopek, v katerem se na zakonsko določen način oblikujejo predlogi za določitev referendumskih območij, vendar je pri svojem končnem odločanju samostojen in si lahko določi lastna merila za obravnavanje in upoštevanje predlogov ter ugovorov zborov občanov oziroma prebivalcev. Pri tem lahko uveljavlja določeno splošno politiko preobrazbe občin, za kar je kot zakonodajalec tudi politično odgovoren". Konec citata iz obrazložitve. Zakaj to poudarjam? Zato, ker menim, da je potrebno ob tej razpravi opozoriti na razvojni moment Slovenske Istre. Želel bi poudariti, upam da mi verjamete, da tukaj ne gre za nek politični pogled, pogled stranke. Sliši se ocena, da so dejstva slovenske stranke bolj zainteresirane, da bi dobile vpliv na občinah, ki bodo bolj realno opredeljene. To ni res. V primeru Slovenske Istre gre za to, da je Slovenska Istra pred demografskim izumrtjem.</p>
               <p>Podal bi vam rad nekaj podatkov. O tem sem že govoril na seji Komisije za lokalno samoupravo pred kratkim, pa jih moram danes ponoviti. Če samo govorimo za področje v bližini naselja oziroma manjšega središča Gračišče. To območje je najbolj oddaljeno ob obstoječega sedeža občine, saj so posamezna naselja tudi prek 50 km oddaljena od Kopra. V primerjavi z nekaterimi drugimi sedanjimi občinami na Primorskem, je to največja oddaljenost od središča občine. Drugi razlog za novo občino pa bi bil tudi v tem, da bi se zaustavila depopulacija tega območja. Prav v zadnjem obdobju, obdobje 1961 do 1991, se opaža nagli padec števila prebivalstva v celotnem koprskem zaledju in propad nekaterih naselij in zaselkov. V tem obdobju so ostali brez prebivalcev Belobradi, Brežič pri Podgorju, Jurinčiči, Karli, Mavriči, Močunegi, Slugi, Šukljani in Zanigrad. Samo na območju Pregarske planote so naselja, ki imajo manj kot 10 prebivalcev. Beloduri ima 2, Brič - 4, Viliči - 2, Marsiči - 7, Olika - 9, Peraji - 3, Pisari - 5, Sokoliči - 4 in Šeki - 8 prebivalcev. Po sedanji intenzivnosti upadanja števila prebivalstva predvidevamo, da bodo navedena naselja v naslednjih desetih letih opuščena. To pa bo znatno povečalo neobdelane površine.</p>
               <p>Izražam svoje osebno prepričanje, da v tem političnem smislu, recimo temu notranje političnem smislu, ima Državni zbor legalno in legitimno možnost, da tudi preko instrumenta lokalne samouprave poskuša zaustaviti razseljevanje tega področja. Sam vidim možnost, da bi tudi ustanovitev občin na tem področju te procese zaustavila.</p>
               <p>Torej, poleg tega razvojnega in političnega, pa bi rad omenil še en moment, ki je zelo občutljiv, pa ga s polno odgovornostjo tukaj izpostavljam. Gre za nacionalno razsežnost, kajti govorimo o prostoru, prvič, na katerem živi italijanska manjšina. Rad bi poudaril, da smo v našem predlogu s posebno pozornostjo iskali in smo v referendumsko območje občine Koper, upam da uspešno, uvrstili vsa tista naselja, v katerem živijo tudi pripadniki italijanske narodne skupnosti. In sem bil vesel, ker je gospod Juri ob prvem pogledu na takšen predlog ugotovil, da smo tukaj bili relativno uspešni. Torej, prvi del je, da je to področje, na katerem živijo tudi pripadniki italijanske narodne skupnosti. Drugič, to je majhen prostor v Slovenski Istri, vpet med Italijo in Hrvaško. To je izredno pomemben prostor za Slovenijo in mislim, da je pred Državnim zborom zelo odgovorna naloga, da se opredeli, na kakšen način, s kakšno politiko bo omogočil, da bo ta prostor, predvsem v zaledju, torej v Slovenski Istri, ostal naseljen s slovenskimi ljudmi. To pa je politična odgovornost tega vprašanja.</p>
               <p>Na koncu bi rad povedal še to, da me je zelo bolelo to; nekatere izjave sem slišal v javnih občilih, da poslanci Slovenske ljudske stranke delujemo proti interesom ljudi na Obali v Slovenski Istri na Koprskem. To ni res, to je groba manipulacija. Iz pravkar izrečenih besed lahko s polno odgovornostjo trdim, da sprememba odloka, ki smo ga predlagali, v nobenem smislu ne bi krnila volje ljudi. Mi smo predlagali na podlagi strokovnih osnov, ki so bile izdelane že pred časom, možno členitev na referendumska območja, poudarjam, ob alternativnem vprašanju. Ljudje na tem področju bi se lahko na referendumu odločili, da so za občino Koper. To bi bila njihova legitimna odločitev, ki bi jo moralo tudi Ustavno sodišče sprejeti.</p>
               <p>Prav tako pa smo zavestno predlagali, da bi prebivalci mesta Koper glasovali tudi o vprašanju, ali so za ustanovitev mestne občine Koper. Tu smo nekoliko presegli naše dosedanje sklepe na tem področju, toda poudarjam, da je tako rešitev nakazalo tudi Ustavno sodišče. Naš predlog spremembe odloka v celoti sledi sklepu Ustavnega sodišča.</p>
               <p>Želel bi, da bi bila naša razprava korektna, da bi se Državni zbor opredelil do teh variant in da bi šli v proces lokalne samouprave vendarle bolj umirjeno, da ne bi še naprej gradili v javnosti to negativno razpoloženje do tega projekta.</p>
               <p>Včeraj sem bil na nekem srečanju v enem manjšem slovenskem kraju, kjer sem bil priča zelo pozitivnemu razpoloženju ljudi, na nek način sem čutil veselje, da bodo po vrsti let imeli možnost, da se bodo sami na referendumu odločili za svojo občino. Volja ljudi se bo izrazila na referendumih. Hvala lepa.</p>
            </sp>
            <sp xml:id="SDZ1-Redna-20-1994-05-25.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod mag. Janez Jug, izvolite.</p>
            </sp>
            <sp xml:id="SDZ1-Redna-20-1994-05-25.sp82">
               <speaker>MAG. JANEZ JUG:</speaker>
               <p>Malo bi na gospoda Janeza Podobnika repliciral stvari. Nisem se mislil vtakniti v bitko, ali bo Koper rdeč, ali črn, ali katerekoli druge barve, resnično ne, ker me ta stvar ne zanima. Zanima me pa ta zadeva, kar je gospod Podobnik rekel o Slovenski Istri, veste, to kar ste vi rekli, tudi lokalna samouprava ne bo rešila.</p>
               <p>Slovenska Istra je bila od časa Marije Terezije pa do Musolinija, pa do maršala, pa tudi do danes močno izčrpana oziroma stalno so iz nje jemali itd., danes je treba, ko govorite o teh interesih, v Slovensko Istro investirati, pa je treba investirati kulturno, gospodarsko itd., potem pa je tista demografija o kateri govorite, ogroženosti tistega slovenskega kmeta, pa ne vem katerega v tistem delu Istre ne bo poznala. Če se bomo igrali samo politične igre okoli barve občin itd., potem pa bomo vsi skupaj propadli. Dajmo se pogovarjati, kaj bomo v Slovensko Istro prinesli, da se nam bo jutri obrestovala ta zadeva, ne pa o barvi Slovenske Istre. Hvala lepa.</p>
            </sp>
            <sp xml:id="SDZ1-Redna-20-1994-05-25.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žarko Pregelj. Izvolite.</p>
            </sp>
            <sp xml:id="SDZ1-Redna-20-1994-05-25.sp84">
               <speaker>ŽARKO PREGELJ:</speaker>
               <p>Spoštovani gospod Jug! Strinjam se z vašo opredelitvijo, toda sprašujem vas, kdo bo subjekt tega? 30 let imajo vse tri obalne občine to možnost delati in opravljajo to možnost, uresničujejo zgolj deloma, ali pa sploh ne. Ker ni subjekta, ker ni dovolj subjekta. So prizadeti, ki živijo v teh krajih in nekaterih kmalu več ne bo. Mislim, da je tukaj problem. Ne sedaj stvar politizirati v kroge, kar ni potrebno.</p>
               <p>Problem Slovenske Istre je, da nima svojih lokalnih centrov, ker jih enostavno obalna mesta stalno požirajo, ker so prevelika za tako sorazmerno majhno zaledje. Hvala lepa.</p>
            </sp>
            <sp xml:id="SDZ1-Redna-20-1994-05-25.sp85">
               <speaker>PODPREDSEDNIK DR. LEV KREFT:</speaker>
               <p>Repliko ima gospod mag. Janez Jug, izvolite.</p>
            </sp>
            <sp xml:id="SDZ1-Redna-20-1994-05-25.sp86">
               <speaker>MAG. JANEZ JUG:</speaker>
               <p>Oglasil se bom sedaj in zadnjič. Gospod Žare veste, jaz bi samo tako rekel. Pričakoval sem od primorskih poslancev treznost, resnost pri presojah teh zadev. Mi smo rabili, pa ne glede kateri barvi pripadate, mi smo rabili tam to, kar govorite, vi Žare, bi lahko tudi prej naredili v Slovenski Istri. Mi ne rabimo Ljubljano, da pridemo prati perilo sem gor in metati eden drugemu vse svinjarije, kot znamo sedaj primorski poslanci. Tega ne rabimo v Slovenski Istri. Dajmo se to zmeniti doma in pridimo gor z nekimi drugimi zahtevami. To bi se dalo tudi mimo tega rešiti. Hvala lepa.</p>
            </sp>
            <sp xml:id="SDZ1-Redna-20-1994-05-25.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Sušek. Za njim bo na vrsti gospod Igor Omerza.</p>
            </sp>
            <sp xml:id="SDZ1-Redna-20-1994-05-25.sp88">
               <speaker>MAKS SUŠEK:</speaker>
               <p>Hvala za besedo. Spoštovane kolegice in kolegi! Moj prispevek ne bo tako populističen. Je bolj razmišljanje o tem, kako doseči v našem Državnem zboru neko optimalno rešitev glede na sedanje stanje, ki je nastalo.</p>
               <p>Omejil se bom v smer o odločitvi, kako se bom odločal in kako predvidevam, da bi bilo prav, da bi se odločili v Državnem zboru glede ponujenih treh variant.</p>
               <p>Na vsak način, osebno stojim za tem, da je dejansko v tej nastali situaciji ta varianta, ki jo je osvojila Komisija za lokalno samoupravo, optimalna predvsem zaradi tega, ker nimamo dovolj oprijemljivih točk, ki bi nas lahko privedle k eksaktnejšim rešitvam. Moji predgovorniki, predvsem cenjeni dr. Bučar je polemiziral s stališči naše komisije kot take, v tem smislu, da mi lahko na nek način degradiramo to prebivalstvo. To lahko z nekimi vprašanji. Rečeno je bilo, ali ste bili zdravi, ali ste bili zmanipulirani? Izhajam iz tega stališča, da bi se vprašal, ali ste bili preslabo obveščeni? Gledam to zadevo dejansko, kot sem že danes omenil, dvofazno. Mi smo šli zgolj, to so bila načela, ki smo jih mi že prevzeli, to so evolucijska načela, ki so bila vgrajena na osnovi ustave tudi v našo zakonodajo, to načelo, da maksimalno spoštujemo voljo prebivalcev. Kot vem, smo to maksimalno upoštevali. Ta pobudnik takega stališča in takšen je bil tudi gospod Bučar, kot se spomnim tudi iz vseh dosedanjih razprav in pa tudi prispevkov, ki jih je ta gospod dal. Tako, da si mislim pač, da bi v tej situaciji dejansko lahko s samo ponovitvijo prve faze, tudi na tem lokalnem področju doli, kjer je problem izbil nekje, še enkrat damo možnost, ponudimo ljudem, da še enkrat izrazijo svojo voljo kot tako in se s tem enostavno držimo še vedno tega načela volje prebivalstva. Ker bi pa terminsko to tudi bilo možno vklopiti k operativnemu pristopu za dosego tega končnega cilja, da nam začnejo funkcionirati nove občine s 1.1.1995, se mi spet zdi, da bi to bila spet utemeljitev, zakaj ne bi izkoristili dejansko to načelo še zdaj, ko je pač ta problem bil. Tako, da bi s tega vidika rekel tako.</p>
               <p>Takšen primer je seveda potem nasproten temu predlogu ljudske stranke, ki sicer, dejansko vsak med nami ima to pravico in celo dolžnost, da drugače razmišlja, da to tudi pove in tudi da uveljavi svojo pravico oziroma svoje razmišljanje. Vendar pa gre to v nasprotje ravno s tem načelom, recimo še enkrat preveriti voljo teh prebivalcev v tej prvi fazi. Ker mi v tej prvi fazi enostavno še fundiramo občino kot tako, teritorialno, ampak šele z drugo fazo, z zakonom bomo mi šele fundirali točno občino in takrat bo pa dejansko recimo stališče Državnega zbora verjetno marsikje tudi divergentno od stališč posamezne volje v posameznih sredinah, če bo to preveč odstopalo od drugih načel, ki smo jih postavili v ustavi in pa v naši zakonodaji kot taki. Zato se mi zdi ta predlog ljudske stranke preuranjen. In dejansko zdaj, ne vem, kako bi se izrazil, reče se o nekem posilstvu, vendar se mi res zdi, da je boljše še prisluhniti volji prebivalcev v tej prvi fazi.</p>
               <p>Ta predlog, ki je bil podan s strani spremembe sklepa, ali pa dopolnitve sklepa s strani Združene liste, se mi pa zdi zelo problematičen. Poglejte, mi smo začeli zdaj že. To pomeni, prva stopnja volitev se je že praktično začela. Operativno je to že vse organizirano, pripravljeno za nedeljo za volitve. To so sigurno ogromni stroški že v materialnem smislu in pa drugače v pripravljenosti vsega tega aparata, da to izvede. Recimo, da mi sprejmemo zdaj takšen dodaten sklep, da odložimo referendum za dva meseca, smo mi praktično prekinili to stvar in naredili še večjo zmedo v Sloveniji, kot jo imamo danes. Vsi ugotavljamo pač, da je tu veliko problemov, da je ogromno divergence in to je sigurno. Ampak mi smo se demokratično v tem Državnem zboru odločili pač za takšen postopek, ki ga imamo in ga moramo tudi tako speljati in nimamo druge možnosti sedaj, kot da recimo začnemo, da startamo, potem pa z nekim kognitivnim razmišljanjem in pristopom dejansko privedemo tudi to našo lokalno samoupravo in državno upravo v nekem srednjeročnem obdobju dejansko do nekega optimuma. Ta optimum gotovo ni v samem začetku, ampak naš cilj, naša šansa pa je, da to dosežemo, ne pa na kratki rok. Zato podpiram sklep, ki ga je formulirala in ga sprejela in vam ga predlaga naša komisija. Hvala.</p>
            </sp>
            <sp xml:id="SDZ1-Redna-20-1994-05-25.sp89">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod dr. France Bučar, prosim.</p>
            </sp>
            <sp xml:id="SDZ1-Redna-20-1994-05-25.sp90">
               <speaker>DR. FRANCE BUČAR:</speaker>
               <p>Hvala za besedo. Vidim, da je ta razprava zelo emocionalno nabita in bi želel na ravni in dostojnosti kot je pokazal tudi moj predgovornik, z vsem spoštovanjem.</p>
               <p>Vendarle bi moral izraziti svoje nestrinjanje z njegovo argumentacijo. Namreč, v kakšni smeri? Prebivalstvo "koprščine", če smem ta izraz uporabiti, je nesporno izrazilo svojo voljo.  Zelo se bojim tiste stare prakse, ki sem jo sam neštetokrat doživljal, to se pravi, če z mojo odločitvijo niso bili zadovoljni, so ugotovili, da imam premalo informacij. Ponovno pritisk, še enkrat razmisliti. Če desetkrat ne boš razmislil, boš pa enajstič vendarle na koncu svobodno in popolnoma prostovoljno ugotovil tisto stališče, za katero smo se mi že v naprej odločili. Proti temu se zoperstavljam in upiram. In poleg tega moram reči, začel sem s tem, da ne bi želel biti emocionalen, pa vendarle zaključujem z relativno emocionalno reakcijo.</p>
               <p>Poglejte, meni se kljub temu nekoliko poraja dvom o dobronamernosti in resnični verodostojnosti predlagateljev - ... osebno - v zadevi, kjer gre za enega najbolj pomembnih novih institutov ustavne ureditve, da je prav pri tej stvari moralo Ustavno sodišče že dvakrat ugotoviti, da dela ta komisija protiustavno oziroma zbor, vendar na predlog te komisije. Mislim, da je to tudi prilika za razmislek pri tej sami komisiji, kaj to pomeni. Ne bi želel ničesar več dodajati. Mislim, da je tudi to povod za resen razmislek. Hvala lepa.</p>
            </sp>
            <sp xml:id="SDZ1-Redna-20-1994-05-25.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod mag. Igor Omerza. Za njim bo dobil besedo gospod Ivan Sisinger. Gospod Omerza, prosim.</p>
            </sp>
            <sp xml:id="SDZ1-Redna-20-1994-05-25.sp92">
               <speaker>MAG. IGOR OMERZA:</speaker>
               <p>Hvala za besedo. Zaklel sem se, da ne bom nikoli nič rekel o lokalni samoupravi, ampak sem  pač prelomil to svojo lastno omejitev. Ker je pa stvar prešla že čez vse razumne meje in je težko gledati, kako gremo samomorilsko v nek projekt, ki bo povzročil anarhijo, kaos, konflikte v slovenski državi. Vlada se je od tega distancirala, da je to stvar Državnega zbora. Po drugi strani je pa Ustavno sodišče, ki nam neprestano - seveda spoštujemo njihove odločitve - podtika palice v kolesa še tistega, kar z muko skušamo tukaj napraviti. Spoštujem ustavne odločitve, ampak dovolite mi, če pljuvajo in žalijo in kritizirajo predsednika države; če pljuvajo in žalijo in kritizirajo Državni zbor, da lahko tudi mi kaj rečemo kot poslanci o delu Ustavnega sodišča, o njegovi verodostojnosti.</p>
               <p>Ampak, začel bi s samim projektom lokalne samouprave. Kot sem ga razumel skozi in tudi kot ga zdaj razumem tudi iz nekaterih razprav, to ni bil projekt, ki bi dejansko želel več upravljanja in odločanja v novih občinah, ampak je bil od samega začetka načrt, kako preko razdrobitve uničiti moč prejšnjega režima. In zdaj po dveh demokratičnih volitvah, ko je moč prejšnjega režima, mislim, da vendarle že uničena, še naprej nadaljevati s takim pristopom do tega vprašanja, je seveda škodljivo za slovensko državo.</p>
               <p>Snovalcem razdrobljenosti ni za ljudi in za njihovo upravljanje, ker se bo to tudi pokazalo finančno, s konflikti, z anarhijo, s kaosom v tej novi upravi Slovenije - lokalni samoupravi.</p>
               <p>Poglejte šolsko ministrstvo! Gledam televizijo, mi govorimo o lokalni samoupravi, o upravljanju ljudi, ministrstvo pa pravi: "zdaj moramo pa centralizirati šolstvo, ki je bilo relativno avtonomno, ker je razdrobljenost prevelika, ker bodo nemogoči problemi nastopili pri prehajanju iz občine v občino." Sledili bodo vsi ostali ministri: komunala, ekologija, vodni viri, ne vem kaj lahko še vse tukaj naštejem? In bomo imeli najbolj centralizirano državo, ki je tudi slovenski totalitarizem v svoji najhujši obliki ni imel. In to je projekt lokalne samouprave in odločanja ljudi. To je farsa dragi poslanci!</p>
               <p>In zdaj, če grem pa na Ustavno sodišče: ono je že tako ali tako podaljšalo mandat, kar se meni zdi nepojmljivo, ampak, odločitev spoštujemo.</p>
               <p>Zdaj je šlo brez objektivnih kriterijev presojati, da je obseg prevelik in heterogenost. Za božjo voljo, kaj pa tiste majhne občine? Kaj je pa tam z obsegom? Ali je prevelik ali je premajhen? Pravim, da je premajhen. Pravim, da je premajhen in da bo ta razdrobljenost povzročila centralizacijo na drugi strani. Obseg, konflikti in delitev premoženja in ne vem česa vse, kar bo še nastalo. Spomnite se samo zasebnega smetišča tam pri Novem mestu. To bo kar na enkrat postal problem vse Slovenije, pa ne samo na tem področju. To bodo konflikti, to bo strupa, to bo zamer, to bo kritik, tega bo kolikor hočete v Sloveniji po nepotrebnem. Ampak, tega voza očitno ni več mogoče ustaviti.</p>
               <p>In potem, ko se neka občina, bom rekel, skoraj edino v Sloveniji normalno ljudje odločijo, večinsko odločijo, ugotovijo, da je to najbolj smiselno za njih, potem pride Ustavno sodišče in pravi: "Gospodje, to je pa protiustavno." Objektivnih kriterijev ustava pa ne daje. In tako tudi pravi ločeno mnenje Matevža Krivica, ki ga spoštujem in ki ima za mene edini še morda tam verodostojnost na tistem Ustavnem sodišču. Ne pa predsednik in bivši predsednik, ki hodi na politične mitinge in podpisuje politične pamflete, kar je nekaj nemogočega za neko normalno parlamentarno demokracijo.</p>
               <p>In za mene ti ljudje, s takimi odločitvami niso več verodostojni. Seveda, moramo jih pa upoštevati. Ampak bom jih kritiziral, to mi pa dovolite, čeprav bom spoštoval njihove odločitve, ker jih pač moram. Če se povrnem samo na Koper. Koper je ključna točka Slovenije. Ampak ključna točka Slovenije je Koper za mene. Sedaj, gospod Podobnik, vi lahko naredite 100 občin, ali pa eno v Kopru, vi problemov, ki ste jih navedli, ne boste rešili. Ampak če boste z razbitjem poslabšali gospodarski položaj tega področja, boste povečali, pa kolikor boste imeli občin tam, boste povečali demografsko upadanje in boste povečali vse ostale ekonomske probleme. Demografijo ne boste reševali z razbijanjem Slovenije na več občin, ampak z gospodarskim razvojem. Gospodarski razvoj bo pa zelo zelo otežen tudi zaradi tega in tudi zaradi privatizacije, internacionalizacije, ki se je tukaj izpeljala, tudi ne zaradi učinkovitosti, ampak zaradi ponovne razdelitve.</p>
               <p>Gre za neko kantonizacijo Slovenije po mojem in tukaj smo, kjer smo. Zdi se mi, da pa je potrebno vsaj v tej fazi narediti nekaj drugega. Kot sem rekel, Vlada se je distancirala, naša Vlada, od projekta lokalne samouprave. Ustavno sodišče je nekaj v kar se ne smeš vtikati in kdo bo odgovoren za vse to, o čemer sem sedaj govoril - Državni zbor, predvsem pa stranke na oblasti. Predvsem pa tisti dve stranki na oblasti, ki sta napačni, tako da bi tudi svoje kolege v stranki opozoril.  Prosil bi za malo tišine, gospod Poljšak. Velikokrat ste gor in boste verjetno lahko še kaj povedali. Niste še končali? Ampak lahko bi se kulturno obnašali in ne bi tako rovarili takrat, ko govorim.</p>
            </sp>
            <sp xml:id="SDZ1-Redna-20-1994-05-25.sp93">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Opravičujem se gospodu mag. Igorju Omerzi, ki ga prekinjam. Morebiti bi bilo res na mestu, kot me je že opozoril gospod Janez Podobnik, da bi vas opozoril že prej, čeprav je res, da se razburjate in pomirjate v valovih, tako, da ne vem, ali se da prekinjati ali ne. Razprava je dejansko živčna in neskladna. Prosim predvsem za tisto osnovno, kar terja poslovnik, to je mir v dvorani in da ne prekinjate govorcev z medklici. Do sedaj ni bilo nobenega razloga, da bi prekinjal govorce zato, ker se ne bi držali dnevnega reda. Še preveč se ga držijo. Prosim.</p>
            </sp>
            <sp xml:id="SDZ1-Redna-20-1994-05-25.sp94">
               <speaker>MAG. IGOR OMERZA:</speaker>
               <p>Potrjujem skratka to, da gredo koprski občani, državljani še enkrat na volišča in potem pa naj se Ustavno sodišče razkrinka in naj prevzame del svoje odgovornosti za to, kar počenja.</p>
            </sp>
            <sp xml:id="SDZ1-Redna-20-1994-05-25.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jana Primožič, potem pa še gospod Janez Podobnik, pa gospod Maks Sušek.</p>
            </sp>
            <sp xml:id="SDZ1-Redna-20-1994-05-25.sp96">
               <speaker>JANA PRIMOŽIČ:</speaker>
               <p>Hvala lepa za besedo. Zelo sem presenečena nad izvajanjem gospoda Omerze kot bivšim članom Demokratske stranke. Gospoda Jambreka v Evropi spoštujejo, očitno pa ga veliko poslancev v tem parlamentu ne. Samomorilski projekt, da je lokalna samouprava, mislim, da ga gospod Omerza ne razume, ni bil, vsaj po mojem mnenju, se opravičujem, če je bil, ni bil, se pravi na nobenem srečanju s krajani, recimo v kakšni za njega nenormalni občini. Očitno je, da gre tu za podcenjevanje ljudi, kot piše v nekaterih časopisih, da ne bodo ti ljudje znali plačati nekega računa. To je skrajno ponižujoče.  </p>
               <p>Samo še zadnji komentar. Menim, da je ta naša lokalna samouprava po osamosvojitvi, privatizaciji in denacionalizaciji zadnji ostanek prejšnjega režima in vidim, da je borba očitno zelo težka. Hvala lepa.</p>
            </sp>
            <sp xml:id="SDZ1-Redna-20-1994-05-25.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Podobnik.</p>
            </sp>
            <sp xml:id="SDZ1-Redna-20-1994-05-25.sp98">
               <speaker>JANEZ PODOBNIK:</speaker>
               <p>Spoštovani! Hvala za besedo. Rad bi komentiral razmišljanje gospoda Omerza, ko se je spraševal, če je lokalna samouprava rešitev za demografske težave Slovenske Istre. To je temeljno in zelo pomembno vprašanje. Osebno menim, da je to ena od možnosti. Kajti nisem očital občini Koper, da v zadnjih 30 letih tega ni uspela zaustaviti, kajti to ni problem občine Koper, ampak je brez dvoma problem slovenske države. Trdno sem prepričan, da je lokalna samouprava ena od pravnih možnosti, kot funkcij javne uprave, da preko razumske, logične oblikovanosti občin na tem teritoriju morda vendarle nekaj storimo.</p>
               <p>Ne poznam zelo dobro čutenja teh ljudi, vem da so samosvoji, da so nezaupljivi, tako do Ljubljane, kot do drugih večjih centrov, da imajo slabe zgodovinske izkušnje, vem pa tudi, da so predvsem oropani intelektualcev in ljudi, ki bi imeli kritičen odnos in distanco do vsega, kar prihaja do njih. Morda tudi do rešitev, ki jih je dala občina Koper, z vsem spoštovanjem do njihovega odnosa do teh krajev.</p>
               <p>V zadnjem času sem razmišljal, kako to, da se v celotni Slovenski Istri ni v teh letih oblikoval niti en večji center, tako rekoč nobenega večjega urbanega centra v tem podeželju ni. Morda je lokalna samouprava priložnost, da s politiko Državnega zbora zavestno in odgovorno oblikujemo neke centre, ki bi bili čim bližje volji ljudi in da na ta način pomagamo, prvič, da preko zakonov Državni zbor lahko sprejme zakon, če je potrebno tudi poseben zakon o Slovenski Istri morda in na ta način pomaga Slovenski Istri.</p>
               <p>Strinjam se z vami, da lokalna samouprava ni edina rešitev, morda pa je ena od rešitev. Hvala.</p>
            </sp>
            <sp xml:id="SDZ1-Redna-20-1994-05-25.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Maks Sušek.</p>
            </sp>
            <sp xml:id="SDZ1-Redna-20-1994-05-25.sp100">
               <speaker>MAKS SUŠEK:</speaker>
               <p>Cenjene kolegice in kolegi! Mogoče bi čisto na kratko imel nek odgovor na končno vprašanje gospoda Bučarja o legitimnosti dela naše komisije kot take, ker sem član te komisije in vem, kaj je ta komisija delala, kakšne naloge je imela in se mi zdi nujno, da nekaj odgovorim na to vprašanje.</p>
               <p>Mislim, da to ni noben handikap, če je prišlo do dveh takih odločitev Ustavnega sodišča na tako bistvenem segmentu preobrazbe naše družbe. Mi vsi vemo, da je preobrazba v dveh glavnih sklopih. En sklop je gospodarski in drugi sklop je ta sociološki. In ravno ta sociološki sklop je najmanj toliko vreden, kot pa ta gospodarski sklop preobrazbe kot take. Potem ni čudno, da mi potem pridemo v velike težave pri izpeljavi te preobrazbe. Teh težav bo prišlo še in še. In če sedaj tehtam delo in odločitve našega Državnega zbora z drugimi našimi odločitvami že v tem Državnem zboru, je sigurno teža takih odločitev, ki dejansko bistveno kreirajo to našo preobrazbo, da dejansko lahko pride tudi do takih kvalitativnih napak. Brez tega ni preobrazbe kot take. Gledam odločitev Ustavnega sodišča samo s tega vidika in nič drugače.</p>
            </sp>
            <sp xml:id="SDZ1-Redna-20-1994-05-25.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Breda Pečan. Za njo ima še repliko gospa Jadranka Šturm -Kocjan, potem še gospod Jožef Školč.</p>
            </sp>
            <sp xml:id="SDZ1-Redna-20-1994-05-25.sp102">
               <speaker>BREDA PEČAN:</speaker>
               <p>Replicirati želim gospodu Podobniku pri prejšnjem izvajanju in sedaj je znova rekel, da je lokalna samouprava lahko rešitev za problem demografsko ogroženih krajev v Slovenski Istri. Mislim, da je njegova stranka in stranka SKD s takim uveljavljanjem reforme lokalne samouprave, kot so jo speljali skozi ta Državni zbor, dosegla, da bo Slovenija demografsko ogrožena še bistveno bolj, kot je sedaj, ker vsak normalen človek, in posebej še vsak normalen Slovenec in Slovenka prav gotovo ne želi živeti v obubožani občini, ki nima prav nobene moči. In zaradi tega mislim, da bodo mikroskopske občine v Sloveniji odganjale prebivalce iz svojega območja v tiste občine, ki bodo lahko izpolnjevale potrebe in interese. Zato mislim, gospod Podobnik, da je boljše, da ne razmišljate o tem, mislim, da imate tudi malo premalo fantazije, kaj se bo zgodilo čez deset let s temi občinami, ki ste jih vi skreirali v družbi z gospodo iz krščanske demokracije in z gospodom Bučarjem, ki vam je pomagal.</p>
            </sp>
            <sp xml:id="SDZ1-Redna-20-1994-05-25.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm-Kocjan. Ja, po vrsti.</p>
            </sp>
            <sp xml:id="SDZ1-Redna-20-1994-05-25.sp104">
               <speaker>JADRANKA ŠTURM-KOCJAN:</speaker>
               <p>Hvala za besedo. Replika gospodu Janezu Podobniku. Preseneča me ta skrb za rešitev problema demografsko ogroženih področij koprske občine. To bi rada povedala. Zakaj se na nobenem od teh 20 zborov občanov niso odločili drugače, kot za enotno referendumsko območje. Kolikor sedajle dobro, lahko rečem vzorno skrbi za svoje podeželje. Ne boste v koprski občini našli zaselka ali pa so izredno redki, kjer ni asfalta, kjer ni telefona, kjer ni vode. To ljudje izredno cenijo, zato so tudi ponovno poudarili željo, da ostanejo v tistih mejah, kot so. Če bi obstajala vsaj majhna želja po drugačni organiziranosti, bi se pokazala, pa se niti na enem zboru ni. Hvala.</p>
            </sp>
            <sp xml:id="SDZ1-Redna-20-1994-05-25.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Školč.</p>
            </sp>
            <sp xml:id="SDZ1-Redna-20-1994-05-25.sp106">
               <speaker>JOŽEF ŠKOLČ:</speaker>
               <p>Hvala lepa, gospod predsedujoči. V bistvu imam dve repliki. Ena je na gospo Primožičevo, ki v bistvu tukaj, ko polemizira z gospodom Omerzo, toči solze o tem, kdo da upošteva ljudsko voljo in kdo da je ne upošteva. Bil sem med tistimi, ki so tukaj ves čas trdili, da so tudi za reorganizacije lokalne samouprave potrebni neki kriteriji. Gospa Primožičeva je trdila, pa tudi drugi, da je zadosti, če imajo ljudje voljo za to, da imajo občino, in da kjer je volja in kjer je sloga, tam bo moč in tam bo občina in tako naprej. Ne bi govoril o drugih rečeh in ta romantična predstava s tudi drugimi zgodbami, ki so jih, bom rekel, naši kolegi iz koalicije raznašali po Sloveniji, koliko denarja da bo na enkrat priteklo v vsako vas je povzročila ta velika pričakovanja za te bolečine. Žal je odlok narejen pravzaprav v vseh delih in tudi v koprskem, tako da, skoraj da v celoti upošteva voljo občanov in je to edini kriterij za odlok, menim, da je slab in se čudim, da je pač Ustavno sodišče v to poseglo samo na enem mestu. Ampak Ustavno sodišče je seveda institucija, ki nas bo še večkrat razveselila in marsikoga začudila. Poznam enega od mestnih veljakov, ki je vsakič, ko je vložil kakšno vlogo na Ustavno sodišče, sprejemal manjše stave o tem, bil je pripravljen tudi za večje, da bo njegova vloga pozitivno rešena.</p>
               <p>Drugo, gre okrog teh zgodb po demografiji in o tem, ali bo občina, bom rekel, manjša občina, ali pa nova občina povzročila to, da bodo ljudje kar naenkrat, oziroma, da bodo ti problemi rešeni. Povezano s tistim, kar je mimogrede ušlo spet gospe Primožičevi, češ da je ta lokalna samouprava oziroma bolj uprava zadnji bastion, kot se je včasih reklo, prejšnjega sistema, ki ga je potrebno razbiti, po tem bo demokracija v polni meri zadihala na Slovenskem in tudi razmere političnih sil, predvidevam, naj bi bilo kasneje drugačno. Moram reči, da poznam dosti teh različnih situacij demografsko ogroženih okolij. Tudi sam izhajam iz takega okolja, iz Tolminskega, če bolj hočete, iz slovenskega dela Benečije. Na drugi strani je, bom rekel, del slovenske Benečije, ki je v Italiji. Tam nikoli ni bilo socializma, tam nikoli ni bilo vseh teh problemov, o katerih se tukaj govori. Ti ljudje so imeli lokalno samoupravo, izjemno majhne občine. Ampak kaj se je zgodilo, vasi na drugi strani Matajurja, na drugi strani Mie, okrog Terčenta itd. so se izpraznile. Na Tolminskem so se praznile, izpraznile se pa niso. Tako da v pogovorih, ki jih imamo z beneškimi rojaki, oni znajo povedati, in to pač ti ljudje, ki jih, bom rekel, ljudje, ki so daleč od tega, poznajo pod nazivi "Čedermaci", da je pravzaprav bila država na tej strani manj mačeha tem krajem in je v bistvu bolj poskrbela za to, da se stvari niso razselile. Hočem povedati samo to, da majhna občina, če ni gospodarskega programa, če ni drugih stvari, ne bo rešila problema depopulacije teh krajev in zoper ta argument hočem z neko mero govoriti, ker se mi zdi, da je precej za lase privlečen in se mi zdi, da bi tisti ljudje, ki prisegajo na razum, morali delati vsaj te primerjave, tudi mogoče s slovenskim delom Koroške in to da so druge politike tiste, ki ljudi peljejo iz odročnih krajev v centre in v mesta, ne pa politika lokalne samouprave. To je iluzija in mislim, da ne velja to uporabljati tukaj za argument, ko se prepričujemo, kaj da bo to na tem področju naredilo. Samo to sem hotel reči.</p>
               <p>Okrog tega glasovanja pa nima smisla posebej dolgo razpravljati, ker so dejansko vse poteze, ki jih je do sedaj naredilo Ustavno sodišče, gre za mojo subjektivno sodbo, take, da bi bila ta lokalna samouprava narejena čim kasneje, zato je prišlo do tega podaljšanja mandatov, ki je za vse ljudi, ki so do sedaj kar koli slišali o volitvah v Evropi, nepojmljiva in ravno tako menim, da je ta zaplet, s katerim se sedaj ukvarjamo, narejen predvsem zato, da bi si nekdo spet kupil čas, da se to odloži. Ker če bi hoteli logično upoštevati argument Ustavnega sodišča ob 95. členu, potem bi se sedaj soočali s praktično nemogočimi dilemami in tisto, kar bi veljalo še enkrat povedati, kar je rekel gospod Omerza, na koncu bo zato kriv Državni zbor, čeravno bi me zanimalo, če bi lahko Ustavno sodišče pripravilo drugačen odlok. Menim, da njihov namen niti ni v tem, ampak na vsaki točki v bistvu sprovocirati neko odločitev, ki odlaga reformo lokalne samouprave, ker sam zakon je narejen tako, da je mogoče v bistvu to reformo tudi kasneje še peljati in zato se mi zdi precej riskantno v tem trenutku, v bistvu zaradi Kopra vse zablokirati. Prej smo pač vse zablokirali zaradi Ljubljane. Dajmo se vprašati, komu to koristi.</p>
            </sp>
            <sp xml:id="SDZ1-Redna-20-1994-05-25.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miroslav Geržina.</p>
            </sp>
            <sp xml:id="SDZ1-Redna-20-1994-05-25.sp108">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani! Repliko gospodu Školču. Mislim, da se je malo napačno izrazil, ko je govoril, da je Tolminska ostala bolj obljudena, kot pa na oni strani meje. Mislim, da je sam on lep primer, ko je odkupil hišo, ki je postala prazna, zaradi pravilnega odnosa do te demografske politike na Tolminskem. Sicer jo je dal naprej - to je druga zgodba - ampak mislim, hiša je ostala prazna. Tam ni ljudi. Enako, kot na oni strani. In primerjati to in ono stran - ali primerjate potem bivši režim, da je bil tako krut do Slovencev, kot italijanski, ko je podil Slovence - zadnjič smo bili pri njih - iz svojih krajev. Ni jim omogočil. Na papirju jim je omogočil vse. Trdimo pa v tem parlamentu - že večkrat - da jim ni dal tistega, kar je napisano na papirju. Ta primerjava ne zdrži.</p>
               <p>Gospod Školč, imeli ste možnost, da bi to, kar je gospod Omerza rekel, norenje v pogubo ustavil z glasovanjem proti absolutni demokraciji v tem parlamentu. Tega si niste upali. Niste si upali Slovencem povedati v obraz, da norijo v pogubo, ampak ste bili tiho, in kolegi tudi in nihče v tem parlamentu ni tega storil. Sedaj pa samo krivdo na eno stran metati, mislim, da je to najmanj, kar lahko rečem, ne fair.</p>
               <p>Druga stvar, govoriti o tem, da je krasno urejena Slovenija. 60% in več je demografsko ogroženo. Več kot 50% je poraščeno z dobrimi, pa tudi s slabimi gozdovi zaradi tega, ker je prejšnji režim demografijo urejal na tako čudovit način in je izpraznil kraje, kot smo že danes tukaj slišali, tudi v koprskem zaledju. Poglejte, tisti, ki so rekli, kako čudovito je deloval komunalni sistem, Koper je čudovit primer. Krasno mesto, starejše. Potrebuje ogromna sredstva. Nekateri so rekli, da je črpalo okolje - mislim, da gospod Jug, če se spomnim prav, če ne mi naj ne zameri, iz zaledja "Črpanov", dovažalo ljudi iz Jugoslavije, to so tudi dejstva, zaradi pravilne demografske politike, siromašilo zaledje in sedaj bo v nekaj letih, ko smo dodali, da zaokrožimo to čudovito komunalno tvorbo, še tri krajevne skupnosti, da bo ravno pravšnja, bo izpraznila svoje zaledje do take mere, da bo čudovit prostor za piknike bogatih Koprčanov, predvsem pa bogatih Tržačanov in od tam to, da jim bomo lahko vrnili zemljo, ki so jo nenazadnje tudi koprske oblasti prodale, da so gradile Koper in svoja spalna naselja. Hvala lepa.</p>
            </sp>
            <sp xml:id="SDZ1-Redna-20-1994-05-25.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Zmago Jelinčič.</p>
            </sp>
            <sp xml:id="SDZ1-Redna-20-1994-05-25.sp110">
               <speaker>ZMAGO JELINČIČ:</speaker>
               <p>Hvala lepa. No, gospodu Geržini bi povedal, da je Slovenska nacionalna stranka vedno, od samega začetka bila proti drobljenju Republike Slovenije na take majhne občine, kot bodo sedaj. In tudi še enkrat bom ponovil, ker si upam reči, dejansko drvimo v pogubo. Drvimo v eno stanje, ko bo nekaj izredno bogatih mest in silno revno podeželje in periferija. Drvimo v tisti čas, ki je bil poznan v letu 1931 in kasneje 1936, ko so z raznimi banskimi odloki mešetarili s slovensko zemljo, slovenskim prebivalstvom in z županjevanjem. Če se povrnemo še malo nazaj v zgodovino, mislim, da bo primerjava s kraljem na Betajnovi kar pravšnja. Imeli bomo kopico kraljev na Betajnovi in polno hlapcev Jernejev, ki bodo iskali svojo pravico, vendar kje? V Ljubljani, ki s tem namenom centralizira vso Slovenijo. Mi nismo za tako Slovenijo. Mi smo za Slovenijo, ki bo enako močna, ki bo enako dobro živela na podeželju kot v mestu. Res pa je in razumljivo je, da nekaterim strankam, pa če jih kar naštejem, je to Slovenska ljudska stranka, Slovenska krščanska demokracija in pa Socialdemokrati gospoda Janše, jim je do tega, da se občine drobijo. Vendar naj ne pozabijo, četudi računajo na volilni uspeh v razdrobljenih občinah, da jih bodo isti ljudje čez dve, tri, morda tri leta in pol namesto kužnih znamenj po vaseh postavljali kot spomenike, da se to ne bi več ponovilo. Upam samo nekaj, upam to, da bo slovenski narod zopet  pokazal svojo pamet in da bo na teh referendumih glasoval proti drobljenju Slovenije. Hvala lepa.</p>
            </sp>
            <sp xml:id="SDZ1-Redna-20-1994-05-25.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Školč. Replike so lahko samo na zadnjega govorca, ki je govoril, vsi ostali po vrsti, kot se javljajo. Prosim. Replicirate lahko na kogar koli, ker gre v bistvu za pojasnilo po poslovniku, ampak vrstni red je določen z vrstnim redom javljanja. Ni replike na repliko.</p>
            </sp>
            <sp xml:id="SDZ1-Redna-20-1994-05-25.sp112">
               <speaker>JOŽEF ŠKOLČ:</speaker>
               <p>Da ne bo nesporazuma, bom seveda repliciral na predzadnjega govornika, to je gospoda Geržino.</p>
            </sp>
            <sp xml:id="SDZ1-Redna-20-1994-05-25.sp113">
               <speaker>PODPREDSEDNIK DR. LEV KREFT:</speaker>
               <p>Prosim, da ne motite govorca iz klopi.</p>
            </sp>
            <sp xml:id="SDZ1-Redna-20-1994-05-25.sp114">
               <speaker>JOŽEF ŠKOLČ:</speaker>
               <p>Gospod Geržina, verjamem, da se vi bojite mojih replik in bom zato bolj milosten, ampak vseeno moram povedati, da je amnezija huda stvar.</p>
               <p>Upam si reči, da sem v tem parlamentu več kot enkrat govoril o tem, kam pelje take vrste reorganizacija lokalne samouprave. Da se ne bi okrog tega prerekali, gospod Geržina, predlagam, da kasneje pogledamo po tistih magnetogramih, ki so tam dol in ker vi meni nič ne verjamete, boste mogoče verjeli zapisanim stvarem.</p>
               <p>Tisto, kar velja še enkrat pojasniti, da ne bo nesporazuma, sem samo to rekel, da ureditev lokalne samouprave, sama po sebi še ne pomeni nekega pogoja, ki bi boljše ali pa slabše urejal vprašanje razseljevanja in depopulacije. V tem smislu ne branim nobenega sistema, ampak sem tam povedal, kako je to v Italiji, kjer je bil sistem drugačen, so bile pa raznarodovalne politike in druge politike napačno zastavljene in ne glede na ta tako imenovani idealni sistem gospod Geržina, ki ste ga tudi tam kopirali, se je zgodilo to, da so te vasi prazne in sedaj bom pač citiral gospoda monsinjorja Gujona, da je vesel, da tam v določenih vaseh živijo črnci, ne glede na to, da se drugi razburjajo, on pravi, ker je pravi duhovnik, da ni važno, če ne bodo beli, bodo pa črni, samo da se bo to obdelovalo. Tako, da po drugi strani vi govorite o tem, da je že več kot pol Slovenije demografsko ogroženo. Tukaj gre enostavno za to, da je to drugi obraz te centralizacije. Te občine, ki so kakršnekoli, so svoje funkcije opravljale kot so jih in so si v bistvu poskušale preko tega statusa dobiti nek denar za različne stvari. Država je pa zelo spretno manipulirala s tem in je seveda potem te projekte odobravala. Krščanski demokrati so pa seveda obljubljali, tokrat tisti, ki so najbolj ogroženi, da bodo dobili 90% vseh sredstev in da bodo vsi problemi rešeni.</p>
               <p>In še zadnja stvar, gospod Geržina. Kar se Kopra tiče, osebno ne vem, ali je prav, da je tako velika oziroma ali bi bilo bolj prav, da so, kot vi natančno veste, manjše občine v Kopru. Verjamem vam, tudi gospe, ki se v vaši stranki na vse pretege zavzema za manjše občine, da je treba verjeti ljudem. In če verjamemo ljudem, kot vi pravite, potem jih pustimo, da se odločijo za veliko ali pa za majhno občino. Meni ne pade na pamet, da bi šel v vašo krajevno skupnost in ljudem solil pamet, da je vaša občina prevelika, ali pa premajhna. O teh stvareh bo vsak sodil v svojem kraju. Tukaj je bil edini kriterij volja ljudi. Ponavljam, da se mi zdi slab in dajte ga upoštevati povsod, tudi tam, kjer vam bo mogoče kakšna fara več prišla na občino, kot ste predvidevali.</p>
            </sp>
            <sp xml:id="SDZ1-Redna-20-1994-05-25.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Ciril Ribičič. Prosim.</p>
            </sp>
            <sp xml:id="SDZ1-Redna-20-1994-05-25.sp116">
               <speaker>DR. CIRIL RIBIČIČ:</speaker>
               <p>Spoštovani! Tisto, kar je tukaj bilo rečeno kot vtis, kaj je kdo h čemu prispeval, kdo je zaslužen za to in za ono, sem poskušal včeraj nekoliko izračunati s pregleda nekaterih glasovanj. In sicer sem pogledal podpisnike zahteve pred Ustavnim sodiščem, ki jih je 31 in to primerjal z glasovanji proti pogojem za ustanavljanje občin in z glasovanjem o nekem amandmaju, ki je zmanjševal vlogo pokrajin in sem ugotovil, da se te stvari popolnoma ujemajo. Dobil sem skupino 22 poslancev, ki so seveda iz strank, ki sta jih pred menoj že navedla gospod Jelinčič, pa vsebinsko gospod Školč. Lahko rečem, da ta analiza pokaže zelo jasno, da med poslanci, ki so bili za drobljenje Slovenije, za manjšo vlogo pokrajin, za centralizacijo, ali pa so sedaj za razbijanje občine Koper, ni bilo niti enega poslanca Združene liste, niti enega poslanca Liberalno demokratske stranke in morda en poslanec od Slovenske nacionalne stranke.</p>
               <p>Je pa že gospod Jelinčič navedel, kdo pa je bil na drugi strani. Slovenska ljudska stranka, Slovenski krščanski demokrati, Socialdemokratska stranka Slovenije, Samostojna poslanska skupina, do neke mere pa prejšnja in pa seveda sedanja poslanska skupna demokratske stranke, ker ta proces traja že nekaj dalj časa. Po imenih pa to izgleda takole. Ta tri glasovanja, ki sem jih omenil, teh 22 poslancev, to so: dr. France Bučar, Miroslav Geržina, Benjamin Henigman, Metka Karner-Lukač, Jožef Kocuvan, Sašo Lap, Andrej Lenarčič, Mihaela Logar, Zoran Madon, Štefan Matuš, Irena Oman, Ivan Oman, Anton Peršak, Janez Podobnik, Marijan Poljšak, Franc Potočnik, Žarko Pregelj, Jana Primožič, Ciril Pucko, dr. Jože Pučnik, Danica Simšič in Marjan Stanič. Na vpitje, ki sem ga že prvič slišal, ni potrebno še enkrat vpiti, iz dvorane, da bo to objavljeno v časopisu, seveda ni res.</p>
            </sp>
            <sp xml:id="SDZ1-Redna-20-1994-05-25.sp117">
               <speaker>PODPREDSEDNIK DR. LEV KREFT:</speaker>
               <p>Prosil bi gospoda Geržino posebej, ker edini vztrajno prekinja govorce, da s tem neha. Niste dobili besede in prosim, da ne protestirate. Niste dobili besede, na vrsti ste, napisanega vas imam na listu, boste dobili besedo pod repliko. Prosim.</p>
            </sp>
            <sp xml:id="SDZ1-Redna-20-1994-05-25.sp118">
               <speaker>DR. CIRIL RIBIČIČ:</speaker>
               <p>Še enkrat bi rad ponovil, da pregledi glasovanj pokažejo, da so se za drobitev odločale ene stranke proti, nastopale druge, in da je v primeru koprskega primera popolnoma enako. Mislim, da upravičeno v Kopru ljudje zahtevajo enakopraven položaj zase, kot ga imajo ljudje v drugih delih Slovenije. Tisti kolegice in kolegi poslanci, ki ste glasovali proti pogojem za ustanavljanje občin, ste s tem zelo jasno povedali, da ostane volja ljudi temeljni kriterij. Da glede tega ne bo kakšnih ugibanj, kaj je v skladu z ustavo in zakonom, bom prebral 14. člen zakona o lokalni samoupravi, ki je veljaven, dokler ga kdo od kolegov ne izpodbije pred Ustavnim sodiščem. Ta pravi takole: "Državni zbor določi območje občine z zakonom v skladu z izraženo voljo polnoletnih prebivalcev, ki so glasovali na referendumu". Moram povedati, da je bilo že nekaj strokovnih in političnih kritik tega člena, češ da krepi vlogo izjasnjevanja ljudi in referendumov v primerjavi z ustavno določbo. Ustava namreč terja, da morajo biti izvedeni referendumi, vendar izrecno ne govorijo o tem, da so zavezujoči za Državni zbor. Ta člen, ki sem ga prebral, pa govori ravno o tem. Volja ljudi ni nekaj, kar je za nas zanimivost, ampak je nekaj, od česar moramo izhajati in kar moramo upoštevati, razen, če bi bilo nekje v direktnem nasprotju z neko ustavno ali zakonsko ureditvijo. Če Ustavno sodišče oceni, na predlog seveda tudi poslancev tega Državnega zbora, da je neka odločitev ljudi v nasprotju z njihovim pojmovanjem občine in velikosti občine, potem seveda s tem pravzaprav preidemo na neko drugo polje odločajo. Skratka, ugotovimo, da nas ne zanima predvsem in samo volja ljudi, ampak, da nas zanima, ali je rezultat te volje ljudi skladen z našimi predstavami o tem kakšna naj bo občina. Te predstave so med nami zelo različne in zavedam se, da je koprsko referendumsko območje, kot je določeno, zelo veliko. V vsakem primeru v primerjavi z drugimi referendumskimi območji, veliko območje. Se je pa treba seveda zavedati, da je na desetine in preko sto takih referendumskih območij, ki jih je veliko težje braniti, ker so premajhna. Težje braniti iz ustavnega vidika zamisli lokalne samouprave in s tistega vidika, ki smo ga mi zapisali v zakon, ko smo naštevali funkcije, je veliko težje braniti te majhne, razdrobljene občine.</p>
               <p>Če preberete zakon, ki ga je sprejel ta Državni zbor glede pristojnosti in če poslušate recimo ministra za okolje ali za kakšno drugo področje, ki se sprašuje, ali naj res poveri občinam tiste pristojnosti, ki jih imajo po tem zakonu, ko gre vendarle za to, da je občina strokovno onesposobljena, da jih uresničuje, če ne bo imela lastne uprave, potem vidite, da je to neka drugačna zamisel občine, kot pa smo si jo zamislili, kot pa je zapisana v zakonu.</p>
               <p>Rad bi povedal to, da je v bistvu v primeru Kopra prišlo do tega, da so se tisti, ki niso uspeli s svojimi predlogi v tem Državnem zboru in so ostali v manjšini, in ki jih recimo simbolizira gospod Pregelj tukaj med nami, in drugi, ki so ostali v manjšini na terenu, na koprskem in ki jih simbolizira, po mojem mnenju zlasti gospod Starman ..</p>
            </sp>
            <sp xml:id="SDZ1-Redna-20-1994-05-25.sp119">
               <speaker>PODPREDSEDNIK DR. LEV KREFT:</speaker>
               <p>Gospod Ribičič, prosim, da svoj glas zaključite, ker je pet minut že minilo. Prosim.</p>
            </sp>
            <sp xml:id="SDZ1-Redna-20-1994-05-25.sp120">
               <speaker>DR. CIRIL RIBIČIČ:</speaker>
               <p>Ja. Bom povsem kratek in bom reagiral samo še na to, kar je dr. Bučar izrecno rekel na račun te komisije, ko me je v bistvu izzval v tem smislu, da je po dveh odločitvah Ustavnega sodišča čas, da razmislimo, ali je takšno vodstvo te komisije še smiselno ali ne.</p>
               <p>Moram povedati, da se je dr. Bučar zavzel v tem Državnem zboru proti temu, da sploh sprejmemo zakon o lokalni samoupravi. Zavzel se je, ne zato, ker bi vedel, da bodo v zvezi s tem težave, ampak, ker je rekel, da so ustavne stvari glede kriterijev dovolj jasne in da gremo lahko kar na ustanavljanje občin. Zavzel se je seveda proti kriterijem, zavzel se je za to, da bi izvedli to reformo do aprila letos, do aprila leta 1994. Ta reforma bi s tega vidika morala biti že zdavnaj za nami. Zavzel se je seveda proti kakršni koli resnejši vlogi pokrajin, danes je pa dal še novo definicijo demokrata. Po moji oceni zelo zanimivo, da demokrat ni tisti, ki spoštuje voljo ljudi, ampak jo upošteva toliko, kot se sam z njo strinja.</p>
               <p>S tega vidika moram reči, da je ta kritika dela Državnega zbora kritika, ki je še eden redkih motivov, zaradi katere ne odstopam s te funkcije in me ne skrbijo te kritike. Skrbijo me tiste kritike, ki prihajajo z druge strani in ki pravijo, da smo pri zavračanju takšnih hudih centralističnih teženj, ki se izražajo v predlogih gospodov Starmana, Preglja, dr. Bučarja in ostalih, da smo pri tem premalo uspešni in premalo odločni. Hvala lepa.</p>
            </sp>
            <sp xml:id="SDZ1-Redna-20-1994-05-25.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Upam, da vas skrbi moja kritika, da ste prekoračili 5 minut.</p>
               <p>Besedo ima gospa Breda Pečan, prosim.</p>
            </sp>
            <sp xml:id="SDZ1-Redna-20-1994-05-25.sp122">
               <speaker>BREDA PEČAN:</speaker>
               <p>Glede na to, ker sem se k razpravi prijavila, bom glede na to, da ponavadi nisem ne vem kako dolga, prihranila nekaj časa, pa ga bom poklonila svojemu kolegu Cirilu. Rada bi rekla sledeče: Ne bom se več spuščala v odločitev Ustavnega sodišča. Mislim, da smo o tem razsuli toliko besed, da je že kar odveč to poslušati. Ne bom se več spuščala v replike na replike, bom pa povedala, kaj mislim in mislim, da tudi vsa moja stranka in poslanska skupina o tem, kam pelje ladja, ki ji rečemo sedaj - kot imamo Slovenci bolezen - kar naprej skombinirati čim več tujih in sestavljenih besed - reforma lokalne samouprave v Sloveniji. Mislim, da pelje v smer, ki ji lahko na kratko damo - če spet govorimo o ladjah - te lahko nadslikamo z dvema ladjama, ki peljeta v popolnoma nasprotni smeri. In sicer v eni ladji bo preko 100 občin, ki imajo manj kot 5 tisoč prebivalcev in samo 70 občin z nad 10 tisoč prebivalci na drugi ladji. Lahko rečem, da bo ena ladja - to je ta prva - dobivala zelo malo tovorov in da bo zelo slabo poslovno uspešna, druga pa bo s svetlobno hitrostjo potovala v bodočnost. Mislim, da bodo te razlike tako hitro opazne. Mislim, da bodo že volitve leta 1998 pokazale, kako bodo prebivalci teh malih občin na tej ladji, ki se bo takrat že potapljala - mislim, da se ne bo več samo nazaj vozila - kako bodo takrat ocenjevali tiste, ki so pripeljali reformo lokalne samouprave sem, kjer smo danes.</p>
               <p>Mislim, da sem dovolj vroče zagovarjala mnenje, da morajo občine biti močne po svoji sposobnosti, ne le kadrovski, ne le finančni, ampak tudi glede na svojo siceršnjo opremljenost, da bodo lahko samostojne in zlasti neodvisne od apetitov državnega centralizma. Mislim, da če se ne bodo naši državljani, mi vsi, če se ne bomo odločali tako na referendumih, da bodo presodili, da v majhni občini nimajo možnosti za človeka vredno življenje, da ne bodo mogli svojih zadev suvereno urejati, mislim, da se jim dokaj slabo piše. Srečna sem, da živim v taki občini, ki bo za preživetje sposobna in da se bo prelevila iz ene najmanjše občine v Sloveniji, da se bo preselila v vrh slovenskih občin ne le po velikosti, ampak tudi po uspešnosti. Žal mi pa je za vse tiste stotine občin, ki tega ne bodo imele. Samo primer, da povem, spomnila vas bom, kako sem pretiravala, ko sem rekla, da bo s takim zakonom o lokalni samoupravi prišlo do tega, da se bo moja družina lahko odločila, da bo oblikovala svojo občino, skoraj do tega smo prišli. Če bi se moja družina, moj mož in moji trije otroci odločili narediti občino, ali mislite, da bi Ustavno sodišče to odločitev razveljavilo? Mislim, da po logiki, kakršna ga je vodila, je ne bi. Zaradi tega, ker ta občina bi bila dovolj majhna. Tista, ki je pa prevelika, pa seveda ne.</p>
               <p>Samo eno, čeprav je eden od predgovornikov že to omenil, zelo pomembno, ki pa je meni pri srcu, temu bom omenila. Omenila bom to, da smo med fazama, med prvo in drugo obravnavo zakona o lokalni samoupravi po poti izgubili pristojnost občine za urejanje lastnega prostora. Kdo je to izgubil, kako smo izgubili? Zavedam se tudi, da sem tega kriva, vendar danes razmišljam, skupaj z ministrom Gantarjem in tudi z nekaterimi kolegi iz poslanskih klopi Liberalne demokracije Slovenije, ali je smotrno in ali je varno poveriti urejanje prostora občini, ki bo imela 11 milijonov tolarjev prihodkov na leto? Ali je to smotrno in ali je to varno? Naš prostor v Sloveniji je ena najbolj napadenih vrednot naše države. In tako majhne občine tega prostora ne bodo sposobne in ga ne bodo znale varovati.</p>
               <p>Zaradi tega mislim, da je to še eden od takih bolj ekoloških razlogov, zakaj je bilo napak, da smo si dovolili tako zelo speljati našo ladjo lokalne samouprave mimo tistega, kar nam je, mislim, da dovolj modro in z dovolj dolgimi izkušnjami svetovala Evropska listina o lokalni samoupravi. V ničemer je nismo upoštevali. Tam, kjer jo hočejo prebivalci upoštevati, tam pravimo, da jim je treba stopiti za vrat in po domače rečeno, potegniti mačko za rep. Hvala.</p>
            </sp>
            <sp xml:id="SDZ1-Redna-20-1994-05-25.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Tudi vi ste prekoračili pet minut, predvidenih za pojasnilo. Besedo ima gospa Nada Skuk. Še vedno smo pri replikah. Prosim.</p>
            </sp>
            <sp xml:id="SDZ1-Redna-20-1994-05-25.sp124">
               <speaker>NADA SKUK:</speaker>
               <p>Hvala lepa. Čeprav replika izgubi pomen, če prideš na vrsto čez toliko časa, se ji kljub temu ne bom odpovedala, ker pri vseh teh dosedanjih razpravah v bistvu vsi pozabljamo, ali pozabljate, da tako rečem, da v bistvu pri nas občin do sedaj ni bilo in lokalne samouprave ni bilo in zakaj govorimo sedaj o nekem drobljenju občin? Saj jih ni bilo, sedaj jih šele ustanavljamo in to naj bo tisto, o čemer razpravljamo in o čemer govorimo.</p>
               <p>Seveda, bile so neke pokrajine in očitno zagovornikom prejšnjega režima je zelo žal za temi pokrajinami in zato sem hvaležna gospodu Jelinčiču, ki ga ta moment ni notri, pa tudi Ribičič je našteval stranke, med katerimi je tudi krščanska demokracija, ki pa le verjamemo in zaupamo v ljudi, da bodo sposobni voditi svoje občine. In tudi hvaležna sem mu, da je opozoril, katere pa so tiste stranke, ki se zavzemamo, da se dokončno demokracija v Sloveniji vpelje. Mislim, da s temi razpravami danes pa daleč od tega zapeljujemo to razpravo in  to je zame zavajanje, ko se govori v javnosti, v medijih, da gre za drobljenje občin, mi jih pa v bistvu šele ustanavljamo.</p>
               <p>Hotela sem replicirati tudi že, ko je govorila gospa Šturmova. Ne bi govorila o kriterijih za občino in zato smo se zavzemali, da niso potrebni kriteriji, ker gospa Šturmova, mislim, da je tudi iz takega poklica, da bi lahko vedela, da občina so ljudje in ljudi težko meriš po kriterijih. Saj so se merili v prejšnjem režimu in zdaj očitno po nekaterih kriterijih nekateri nismo sposobni pa nismo strokovni, pa ne spadamo v parlament, nekateri pa so pristojni, da tukaj razpravljajo. Danes je bilo že toliko takih razprav, da dejansko človek ne more ostati tiho in bi prosila, da se ne govori več o drobljenju občin, ker jih ni bilo.</p>
            </sp>
            <sp xml:id="SDZ1-Redna-20-1994-05-25.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko so prijavljeni še gospod Miroslav Geržina, gospod dr. Franc Zagožen, gospa Jadranka Šturm-Kocjan in prijavila sta se tudi gospod Jelinčič in gospod Thaler. Gospod Miroslav Geržina, izvolite. Gospod Sisinger, ali se prijavljate za repliko?</p>
            </sp>
            <sp xml:id="SDZ1-Redna-20-1994-05-25.sp126">
               <speaker>MIROSLAV GERŽINA:</speaker>
               <p>Spoštovani! Moja kolegica, gospa Nada, je rekla, replika pač izgubi tisto in tudi misli se izgubijo. Nočem biti zloben, ampak glejte. Pred dvemi dnevi sem šel še enkrat prebrati zaradi tega, da bi ljudem povedal, za kaj gre in sem bral, zakaj v nove občine. Mislim, da enega od avtorjev ni tukaj, ki je meni prej nekaj repliciral, ampak tudi on je napisal, da so potrebne manjše samoupravne skupnosti. Ne občine. To je tisto. Se pravi, manjše obvladljive skupnosti, ki bodo znale s tistim denarjem, ki ga bodo dobile, tudi če bo to samo en tolar, gospodarneje ravnati v svojem okolju in  si nekaj zgraditi, kot to, če gre čez transmisijo, kot so rekli, preko posrednikov, kjer denar ostaja, se slabo porabi, to so dokazi in ga ni več. Tistim, ki skrbijo, med njimi je gospod Jelinčič, za usodo naše stranke in nekateri, kaj bo z nami, ko bo zdaj vse to</p>
               <p>propadlo. Moram povedati, da je res tako, da je pač na vagi ali živimo, ali izgubimo in nas polovično ne bo več, če to ne bo uspelo, moramo pa vsem povedati, tistim, ki tako govorijo, da smo upoštevali samo voljo ustave, in da še enkrat omenim, zakaj v nove občine. Zbornik piscev, tisti, ki se razumejo zato in so povedali razloge, zakaj v manjše občine in 142. člen tiste, ki skrbijo zato, da bo katastrofa, samo dovolite, da preberem: "Občinam, ki zaradi slabše gospodarske razvitosti ne morejo v celoti zagotoviti opravljanja svojih nalog, država v skladu z zakonsko določenimi načeli in merili zagotovi dodatna sredstva". Sedaj smo pa skupaj. Se pravi, že prej sem omenil. Ustava pravi, da smo enaki v tej državi, to se pravi, tudi po, bi rekel, kako živijo, po kvaliteti življenja, tisti, ki so v centrih, za katere je bilo relativno dobro poskrbljeno v prejšnjem komunalnem sistemu, in tudi tisti, o katerih smo že danes govorili, da so bežali v center, kot sem še enkrat rekel, da se država zarašča, mislim, da tudi iz obrambnih razlogov bi morali skrbeti zato, da ostane poseljena slovenska država, saj je vendar lepa. Če je pa slab gozd, pa dajte mi verjeti, tam ni lepo. Če je lep gozd je lepo, če pa je taka šikara oziroma takšno grmovje, tudi ni lepo in to se dogaja predvsem v naši državi.</p>
               <p>To se pravi, za to gre, da se denar, nihče ga, posebno pa krščanski demokrati nismo obljubljali več ali da bo izobilje, ali da bo lepo imeti, ne. Nekaj denarja pa bo prav gotovo vsako leto, bom rekel, kar tako, tudi za bivše krajevne skupnosti, nekatere, ki so v nekaterih primerih znale dobro gospodariti, so nekaj naredile, čeprav so na kolenih izprosile center, da so dobile denar. Sedaj bodo pa občine zaključene celote, ki bodo same gospodarile s tem, bodo imele gotov denar in s tem nekaj naredile. Tisti, ki strašite, kaj bo sedaj katastrofa. Ja seveda, namesto da bi govorili in urejali zakone in zahtevali zakone, tudi o državni upravi, o financiranju občin in še druge, ki so potrebni za uvajanje samouprave, so hodili okrog in strašili ljudi, kako bo sedaj, ko se nič ne ve, in sejali meglo, kot je rekel en moj znanec. Mislim, da je to tisto, ko se hoče posejati meglo do konca in en tak oblak megle, oprostite, je v Kopru, ko je bilo danes rečeno, volja občanov, nekdo je že danes rekel, masirali so nas fašisti, po tem so nas masirali isti in tisti so zmasirani ljudje in normalno, da se ne morejo postaviti po konci. In v njihovem imenu pač govorimo tisti, ki pravimo, da bomo naredili manjše enote, in da bodo lažje živeli kot dobri gospodarji. Hvala lepa.</p>
            </sp>
            <sp xml:id="SDZ1-Redna-20-1994-05-25.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen.</p>
            </sp>
            <sp xml:id="SDZ1-Redna-20-1994-05-25.sp128">
               <speaker>DR. FRANC ZAGOŽEN:</speaker>
               <p>Spoštovani zbor! Žal ni tukaj tistih, ki bi jim rad repliciral, kljub temu bom to storil. Gospe Pečanovi, najprej od potovanja s svetlobno hitrostjo v svetlo bodočnost, ali kako je rekla po relativnostni teoriji pomeni, da za tistega, ki tako potuje, se je čas ustavil. Če pa gre preko svetlobne hitrosti, pa to pomeni seveda potovanje v preteklost in prav to se očitno dogaja tukaj. Združena lista, v tem primeru seveda s predsednikom Komisije za lokalno samoupravo, profesorjem ustavnega prava poskuša doseči te fantastične fizikalne čudeže.</p>
               <p>Profesor ni pripravljen odstopiti z mesta predsednika komisije. Mislim, da bi moral Državni zbor razmisliti o tem, da ga odstavi s tega mesta. Ne gre samo za zakon in odlok, ki ga je moralo Ustavno sodišče že usklajevati z ustavo. V tem primeru gre še za drugi zakon, zakon o lokalnih volitvah, ki je prav tako v nasprotju z ustavo, ampak je v postopku seveda sprememba, da bi ga uskladili z ustavo.</p>
               <p>Ne bom rekel tako kot profesor Bučar, ki je dvomil o dobronamernosti dela te komisije. Sploh ne dvomim o zlonamernosti dela te komisije, predvsem pa njenega predsednika in menim, da bi se po vsem tem Državni zbor moral zamisliti. Če profesor ustavnega prava predlaga in izsiljuje kar naprej, teden za tednom in mesec za mesecem rešitve, zaradi katerih bi, kot je to on sam rekel, na izpitu na kateri koli pravni fakulteti padel vsak bruc, potem to, seveda, zavestno dela. Prav zaradi tega, ker hoče preprečiti reformo lokalne samouprave in potem, gospe in gospodje, recite to: "hočemo obdržati komunalni sistem. Zavračamo evropsko listino o lokalni samoupravi. Ostali bomo pri komunalnem sistemu, pri centralnem odločanju v komuni in ne podtikajte drugim, da smo za centralizacijo države."</p>
               <p>Težko boste prepričali ljudi, da je Ljudska stranka za neko centralizacijo države. Samo pomislite, kje so njeni volivci, od kod so njeni poslanci, od kod so, recimo, njeni člani organov in tako naprej.</p>
               <p>Kadar se sestane naš upravni odbor, je seveda s predstavnikom zastopana vsaj vsaka sedanja občina ali pa z večjimi, tudi, recimo vsaj tretjina, če ne več bodočih občin. Katera druga stranka se lahko še s tem pohvali?</p>
               <p>In gospodje, ki ste do sedaj z nekaj desetletnim delom dosegli ta demografski kolaps polovice Slovenije, ne ponujajte istih rešitev zdaj za ozdravitev tega. Hvala.</p>
            </sp>
            <sp xml:id="SDZ1-Redna-20-1994-05-25.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm-Kocjan, prosim.</p>
            </sp>
            <sp xml:id="SDZ1-Redna-20-1994-05-25.sp130">
               <speaker>JADRANKA ŠTURM-KOCJAN:</speaker>
               <p>Hvala za besedo. Replika gospe Nadi Skuk. Počasi le prihajava na skupni imenovalec. Res je, ljudje so tisti, ki sestavljajo občino. Vendar, kaj pri ljudeh? Spol, barva oči, barva las ali njihova volja? Menim, da je to zadnje tisto, kar lahko določa meje občine, pa tudi to, kako se bo v neki občini živelo in kakšni bodo odnosi. Drugih kriterijev gospa Skukova res žal ni bilo, kot samo ljudje in njihova volja. Hvala.</p>
            </sp>
            <sp xml:id="SDZ1-Redna-20-1994-05-25.sp131">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Zmago Jelinčič.</p>
            </sp>
            <sp xml:id="SDZ1-Redna-20-1994-05-25.sp132">
               <speaker>ZMAGO JELINČIČ:</speaker>
               <p>Hvala lepa. Gospod Zagožen je govoril o evropski listini, o lokalni samoupravi, oziroma omenil jo je, že prej pa je gospa Skukova govorila tudi o Evropi in o samoupravi. Vendar, Evropa si samouprave ne predstavlja tako, kot si jo predstavljajo nekatere slovenske stranke. Evropa beži od majhnih razdrobljenih vasic k večjim enotam. Morda je bilo v prejšnjih naših občinah, kolikor jih je bilo, da so bile res prevelike. Nekatere bi morali razbiti, vendar ne po principu ena občina ena fara, tako kot se bo zgodilo sedaj. To je tisto, kar bo pripeljalo Slovenijo v kolaps, takšen in drugačen. Denarja za te občine ne bo, saj denar, če ga hočeš imeti, ga je treba nekje dobiti. Kje ga bomo pa dobili?</p>
               <p>Saj Slovenija ni stičišče vseh svetovnih denarnih tokov, da bi lahko pobirali provizijo in s to provizijo potem ohranjali tiste majhne občine, ki bodo zahtevale to, zahtevale ono, zahtevale drugo. In kaj se bo zgodilo s temi občinami? Ko bodo zelo revne, bodo ljudje še bolj revni. Kupovali jih bodo potem na naslednjih volitvah z eno zajemalko volilnega golaža. Nisem za tako Slovenijo. To je Slovenija 16. stoletja, mogoče v najboljšem primeru Evropa 19. stoletja. Svet gre v 21. stoletje, zato sodim, da tudi tisti odlok Ustavnega sodišča o razbitju občine Koper, mislim, da je to zgolj politični odlok, pisan na kožo nekaterim strankam in izredno dvomljivo obravnava enakost občanov ali pa državljanov ali pa kako bi temu drugače še lahko rekli.</p>
               <p>Mislim, da edini, ki je temu Ustavnemu sodišču rešil čast, je bil gospod Krivic. Vsaj nekdo, ki je upal povedati na glas, da drugače razmišlja in da drugače misli in za tem stoji. In ker že gremo v Evropo, kjer že gre Evropa v 21. stoletje, bi dal še eno pripombo gospodu Zagožnu. Konec koncev, on kot profesor bi pač že moral vedeti, da že kar nekaj časa velja v kvantni mehaniki in v jedrski fiziki, da so nadsvetlobne hitrosti mogoče. Hvala lepa.</p>
            </sp>
            <sp xml:id="SDZ1-Redna-20-1994-05-25.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zoran Thaler. Za repliko pa so prijavljeni še gospod Miran Potrč, Janez Kocijančič in pa gospa Nada Skuk. Prosim gospod Thaler, izvolite.</p>
            </sp>
            <sp xml:id="SDZ1-Redna-20-1994-05-25.sp134">
               <speaker>ZORAN THALER:</speaker>
               <p>Hvala lepa, gospod predsedujoči! Veliko je kolegov in kolegic, katerim je namenjena moja replika, tako da jih ne bom posebej imenoval. Ugotavljam pa tudi, da po slabem letu dni razprav, ki sem se jih zelo malo udeleževal, očitno prihaja čas za "sodbo v imenu ljudstva". Projekt, imenovan lokalna samouprava, je po mojem trdnem prepričanju zavožen in protiustaven. Bistvene zasluge za to nosita dve močni parlamentarni stranki, Slovenska ljudska stranka in Slovenski krščanski demokrati.</p>
               <p>Protiustaven je po mojem mnenju ta projekt predvsem zato, ker v njem ni bilo nikakršnih kriterijev in ti kriteriji so povzročili rezultat, da bomo dobili občine, ki očitno ne bodo sposobne uresničevanja svoje ustavne funkcije iz 140. člena ustave, to se pravi, samostojnega urejanja lokalnih zadev na območju, povezanem s skupnimi potrebami in interesi prebivalcev. Dejstvo je, da bo občin več kot dvakrat preveč in da je rezultat tega, da je postopek zgrešen. Potrebni bi bili kriteriji. Bistven je bil kriterij, proti kateremu je večina, v kateri Liberalno demokratske stranke ni bilo, glasovala proti. To je bil kriterij najmanj 3 tisoč prebivalcev. Potrebne bi bile strokovne podlage in referendumska območja na podlagi teh strokovnih kriterijev in potem referendumi in ugotavljanje volje ljudstva. To je postopek, ki se ga gre sedaj Slovenska ljudska stranka pri občini Koper. V čem je obscenost tega predloga za občino Koper, ne želim o njej posebej govoriti, to, da tisti, ki so ves čas nasprotovali takemu postopku, ki so ves čas bili proti kriterijem, sedaj samo pri občini Koper uvajajo te kriterije in se na ta način izmišljujejo 4 referendumska območja.</p>
               <p>Bil bi za tak postopek, vendar pri vseh referendumskih območjih. Tako pa smo imeli anarhičnost brez kriterijev, manipulacijo na zborih občanov, kjer je bila minimalna udeležba. Laganje ljudem o medu in mleku, ki se bosta cedila v vsaki še tako okrnjeni občini. Kaj imamo sedaj? Pilatovsko umivanje rok Slovenske ljudske stranke in Slovenskih krščanskih demokratov. Rezultat je jasen, šibke občine - večja centralizacija, pa naj bo to Slovenski ljudski stranki všeč ali ne. Dejstvo je, da šibka občina ne more biti kontra utež državi in zato, ker bo popolna anarhija, če bo država - Vlada je pa temeljno odgovorna za funkcioniranje te države, hotela minimalno funkcionirati, bodo tisti, ki so najbolj za to odgovorni ministri, stvari centralizirali. Rezultat bo dražja država, predvsem s stališča davkoplačevalcev.</p>
               <p>Na koncu, kaj nam ostane? Ostane nam apel na volivce, ki bodo v nedeljo šli na referendum, mnogi pa tudi ne, pa ne samo v Kopru, da glasujejo proti tistim majhnim občinam, ki so obsojene na životarjenje. Hvala lepa.</p>
            </sp>
            <sp xml:id="SDZ1-Redna-20-1994-05-25.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč. Replika.</p>
            </sp>
            <sp xml:id="SDZ1-Redna-20-1994-05-25.sp136">
               <speaker>MIRAN POTRČ:</speaker>
               <p>Hvala lepa. Omejil se bom res na repliko, ker sem prijavljen k razpravi in bom razpravljal. Repliciram k prvi izjavi in razpravi gospoda Geržine, ko je rekel, da nihče ni upal povedati, kaj se bo dogodilo in da je zoper takšen koncept, kot je bil izkazan ne ob zakonu, ampak ob tem, ko smo imeli preko 360 v obravnavi možnih referendumskih območij. Gospod Geržina, ali sedite na ušesih, ali ne slišite oziroma slišite, kar sami hočete, ali pa za nalašč podprli to dejstvo. Ko smo obravnavali prvič odlok, je naša stranka - jaz sem pa v njenem imenu govoril - predlagala, da prespimo in razmislimo, da bi dobili konkretne kriterije od strokovne službe in bi se lahko odločali, ne pa da delamo na vrat in na nos, ker bomo naredili neumnost. Prosim, samo to sem želel ponoviti. Na drugo vašo razpravo, kdo je bil tisti, ki je zahteval zakone. Tudi med ostalimi - ne rečem samo mi - ampak poudarjali nekajkrat, brez zakona o financiranju, brez zakona o dopolnjevanju, pa da še ne naštevam, ker jih vsi poznamo, bo reforma pomenila zahtevati od ljudi, da se odločajo brez pravih kriterijev in jasnih podlag. Vi ste bili med tistimi, ki ste zahtevali, ne, to je treba narediti preko noči.</p>
               <p>In gospodu Zagožnu, ker sem imel priliko čakati tako dolgo na repliko, še njemu. Gospod Zagožen, samo dve stvari: Preberite si časopise, kaj so slovenski strokovnjaki rekli o tem, koliko posnemamo evropski koncept lokalne samouprave z našim konceptom. Povedali so v en glas, da ga posnemamo izpred 50 let. Tudi njim nekaj verjamem. Upam, da nas bo vsaj 50 let, ki so jih oni rabili, da so se izučili, izučilo tudi nas.</p>
               <p>Drugo, očitate predsedniku komisije zlonamernost. Res, izjemno ste zlonamerni. Vi, osebno. Ne tokrat prvič, že mnogokrat ste bili. Če je kdo, tudi ob kritiki v naši stranki iskal kompromis in nadaljeval, da bi se vsaj nekaj rešilo, je bil to naš predsednik. Na žalost. Ker če bi smeli kot stranka odločneje povedati svoja stališča, tudi zaradi njegovega vodstva, morda se vse to, do kam smo prišli, ne bi dogodilo. In sedaj njemu, ki je moral sprejemati večinska stališča, da ne bom našteval, kaj je ta večina bila od lani junija, očitati, da je kriv za dejstva, ki prihajajo z Ustavnega sodišča, je zlonamernost najnižje ravni. Veste dobro, kdo je bil med predlagatelji tudi sprememb takrat še 93. člena, kasneje 25. člena. Veste, kdo je bil. Tudi Krščanski demokrati ste bili med predlagatelji kot nek možen kompromis. In mi smo takrat vsi neke kompromise iskali, da bi do zakona o lokalni samoupravi prišli. Na žalost smo jih delali tako daleč, da imamo danes stanje, o katerem bom kasneje v razpravi več govoril. Hvala.</p>
            </sp>
            <sp xml:id="SDZ1-Redna-20-1994-05-25.sp137">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Na mojem spisku so še štirje prijavljeni za repliko, osem pisno prijavljenih za razpravo in eden ustno prijavljen za razpravo. Ker ugotavljam, da seveda vsega tega ne bomo mogli zvrstiti do sedme ure in da hkrati vsak dan kasneje, ko sprejmemo kar koli, zlasti pa ta sklep, o katerem seveda razpravljamo zdaj, je seveda treba popraviti celoten rokovnik in s tem tudi vse datume. To se pravi rokovnik, ki ga imamo pred seboj, je možno pač dejansko z današnjim datumom, vsak dan kasneje spreminja situacijo. Zato dajem, preden bomo nadaljevali z razpravo, na glasovanje predlog proceduralne narave, da to točko dnevnega reda končamo danes. Predlagam torej, da to točko dnevnega reda končamo danes.  </p>
               <p>Ugotovimo sklepčnost! Na glasovanje dajem vprašanje, ali to točko dnevnega reda končamo danes. Glasujemo torej o tem predlogu sklepa, da to točko dnevnega reda končamo danes. (56 prisotnih.)</p>
               <p>Kdo je za? (23 poslancev.) Je kdo proti? (27).</p>
               <p>Ugotavljam, da bomo ob 19. uri zaključili sejo. Repliko ima najprej gospod Janez Kocijančič. Prosim.</p>
            </sp>
            <sp xml:id="SDZ1-Redna-20-1994-05-25.sp138">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, cenjene kolegice in kolegi! Moja replika prof. dr. Zagožnu.</p>
               <p>Poskušal bom v nekaj besedah povedati tudi tisto, kar sem nameraval povedati v razpravi in upam, da bo to v petih minutah, dovoljenih za repliko, tako da mi ne bo treba dvakrat gor in da vam prihranim dragoceni čas.</p>
               <p>Najprej, gospod dr. Zagožen. Nikomur v tem parlamentu se ne da očitati nasprotnega stališča. In tistemu, ki hoče izvajati represalije zaradi nasprotnega stališča, ne morem nasproti očitati nič drugega kot totalitarni preblisk. Ne vem, če se tega zavedate, bil bi pa skrajni čas, da o tem razmislite.</p>
               <p>In drugič, če ste gospodu dr. Ribičiču očitali, da je profesor ustavnega prava, vi ste profesor, če prav vem, veterine, mislim, da ni treba, da v naše razprave v parlamentu vnašate principe svoje stroke, čeprav tudi za njih upam, da bodo bolj humani.</p>
               <p>Kar se tiče problema, ki ga imamo v pravzaprav, se mi zdi, da je ta razprava "sine ulas peudvictorie", zdi se mi, da smo bili pred razpravo enako prepričani, kot bomo po razpravi in da pravzaprav vsa zadeva izgublja svoj smisel, ker drug drugega ne poslušamo in ker ne razmišljamo o argumentih.</p>
               <p>Po mojem globokem prepričanju je naš koncept lokalne samouprave zavožen. Drugič to govorim s te govornice in to edino dvakrat, ko sem se javil k besedi. Imam vtis, da smo v monarhičnih časih bivše države, to se pravi pred drugo svetovno vojno, da smo imeli situacijo oziroma da so imeli situacijo naši prednamci, ko so imeli oktroirano ustavo, to ustavo jim je vsilil, ali enostavno predpisal beograjski dvor in danes imamo v mnogočem opravka z oktroirano lokalno samoupravo, ki bi jo nekateri med nami radi enostavno predpisali ljudem.</p>
               <p>Da ne bo nesporazumov, zakaj mislim tako? Zato ker raziskave javnega mnenja kažejo, da najmanj polovica ljudi tej reformi nasprotuje, da približno četrtina sploh ne ve za kaj gre in da maksimalno četrtina ideje te reforme podpira. Mislim, da smo do skrajnosti razigrali lokalpatriotska čustva in da je v ozadju čutiti različne volilne geometrije. Ne bom rekel, da eno in drugo ni legitimno, zdi se mi pa, da najmanj vzdrži kritiko teza, da se s konceptom reforme lokalne samouprave obračunava z bivšim režimom. O kakšnem bivšem režimu govorite? V vsakem sistemu pri večjih, manjših, srednjih občinah, bodo ljudje najprej odločali o tem kakšne občine bodo in potem volili, kdo jih bo predstavljal. V čem je vaš strah? Ali je morda to teza, da je obračun z bivšim režimom to, če občine ne bodo gospodarsko močne? Se pravi, obračun z bivšim režimom je to, če bomo imeli šibke, neučinkovite občine, ki ne bodo imele za konsekvenco nič drugega, kot najprej nek lasten napuh, v naslednji fazi pa razsulo in državni centralizem.</p>
               <p>In še, da rečem direktno, zdi se mi, da se uveljavlja metoda, to pot že drugič, če manjšina v Državnem zboru ne uspe, potem zadeve premika na Ustavnem sodišču. Tega ne bi rekel, če ne bi bil med pobudniki za to odločitev Ustavnega sodišča - ne bi bilo enaintrideset poslancev.</p>
               <p>Smo tam, kjer smo. Ustavno sodišče odloča dokončno in ima vedno prav in to se zlasti pokaže v vsej svoji plastičnosti, kadar odloči narobe.</p>
               <p>Mislim pa enako kot številni kolegi, da so odločitve Ustavnega sodišča podložne kot vse drugo, politični in družbeni kritiki.</p>
               <p>In zdaj imamo situacijo v kateri imamo večinsko stališče Državnega zbora, imamo v koprskem primeru voljo ljudi, imamo kontraverzo, se pravi, skrajno različna stališča med političnimi strankami, imamo odločitev Ustavnega sodišča, pri kateri bomo morali na koncu mi presoditi, kateri odločitvi Ustavnega sodišča damo prav. Ker ena odločitev Ustavnega sodišča je, da se mora reforma komunalnega oziroma sistema lokalne samouprave izvesti sočasno, in druga, odločitev suspendira ta referendumski okoliš v Kopru.  </p>
               <p>Izhodi so trije. Vsi trije so pred nami. Eden je, ki smo ga predlagali mi, da se vzame time out, da razmislimo o stvari in da poskušamo ponovno razmisliti o konceptu, ki naj bi bil demokratičen, blizu ljudem in po možnosti zgrajen na čim širšem konsenzu.</p>
               <p>Druga varianta je, da delamo lege artis, da naredimo tako, kot predlaga komisija, da zadevo ponovno vrnemo zborom krajanov, zborom občanov v koprski občini in tistim dvem krajevnim skupnostim sežanske občine. Ni točno kar govori kolega dr. Bučar, da se ni nič spremenilo in da je to dezoviranje njihove volje oziroma dvom v njih, spremenilo se je. Prvič so na razpolago novi argumenti, v kolikor mislite, da so kakršni koli argumenti podlaga za odločitev Ustavnega sodišča, in drugič je novo dejstvo, odločitev Ustavnega sodišča. O tej stvari se morajo imeti pravico in možnost izjasniti. In tretja možnost je, da prevpijemo voljo ljudi z zakonodajno voljo Državnega zbora. Sem proti temu, energično proti.</p>
               <p>In da ne bi ostal nedorečen, priključujem se kritiki, ki jo je izrekel magister Omerza: "Ustavno sodišče smo postavili sistemsko v nebo, deluje pa na zemlji. Njegovi člani se obnašajo, kot da so končni razsodniki." In v sistemskem smislu so, hodijo pa na politične demonstracije, podpisujejo politične dokumente, v javnih nastopih predlagajo diskriminacije in nihče jim nič ne more. To je pa seveda situacija, ki v meni ne vzbuja upanj, da gremo v demokratično smer.</p>
            </sp>
            <sp xml:id="SDZ1-Redna-20-1994-05-25.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Nada Skuk. Za repliko pa sta prijavljena še gospod Janez Podobnik in gospod dr. Franc Zagožen. Izvolite, gospa Skukova. Izvolite.</p>
            </sp>
            <sp xml:id="SDZ1-Redna-20-1994-05-25.sp140">
               <speaker>NADA SKUK:</speaker>
               <p>Hvala lepa. V razpravah je bila velikokrat omenjena volja ljudi, samo očitno si jo, kot izgleda, različno razlagamo. Dejansko se zgleda ne poslušamo med seboj ali pa ne upoštevamo strokovnih razlag ustave in tako dalje in dr. Bučar je, mislim, lepo razložil, da se volja ljudi legitimno ugotavlja na referendumu in pa na volitvah, tako da sedaj mahati z voljo ljudi na zborih občanov, to je eden od argumentov, samo najprej moramo sploh omogočiti ljudem, da se bodo na referendumu odločali. In v primeru koprske občine, s takšno obliko nimajo možnosti, da se odločajo o takšni občini, kakršna jim omogoča, da bodo opravljali javne zadeve, to pomeni, da ne bodo morali uveljavljati svoje pravice do tega, ki jim je zapisana tudi v ustavi, ker gospod Thaler je prišel sam sebi v nasprotje v svoji razpravi, ker je govoril, da po 140. členu pač imajo pravico opravljati svoje zadeve v svoji občini ljudje. V takšni občini, kot je koprska predvidena, to ni mogoče. Zakaj? Zato, ker je možna izražena volja in je interes občanov samo v majhni občini, ker so le v majhni občini sposobni skrbeti za svoje zadeve, mešal pa je državne zadeve in državne pristojnosti, te pa je možno potem izvajati na pokrajini in te zadeve se mešajo.</p>
               <p>Potem je bila razprava o Evropi. Gospod Jelinčič, zelo me veseli, da vendarle presegate meje, ko se borite za slovenske interese in s tem pokažete v bistvu, za kakšne interese se borite, ker sedaj pa zagovarjate delo in stališče Evrope, ne pa Slovenije danes v razpravi in verjetno, da bi morali vi prvi nekako opozarjati na specifičnost slovenskega terena in slovenske razvejenosti. Pri oblikovanju občin ni pomembna velikost, ne majhnost, ampak pripadnost ljudi, njihovih interesov v skupno občino, v skupnost, v kateri bodo lahko, kot sem že prej rekla, opravljali javne zadeve. To pa nikakor ni ne v veliki občini, ne v občini geometrije kroga, kot pravim, da bomo kar naredili krog zato, da bo 3 tisoč ljudi, pa ni važno, ali spadajo skupaj ali ne, da se tako izrazim. To lahko govorim zato, ker v naši stari občini so ljudje takoj, bi rekla, ne glede na to, da jih ni nihče hotel, ne vem, zavajati ali pumpati ali kako ste rekli danes politično, takoj razumeli kaj je pomen ustanavljanja teh občin, ker so se še dobro spomnili, kako so te občine funkcionirale pred vojno in kako so ljudje skupno urejali zadeve. Ko pa so nekako nastale centralistične komune, pa je šlo z razvojem podeželja navzdol in tukaj se moram strinjati z gospodom Geržino in s tistimi, ki govorijo, da občine takšne, kot so po evropski konvenciji in po smislu, kar je občina, pa le prispevajo k razvoju podeželja.</p>
            </sp>
            <sp xml:id="SDZ1-Redna-20-1994-05-25.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Za repliko pa sta se prijavila še gospod Zmago Jelinčič in gospa Jadranka Šturm-Kocjan.</p>
            </sp>
            <sp xml:id="SDZ1-Redna-20-1994-05-25.sp142">
               <speaker>JANEZ PODOBNIK:</speaker>
               <p>Spoštovani! Rad bi na kratko odgovoril na ta očitek gospoda Thalerja, da je Slovenska ljudska stranka odgovorna za te procese centralizacije v zvezi z zelo majhnimi občinami, ki da bodo nastale. Centralizacija v smislu seveda državne uprave lahko nastane samo na podlagi zakonodaje in zakonov. Ti zakoni in ta zakonodaja seveda nastaja v vladni koaliciji. Imam pa odgovor. Odgovor na centralizacijo s strani občin, je pa samo eden. Povezovanje občin v zvezi občin; to ustava in zakon onemogoča. Poznam že vrsto občin po Sloveniji, že sedaj. Občinske skupščine ne sprejemajo nekakšne dogovore, da bodo novo nastale občine po mojem mnenju, ki se bodo, tudi korektno rešile problem razdružitve občinskega premoženja, povezale na nekaterih področjih, na komunalnem, na cestnem, na področju stanovanjske gradnje, na področju raznih skladov, in to je zelo dobra rešitev. Povezovanje občin v zvezo občin. Imajo pa občine še eno možnost, ki je v ustavi in v zakonu. Lahko se povežejo v pokrajine. Država bo morala čimprej sprejeti še potrebno zakonodajo. Torej odgovor na to je povezovanje občin in občine se bodo povezovale. Jaz sem prepričan. Še ta očitek, da smo tudi člani Slovenske ljudske stranke podpirali preveliko drobitev občin. Kot mi je znano, Slovenska ljudska stranka ni sprejela nobenega proglasa oziroma javne izjave, s katero bi kakor koli apelirala na odločitve. Ko smo pa bili na zborih občanov, seveda, zdaj bom pa povedal v svojem imenu, sem vedno predstavil strokovne podlage za opredelitev referendumskih območij. Predstavil sem vse možnosti in povedal sem jim, kaj zakon dopušča. Z vedenjem, ki ga imam in z odgovornostjo, ljudje so se sami odločili. Niti enkrat nisem svetoval ljudem, naj ustanovijo neko malo občino. Če ima kdo kakršen koli dokaz, da sem koga navajal, naj, prosim, pove. Izrecno sem jim rekel, da ne želim vplivati na njihovo odločitev. Sem pa odgovarjal na njihova vprašanja. Najbolj sem bil v dilemi pri vprašanju financiranja. To moram povedati.</p>
               <p>In sedaj še za vprašanje, ki je politične narave. Dr. Šmidovnik je v neki razpravi zapisal, da projekt lokalne samouprave, ki je globalen in pomemben, lahko uspe samo pod pogojem, da za to obstaja političen konsenz vseh glavnih vladajočih parlamentarnih strank v državi. Z veliko težavo smo ta konsenz nekako gradili. Nocoj so zopet privrele na dan vse stare zamere in tako naprej, mi pa smo tako rekoč že v referendumu. Mislim, da smo v odgovornosti, zdaj bom pa vendarle nekoliko populističen, kot se to pogosto reče, v odgovornosti pred slovenskimi državljani, dajmo poiskati tudi rizične politične parlamentarne stranke, tista področja, ki nas pri projektu lokalne samouprave združujejo. In eno je brez dvoma to, da lokalna samouprava uvaja ločitev med državno upravo in lokalno samoupravo. Mislim, da tukaj vendarle ni izjeme. Mi smo si enotni. Drugo je to, da je projekt lokalne samouprave v bistvu izpeljava ustavne norme. Mislim, da smo si tukaj enotni in da nas k temu obvezujejo sklepi tega Državnega zbora. V tem smislu bi tudi apeliral, da smo v razpravah umirjeni in da se danes vendarle, oziroma jutri, ko bomo glasovali, čimprej opredelimo do sklepa matičnega delovnega telesa. Če ta ne bo dobil podpore, imamo še možnost predloga poslanske skupine Slovenske ljudske stranke oziroma to skrajno možnost, ki pa po mojem mnenju ni proceduralno izvršljiva, da ta projekt za dva meseca preložimo. Hvala lepa.</p>
            </sp>
            <sp xml:id="SDZ1-Redna-20-1994-05-25.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Franc Zagožen.</p>
            </sp>
            <sp xml:id="SDZ1-Redna-20-1994-05-25.sp144">
               <speaker>DR. FRANC ZAGOŽEN:</speaker>
               <p>Spoštovani zbor! Gospodu Kocijančiču! Ne vem, zakaj žalite veterinarje, ki nimajo nič z našimi prepiri tukaj v Državnem zboru, poleg tega mimogrede še streljate mimo, ker nisem veterinar niti doktor veterine. In nisem žalil pravnikov, ampak sem očital in to ponavljam, prof. prava, gospodu Ribičiču, zlorabo prava v politične namene. Strinjam se, da koncept lokalne samouprave pri nas še zdaleč ne bo realiziran idealno in da je morda v precejšnji meri zavožen, da bo realizacija zavožena, morda celo preprečena, ampak koncept kot je postavljen v ustavi, zagotovo ni zavožen, ker je v skladu z evropskimi predstavami o lokalni samoupravi in njenem pomenu v demokratični družbi. Ne vem, zakaj očitate oktroirano lokalno samoupravo, ko smo vedno ponujali ustavne rešitve, pa so bile zavračane z vaše strani in ko tudi zdaj ponujamo, tudi v tem primeru, saj ni edini problem, ampak danes se pač s tem ukvarjamo, primer Kopra, ko  prav naša stranka ponuja rešitev, da se lahko odločijo za alternativo tako ali drugače, po svoji volji, v nedeljo na referendumu. Ne, vi to zavračate in hočete, da bo po vaši volji in samo eden možen in pravi odgovor na referendumsko vprašanje. Čudim se tem današnjim množičnim napadom na Ustavno sodišče in mislim, da  lahko že pričakujemo morda tudi kakšno spremembo ali predlog za spremembo zakona v tej smeri, kot recimo tudi vaša stranka, gospod Kocijančič, se zavzema za spremembo ustave in tako naprej. Skratka, menim, da utemeljeno veliko ljudi skrbi usoda demokracije v tej državi.</p>
               <p>Gospodu Potrču samo to. Vem, kaj bi predlagala Združena lista in tudi Liberalna demokracija, kaj - predsednik njene poslanske skupine, gospod Školč, je jasno povedal, tudi gospod Ribičič kdaj, in vi v vseh teh razpravah zadnje mesece. Ponujali ste, da bi ostali pri starem komunalnem sistemu. Ponujali ste volitve v stare občine, ki to niso in se upirali reformi, potem pa skozi to manipulacijo in zlorabo uporabili v politične namene tudi dosegli, da smo dejansko tam, kjer smo in da bo ustavna pravica vsaj delu prebivalstva v Sloveniji v nedeljo zagotovo kršena, ker ne verjamem več, da bi se ta zbor lahko še uskladil za rešitev, ki bi priznala ustavno rešitev. Očitno večina tega noče. Hvala.</p>
            </sp>
            <sp xml:id="SDZ1-Redna-20-1994-05-25.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bom kmalu moral dati na glasovanje, če bi danes mogoče končali repliciranje na nastop gospoda Omerze, ampak zaenkrat tega še ne bom storil.</p>
               <p>Prijavila sta se še k repliki gospoda Miran Potrč in Jožef Školč.</p>
               <p>Repliko ima gospod Zmago Jelinčič.</p>
            </sp>
            <sp xml:id="SDZ1-Redna-20-1994-05-25.sp146">
               <speaker>ZMAGO JELINČIČ:</speaker>
               <p>Hvala lepa. Gospo Skukovo bi povprašal, kaj so drugi argumenti, poleg tistega, ko je rekla, da je eden od argumentov tudi volja občanov. Ali je to morda mnenje oziroma hotenje oziroma diktat kakšne določene politične stranke? Ali je to morda drugi argument, po diktatu napisan sklep ali pa odlok Ustavnega sodišča, ali kaj so še drugi argumenti, če je volja občanov zgolj eden od njih in glede na izvajanje gospe Skukove marginalen. Rekla mi je, da presegam čez meje Slovenije. Ne gre za preseganje ali pa poseganje čez meje Slovenije. Gre za zglede. Pameten človek se zgleduje tam, kjer je bolje in poskuša tisto zadevo narediti na tak način pri sebi doma.</p>
               <p>Res je, da ima Slovenija določeno specifičnost, vendar naj ta specifičnost ne izzveni v vračanju pred 2. svetovno vojno vladajoče sisteme lokalne samouprave, kjer so imeli najmanj besede ravno občani vseh občin. Ne bi želel pa tudi tako, kot je bilo slišati iz vašega izvajanja, da bi pravzaprav vsakdo lahko imel svojo občino. Nisem za to, da bi moj sosed in jaz imela svojo občino, Tivolska 13 recimo. Sem vseeno za malo večje občine in ne pristajam na tako drobljenje, ki dejansko nikamor ne vodi. In evropska listina o lokalni samoupravi te stvari dovolj dobro definira. Treba jo je le prebrati. Res pa je, čeprav mi ni znano, da bi Vatikan izdal kakšno podobno encikliko, ampak če jo je, je nisem bral. Hvala.</p>
            </sp>
            <sp xml:id="SDZ1-Redna-20-1994-05-25.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm-Kocjan.</p>
            </sp>
            <sp xml:id="SDZ1-Redna-20-1994-05-25.sp148">
               <speaker>JADRANKA ŠTURM-KOCJAN:</speaker>
               <p>Hvala za besedo. Torej obžalujem, da se na primeru Koper ponovno odpira razprava o tem, kaj menimo o projektu lokalne samouprave in dodatno še o delu Ustavnega sodišča Republike Slovenije. Repliciram pa na gospo Nado Skuk in sicer jo sprašujem, od kod kategorične trditve, da v takšni občini, kot so jo občani in občanke v Kopru predlagali, ne bi mogli zadovoljiti svojih potreb. Ta trenutek nihče, prav nihče, ne v Državnem zboru, ne pri Vladi, ne nikjer v Sloveniji ne ve, katera občina je najbolj idealna, je najboljša. Vse je hipotetično. V Kopru smo se odločili, recimo temu, za večjo občino. Res je to izjema v slovenskem pogledu. Vendar s tem nismo zaprli vrat kasnejšim morebitnim procesom zato, da se kdaj kasneje odločijo prebivalci znotraj tega za samostojno, novo občino. Oba procesa sta še odprta. Tako povezovanje malih občin v malo večje občine, kot delitev recimo velike občine na manjšo občino. Zato govoriti v tem trenutku, v tej fazi lokalne reforme o tem, kaj je najboljše, ne moremo. Hvala.</p>
            </sp>
            <sp xml:id="SDZ1-Redna-20-1994-05-25.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miran Potrč. Za njim je zaenkrat zadnji prijavljen za repliko gospod Jožef Školč.</p>
            </sp>
            <sp xml:id="SDZ1-Redna-20-1994-05-25.sp150">
               <speaker>MIRAN POTRČ:</speaker>
               <p>Ker gospod Zagožen ne ve oziroma noče vedeti, zakaj se je zavzemala naša stranka. Zavzemala se je za to, da se ustavni koncept lokalne samouprave uveljavi kot projekt. Da se najprej in istočasno zagotovi odločitev o razmejitvi pristojnosti med državo in med lokalno samoupravo. Drugič, da se oblikujejo kriteriji za oblikovanje teritorialnega oblikovanja občin. Tretjič, da se postavijo jasne pristojnosti teh občin, ker sicer bo država po logiki stvari stalno "grabila" in hotela imeti čim več pristojnosti. Četrtič, da se jasno opredeli sistem financiranja občin in še marsikaj drugega. Zavedali smo se, da ta projekt ni mogoče uveljaviti v pol leta. To je bilo naše prepričanje. In zato smo bili za to, da se projekt pripravi, sprejmejo v Državnem zboru ustrezni predpisi, da se opravijo volitve spomladi letos in kasneje, ko bo projekt narejen, čimprej oblikujejo nove občine. To je vsa resnica. Temu ste vi govorili: nasprotovanje reformi lokalne samouprave. Mi pa temu, kar je zdaj sprejeto, pravimo, da je izvedba reforme lokalne samouprave, ki bo za državljanke in državljane škodljiva.</p>
            </sp>
            <sp xml:id="SDZ1-Redna-20-1994-05-25.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Školč, izvolite.</p>
            </sp>
            <sp xml:id="SDZ1-Redna-20-1994-05-25.sp152">
               <speaker>JOŽEF ŠKOLČ:</speaker>
               <p>Hvala lepa. Gre bolj za pojasnilo kot repliko. Ampak, glede na to, da se v bistvu zdaj v tem zboru precej moralizira in počez obtožuje, kdo je kaj zagovarjal in kdaj. Čeravno menim, da je temu zdaj prepozno, bi le povedal gospodu Zagožnu in bom rekel njihovi stranki, kaj smo mi pravzaprav takrat predlagali, s tem, da seveda je treba biti do te točke pošten, da gospod Zagožen in njegovi so pa seveda ves čas zagovarjali, da je potrebno, da uporabim ta žargon, ki ga, bom rekel, razumejo bolj mestni ljudje kot tisti na vasi, da je treba občine "razsuti". In to se je potem tudi sistematično delalo.</p>
               <p>Kompromis, ki smo ga tukaj delali in ki je ta znameniti 95. člen, ki je bil razveljavljen, je pa govoril o tem, da smo vsi za to, da se gre v, bom rekel, reformo lokalne samouprave, da pa pot, kako pridemo do novih občin, ni za vse enaka in da je seveda gospod Zagožen med tistimi, ki je danes tudi govoril o svetlobni hitrosti, ki misli, da se to da zelo hitro narediti.</p>
               <p>V naši stranki smo bili prepričani, da to ni možno hitro narediti, predvsem pa seveda, da ni možno delati več korakov naenkrat.</p>
               <p>Zato smo predlagali, da bi si v bistvu vzeli nek čas za preobrazbo lokalne samouprave in zato smo predlagali volitve v tako imenovanih teritorijih starih občin. Še dan današnji menim, da bi bilo to najboljše. Predlagali smo pa to tudi zaradi tega, ker za razliko od gospoda Zagožna in še koga nismo verjeli, da obstoji kakršen koli razlog za podaljšanje mandatom zdajšnjim občinskim skupščinam in izvršnim svetom.</p>
               <p>To je preprosto škandalozno in nedopustno in treba je vedeti, da je v tej razpravi o lokalni samoupravi takrat padel nek princip o tem, da so mandati omejeni, da so volitve periodične, da so svobodne in tako naprej.</p>
               <p>In to, da Državni zbor v dveh mandatih ni sprejel zakonodaje, ki ureja lokalno samoupravo, ne more biti razlog za to, da se volitev v občine ne izvede, ker te stvari niso bile pripravljene je bil seveda logičen predlog, da se izpelje volitve - govorim v teritorijih stare občine, ne pa za ohranitev stare občine. To bi pomenilo, da ne bi imeli tridomnega sistema, da bi imeli občinske svete, župane in tako naprej in bi pomenilo seveda možnost, da bi z reformo tudi državne uprave do konca leta, takrat so bili datumi drugačni, ampak, da bi vsekakor videli, kaj je tisto, kar se, bom rekel, loči od samouprave, kaj bo prešlo na državo in kaj bo ostalo, recimo tudi tem nenaravnim in lahko jim kdor koli zaradi mene reče tudi oktroiranim občinam.</p>
               <p>Na osnovi tega, ko bi ljudje dejansko videli kakšna je razlika med staro in novo občino - govorim seveda o tistem teritoriju - bi bilo dosti bolj racionalno mogoče voditi razprave o tem, o vlogi nove občine, pa če hočete tudi o tistih, za lase privlečenih argumentih, kako bo to v bistvu povzročilo demografski bum v sedaj depopulariziranih oziroma v območjih z malo ljudi. Se pravi, da je šlo enostavno za drugačen pristop k temu. V nasprotju s tem je bila ta revolucionarna metoda, ki ji ni sveto niti to, da se mandat izteče po štirih letih, ki je pač ljudem obljubljala raj lokalne samouprave, češ saj ni problema, vse bomo sfinancirali, stare občine in ne vem kakšne strukture so, ves denar, ki je za občine prišel, požrle in tako naprej, ampak to je popolnoma irelevantno. Te občine bi lahko pripravile tudi popis premoženja, delitvene bilance in tako naprej. To je bil koncept, ki smo ga mi zagovarjali, ne kot optimalnega, ampak kot tistega, ki je bil možen, glede na to, da je zakonodaja na tem področju kasnila. Hkrati smo pa seveda pristali tudi na tisti kompromis, ki je bil kasneje sporen in je v bistvu omogočil, da se je razveljavil cel člen, ne pa samo en del, kar bi bilo tudi možno, da se za tiste občine, kjer so pa stvari nedvoumno pripravljene in kjer ljudje komaj čakajo, da lahko sprožijo nove občine, potem dela izjeme. Ta napaka je bila usodna za to, da je lahko Ustavno sodišče to (vmesni govor predsednika: Tudi vas moram opozoriti na 5 minut, gospod Školč) Sem že prekoračil? Se opravičujem! Samo da dokončam stavek. Ta napaka je bila žal usodna. Državni zbor je na osnovi tega pripravil odlok, ki mu je Ustavno sodišče spremenilo kriterij. Upam, da pojasnilo zadostuje, da nas gospod Zagožen ne bo obdolževal za to, da smo se zavzemali za stare občine. Zavzemali smo se za razumen prehod v nove občine.</p>
            </sp>
            <sp xml:id="SDZ1-Redna-20-1994-05-25.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Geržina, replika.</p>
            </sp>
            <sp xml:id="SDZ1-Redna-20-1994-05-25.sp154">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Zarečenega kruha se dosti poje. Sem rekel, da ne bom šel več gor, ampak gospod Školč je nekaj rekel, za kar pa mislim, da mu je treba osvežiti spomin.</p>
               <p>Poglejte, res so se od julija meseca lanskega leta peljali razni kompromisi. Ampak imam tak občutek in ne morem si pomagati - bog pomagaj, bom rekel, da nas je nekdo hotel prepeljati žejne čez vodo. Taki kompromisi so se v to smer peljali. Recimo, predlog, ki je bil dan, da bi nekatere občine, ki so pripravljene, ali tisti teritoriji, ki so pripravljeni, da bi bile nove občine, šle kot poskusni zajčki naprej. Danes smo govorili, da - sam gospod Školč ste rekli, da ni časa, prehitro gre vse skupaj, ko je že precej več pripravljeno, ampak tistikrat bi bili pa pripravljeni za vzorec dati nekaj majhnih občin, ki niso imele nobene osnove. Mogoče so imeli krajevno skupnost, ali kaj podobnega, da bi kasneje pokazali, glejte, kako je to zanič. S tem, da še danes ni sprejeta zakonodaja, o kateri ste govorili.</p>
               <p>To se pravi, o državni upravi, o financiranju samoupravnih enot in tako naprej. To bi dokazali. Takih primerov in kompromisov je bilo. Nenazadnje je bil tudi ta, ki je bil, za štiri leta podaljšati mandate normalne občine. To je bilo rečeno. Sicer enodomne in tako naprej, ampak podaljšamo mandat, ko bomo spet na koncu štirih let spustili nekaj občin kot poskusne zajčke in spet ugotovili, da ta sistem ne gre, ker je bivši boljši in bomo enostavno dokazali ljudem, da moramo ostati v bivšem sistemu. V teh kompromisih, ko so se tudi moči pretakale z leve na desno, so taki kompromisi, kot so bili. Intervenirati je pač moralo tudi Ustavno sodišče. Sprejeli smo zakon o lokalni samoupravi in mislim, da ga je sedaj za izvesti.</p>
               <p>In tudi v primeru Kopra moram povedati, da je pač potrebno meglo malo odstraniti, mislim, da jo bo tudi ta današnja razprava, da bodo ljudje pač tudi na Koprskem spoznali in izvedeli, da bodo lahko, če bodo naredili manjše občine, manjše samoupravne skupnosti, da bodo opravljali sami s tistim denarjem, ki jim bo na razpolago in ki jim ga nazadnje tudi ustava obljublja in zakon tak mislim, da bomo morali tudi sprejeti v tem smislu, da ne bomo mačehovskih. Hvala lepa.</p>
            </sp>
            <sp xml:id="SDZ1-Redna-20-1994-05-25.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliki imata še gospod Jožef Školč in gospod dr. Ciril Ribičič, ki si lahko preostale tri minute bratsko razdelita. Prosim.</p>
            </sp>
            <sp xml:id="SDZ1-Redna-20-1994-05-25.sp156">
               <speaker>JOŽEF ŠKOLČ:</speaker>
               <p>Imam to nesrečo, da ljudje, ki govorijo, bom rekel, natančno poslušam in sem res računal zatem, ko je gospod Geržina rekel, da mi bo osvežil spomin, da mi bo povedal nekaj, kar sem pozabil. V tistem, kar je govoril, je pa seveda povedal vse tisto, kar sem že nekajkrat tukaj govoril. Seveda je povedal nekaj, da oni težko sprejemajo odgovornost za svoje odločitve in kompromise, ki so jih sklepali, in da so bili pač nedolžni in zavedeni in po vsej verjetnosti, ker ne verjame v pomoč poslanskih kolegov, verjame v pomoč tistega, na katerega se je skliceval, naj mu v tem primeru pomaga. Velja pa vseeno povedati eno stvar, da gospod Geržina zamenjuje teritorij in mandat. Tukaj sem bil ekspliciten. Mi, za razliko od njega, nismo hoteli podaljšati mandata. Mandat so podaljševale SLS, SKD in da ne bi koga spustil, bom rekel, in ostali. Gospod Geržina, lepo vas prosim, poslušajte, se boste kaj naučili. No, poglejte! Mi smo pa trdili, gospod Geržina, da se mandata ne sme podaljševati, in da je zato potrebno izvesti nove volitve v teritorije starih občin. (Pripomba iz klopi:) Vidite, kako vam gre od rok. (Smeh.) Ali lahko povem do konca, ali bo...</p>
            </sp>
            <sp xml:id="SDZ1-Redna-20-1994-05-25.sp157">
               <speaker>PODPREDSEDNIK DR. LEV KREFT:</speaker>
               <p>Ja, prosim. Že do sedaj je bilo dobro.</p>
            </sp>
            <sp xml:id="SDZ1-Redna-20-1994-05-25.sp158">
               <speaker>JOŽEF ŠKOLČ:</speaker>
               <p>Ampak hočem vam reči, da morete ločiti med teritorijem in mandatom, in da po tej plati ne morete nas obsoditi za to, da smo bili za podaljšanje mandatov, ko smo pa vendar bili za volitve. Problem je bil, da ni bilo mogoče v zelo kratkem času preoblikovati tudi teritorije iz vrste razlogov in tukaj seveda ne bi dolžil ne ljudske stranke, ne krščanskih demokratov in še najmanj gospoda Geržine, da je kriv za to, da pač ni bilo mogoče določiti teh novih teritorijev. Tisto, kar bom pa jaz, da vam bom dal nekaj prav, recimo rekel, da smo naredili napako, smo jo pa naredili v tisti točki, ko smo vam verjeli, da je pa v določenih občinah že vse pripravljeno, in da je mogoča reorganizacija tako. Sedaj ste pa seveda govorili, da niti po pol leta ne veste, kako bodo te občine funkcionirale in predvidevam, da tudi takrat niste vedeli, kaj ste govorili. Hvala lepa.</p>
            </sp>
            <sp xml:id="SDZ1-Redna-20-1994-05-25.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Ciril Ribičič, repliko pa dobi po tem še gospod Miroslav Geržina.</p>
            </sp>
            <sp xml:id="SDZ1-Redna-20-1994-05-25.sp160">
               <speaker>DR. CIRIL RIBIČIČ:</speaker>
               <p>Hvala lepa. Spoštovani! Kar zadeva to, kar je gospod Geržina govoril, moram reči, da po mojem pregledu stanja je on tisti, ki je eden redkih teh poslancev, ki ne podpira kompromisov, ki se sklepajo. Oglasil pa se nisem zaradi tega, ampak zaradi tega, ker je tisto rešitev, ki jo je Ustavno sodišče razveljavilo, 95. člen, ki mi je bil danes že enkrat očitan, so vložili skupaj poslanci LDS in Slovenskih krščanskih demokratov. Čista neresnica je, da ne rečem drugače, čista neresnica je, da smo takrat želeli ustanoviti kot poskusne neke majhne občine in pokazati, kako so nesposobne. Predlogi so bili za Rogaško Slatino, za Zreče in za druge podobne primere, ker če jih primerjamo z občinami, ki sedaj nastajajo, so ne samo teritorialno velike, ampak tudi ekonomsko bistveno močnejše od ogromnega števila občin. Hvala lepa.</p>
            </sp>
            <sp xml:id="SDZ1-Redna-20-1994-05-25.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Miroslav Geržina. Mislim, repliciranje moramo končati, ker nima smisla jutri z repliciranjem nadaljevati in vam predlagam, da vsaj toliko poslušate svoje kolege. Izvolite.</p>
            </sp>
            <sp xml:id="SDZ1-Redna-20-1994-05-25.sp162">
               <speaker>MIROSLAV GERŽINA:</speaker>
               <p>Hvala lepa. Gospod Školč, hvala lepa za pouk o demagogiji. Počasi se bom tudi tega navadil. Glede občin gospod Ribičič pa tako. Mislim, da, oprostite, če niste danes govorili, ampak kolegi so govorili, da je zadeva še sporna. To ste vi govorili. Gospod Školč, nič se ne bojim tega, da gredo v to, ker sem danes že tukaj to povedal pred to govornico, da tisti, ki so delali v kateri malo aktivni krajevni skupnosti, bodo obvladali probleme, ki se porajajo z novo lokalno samoupravo. Nič drugega. In če kdo kaj meša, mogoče pa vi kaj mešate državno upravo, o kateri zakona še ni tukaj in ki bi razjasnil precej te zadeve in ki bi moral biti in mislim, da nismo bili mi tisti ne krščanski demokrati ne jaz, ki smo to zavirali ali pa kdo drug, naj se vpraša kdo, naj se pogleda tudi magnetograme in bi bilo dosti jasnejše. Hvala lepa.</p>
            </sp>
            <sp xml:id="SDZ1-Redna-20-1994-05-25.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Tone Partljič.</p>
            </sp>
            <sp xml:id="SDZ1-Redna-20-1994-05-25.sp164">
               <speaker>TONE PARTLJIČ:</speaker>
               <p>Gospod Miroslav, če bi šli gledati magnetograme, bi se spomnili tudi enega takšnega zaključka seje in polemike in replike med nama, ki je izzvenela šaljivo, pa bi mogoče bilo dobro za nocoj. Mislim, da je šlo točno za ta del argumentacije. Vi ste v polemiki o tem, ali se naj ti kriteriji izpišejo, ali morda ta hip niso potrebni, pa zberimo korajžo, pa pojdimo že v realizacijo oziroma v nadaljevanje sprejemanja zakona, rekli, da ste pobrali tri štoparke in se peljali z njimi do Ajdovščine in so se vse tri strinjale z vami.</p>
               <p>Rekel sem vam, da že sedem let vozim štoparje in da meni govorijo ravno nasprotno. Hotel bi reči, da če bi gledali nazaj, s kakšno težo argumentov je kdaj kdo nastopal, da mogoče sploh ne bi prišli daleč, da se je treba najbrž umiriti in jutri pogledati, kaj od danes naprej. Ker argumenti so bili na eni in drugi strani včasih šaljivi.</p>
            </sp>
            <sp xml:id="SDZ1-Redna-20-1994-05-25.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej danes je bilo dosti besed o volji ljudi. Vsem skupaj želim samo, da bi bili jutri boljše volje. Nadaljujemo jutri ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA 25. MAJA 1994 OB 19.04 URI IN</stage>
         </div>
      </body>
   </text>
</TEI>
