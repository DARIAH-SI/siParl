<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-45-1996-06-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">201996129EE8C7B6C1257832004838DE</idno>
               <idno type="URI">201996129EE8C7B6C1257832004838DE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-45-1996-06-11.DZ" n="45">
               <name>Izredna</name>
               <date when="1996-06-11"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-45-1996-06-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">45. izredna seja</stage>
            <stage type="date">(11., 12., 13., 14., 18., 19. in 20. junij 1996)</stage>
            <stage type="chairman">Sejo so vodili: Jožef Školč, predsednik Državnega
                    zbora, dr. Lev Kreft, Miroslav Mozetič in Vladimir Topler, podpredsedniki
                    Državnega zbora.</stage>
            <stage type="time">Seja se je pričela ob 10.24 uri.</stage>
            <sp xml:id="SDZ1-Izredna-45-1996-06-11.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke in kolegi poslanci, gospe in gospodje! Najprej vas prosim, da zasedete svoja mesta.</p>
               <p>Pričenjam 45. izredno sejo Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: gospa Jadranka Šturm-Kocjan, gospod Janez Vindiš, dr. Janko Predan, dr. Bojan Korošec, dr. Jože Pučnik, dr. Lev Kreft, gospa Maria Pozsonec, gospa Irena Oman, dr. Dušan Bavdek, gospod Ivo Hvalica, gospod Roberto Battelli, gospod Vitodrag Pukl, gospodična Polonca Dobrajc od 10.30 do 11.30, gospod Ivan Sisinger od 10.30 do 11.30 in dr. France Bučar ravno tako do 11. ure 30 in gospod Ivan Oman. Ugotovimo sklepčnost! (55 prisotnih.)</p>
               <p>Ugotavljam, da je zbor sklepčen in lahko odloča.</p>
               <p>Na sejo sem vabil predstavnike Vlade Republike Slovenije, predstavnike Državnega sveta in lepo število gostov k 1. točki dnevnega reda. Vse, ki so se seje udeležili, lepo pozdravljam.</p>
               <p>Prehajamo na določitev dnevnega reda 45. izredne seje Državnega zbora. Sklicana je bila na podlagi drugega odstavka 51. člena in prvega odstavka 54. člena Poslovnika Državnega zbora in na predlog Vlade Republike Slovenije. Predlog dnevnega reda ste prejeli s sklicem 45. izredne seje z dne 4.6.1996.</p>
               <p>Smo najprej pri umikih. Predlogov za umik točk z dnevnega reda nismo dobili. In sprašujem, ali želi kdo predlagati umik katere od točk, ki so predvidene za ta dnevni red? (Ne želi.)</p>
               <p>Prehajamo k širitvam. Danes smo dobili dva predloga. In sicer najprej predlog gospoda Janeza Kopača, ki predlaga zboru širitev dnevnega reda s predlogom zakona o spremembah in dopolnitvah zakona o izvrševanju proračuna Republike Slovenije v hitrem postopku.</p>
               <p>Besedo dajem gospodu Kopaču.</p>
            </sp>
            <sp xml:id="SDZ1-Izredna-45-1996-06-11.sp2">
               <speaker>MAG. JANEZ KOPAČ:</speaker>
               <p>Hvala za besedo. Gre za manj vsebinsko pomembno spremembo tega zakona. Predlagam pa to zaradi tega, ker seveda sodi v ta tako imenovani paket za razbremenitev gospodarstva in omogoča s posebno formulo, predpisano v novem 77.a členu, oblikovanje tekoče proračunske rezerve na način, kot ga sicer predvideva predlog rebalansa in v 2. členu predvideva oziroma v 2. in 3. členu skupaj predvideva limit, do katerega se Vlada sicer po obstoječem zakonu o izvrševanju proračuna brez limita sme zadolževati za potrebe financiranja likvidnostnega primanjkljaja Zavoda za pokojninsko in invalidsko zavarovanje. Menim namreč, da je tak limit seveda potreben, obstoječi zakon pa ga ne vsebuje. Zato predlagam, da ta predlog zakona kot manj vsebinsko pomemben ali obsežen, vsekakor pa nedvoumno povezan s paketom, ki ga naj bi obravnavali, uvrstite na dnevni red. Predlagam pa tudi, da se ga obravnava na koncu, torej po vseh teh obravnavanih zakonih. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp3">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Matično delovno tega tega ni moglo obravnavati, zato sprašujem predstavnika Sekretariata za zakonodajo in pravne zadeve, ali želi besedo? (Ne želi.) Želi besedo predstavnik Vlade ob tem predlogu? (Ne želi.) Želijo besedo predstavniki poslanskih skupin? (Ne želijo.) Torej dajem na glasovanje... Želi v imenu poslanske? Proceduralno?</p>
            </sp>
            <sp xml:id="SDZ1-Izredna-45-1996-06-11.sp4">
               <speaker>JANA PRIMOŽIČ:</speaker>
               <p>Spoštovani gospod predsednik, drage poslanke in poslanci, predstavniki vlade! Dober dan. V imenu poslanske skupine bi predlagala 15 minut odmora, ker ta zadeva, ki je prišla danes na klop, mislim, da jo moramo temeljito poučiti, sicer v 15-ih minutah ne vem, koliko bo to šlo, ampak za prvi vtis mislim, da potrebujemo vsi skupaj nekaj odmora, da pripravimo res primerno stališče. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlagam, da poslušamo tudi še gospoda Poljšaka, ki predlaga drugo razširitev in gremo potem, pred odločanjem, kakršnem koli, pa odredimo teh 15 minut, ker se bojim, da se lahko tak predlog upravičeno ponovi tudi ob tem predlogu. Gospod Poljšak bo obrazložil svoj predlog zakona o podržavljanju podjetja Videm d.o.o. Krško v stečaju, ki ga predlaga, da ga Državni zbor sprejme na tej izredni seji po hitrem postopku. Izvolite, gospod Poljšak.</p>
            </sp>
            <sp xml:id="SDZ1-Izredna-45-1996-06-11.sp6">
               <speaker>MARIJAN POLJŠAK:</speaker>
               <p>Hvala lepa. Predvidevam, da ta odmor 15 minut se nanaša verjetno na ta zakon, ker je pravkar prišel na klop, no, na drugi, saj ni važno. Ampak v glavnem sedaj ste dobili na klop, je tako ali tako kratka vsebina in ste imeli čas to prebrati. Jaz bi v podkrepitev samo to povedal, ker vemo, polemike so različne. Poglejte. Vsi vemo, za kaj gre. Jaz predlagam, da tudi tisti, ki so v dvomih, glasujejo za to, da ta zakon pride na dnevni red pod točko 1.a, takoj po 1. točki - to je obravnava problematike prodaje sredstev stečajnega dolžnika Videm d.o.o. v stečaju. Ker se bodo tudi skozi to obravnavo in razpravo določene stvari razčistile in se bodo mnenja lahko še spremenila in potem imamo pač to rezervo. Edina stvar, ki bi jo poudaril, je recimo, glavna stvar proti, ker govorijo, češ, zakaj bi podržavili, kakšna škoda bo za državo, sedaj bi pa mi dobili 35,5 milijonov mark, ali malo več ali malo manj, bi dobila država. Kakšna škoda je sedaj, če ne bo državni proračun dobil tega denarja. Jaz bi samo to povedal. Poglejte. Ekskluzivni prodajalec za izdelke Videm Krško je v bil v Avstriji Hago. Ta je kupoval in nabavljal surovine po normalni ceni na evropskem trgu in prodajal po višji ceni Vidmu. S tem se je ustvarjala izguba. Hago je kupoval izdelke Vidma po nižji ceni, tako da so jih proizvajali in prodajali preko Haga z izgubo. Hago je ustvarjal dobiček. Če Republika Slovenija želi in je pripravljena in če Vlada Republike Slovenije hoče ugotoviti, kakšna je razlika, kakšna je ta špekulacija, lahko ugotovi in v primeru Hago, v primeru VDI - to je Videm Dars Internacional, ki se je kasneje spremenil v Vitacel in v primeru Imex Milano. To je tako imenovani odliv kapitala. Ocenjujem, na osnovi pogovora z ljudmi, ki zadevo poznajo, da je bilo najmanj 150 milijonov mark odliva kapitala. Upam in sem prepričan, da če je volja Vlade in države, lahko dobi najmanj 35,5 milijonov mark. Se pravi, da ni izgube, ampak ta denar se lahko dobi. V glavnem predlagam, da se glasuje za to, da se ta predlog zakona uvrsti kot točka 1.a na dnevni red, takoj za točko o Vidmu. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Tudi tukaj matično delovno telo ne more povedati svojega mnenja, ker je prišel ta predlog tik pred sejo. Želi besedo predstavnik sekretariata? (Ne želi.) Želi besedo predstavnik vlade o tem predlogu? Želite besedo, minister Dragonja?</p>
            </sp>
            <sp xml:id="SDZ1-Izredna-45-1996-06-11.sp8">
               <speaker>METOD DRAGONJA:</speaker>
               <p>Hvala lepa, gospod predsednik. Naše ministrstvo in Vlada nista bila seznanjena s predlogom tega zakona, tako da bi prosil, da ga dobimo v proučitev.</p>
            </sp>
            <sp xml:id="SDZ1-Izredna-45-1996-06-11.sp9">
               <speaker>PREDSEDNIK JOŽEF ŠKOLČ:</speaker>
               <p>Torej predlagam, da sejo nadaljujemo ob 11. uri in da pogledate oba zakona. S tem da je razprava o prvem končana, o drugem pa bodo poslanske skupine lahko še povedale svoje mnenje. Sejo nadaljujemo ob 11. uri.</p>
            </sp>
            <stage type="time">(Seja je bila prekinjena ob 10.34 uri in se je nadaljevala ob 11.06 uri.)</stage>
            <sp xml:id="SDZ1-Izredna-45-1996-06-11.sp10">
               <speaker>PREDSEDNIK JOŽEF ŠKOLČ:</speaker>
               <p>Spoštovane poslanke in poslanci, gospe in gospodje! Prosim, da zasedete svoja mesta. Nadaljevali bomo z določanjem dnevnega reda, in sicer najprej z glasovanjem o uvrstitvi na dnevni red predloga zakona o spremembah in dopolnitvah zakona o izvrševanju proračuna Republike Slovenije po hitrem postopku in po predlogu gospoda Janeza Kopača. Ugotovimo sklepčnost! Proceduralno ali kaj. Ni tega. (38 prisotnih.) Ponovno ugotovimo sklepčnost! (42 prisotnih.) Ponovno ugotavljam prisotnost in vse v dvorani zaprošam, da zasedejo svoja mesta! (48 prisotnih.)</p>
               <p>Za odmor je zaprosila gospa Jana Primožič in ji dajem besedo.</p>
            </sp>
            <sp xml:id="SDZ1-Izredna-45-1996-06-11.sp11">
               <speaker>JANA PRIMOŽIČ:</speaker>
               <p>Hvala lepa za besedo. Lahko tudi govorim v imenu poslanske skupine. Gre seveda za uvrstitev dodatne točke na dnevni red, to je zakona o izvrševanju proračuna. Naša poslanska skupina meni, da ta zakon ni primeren za naš postopek oziroma se čudimo, zakaj ob predlaganem rebalansu Vlade poslanec LDS gospod Kopač prihaja z zakonom o izvrševanju proračuna. Sicer pa samo na kratko. Državni zbor je tisti, ki določa proračun oziroma rebalans, zato ne moremo pristajati na to, da s tem zakonom eventualno dajemo pooblastilo Vladi, da razporeja sredstva po posameznih ministrstvih. Državna blagajna mora biti pregledna, in če se spreminja, mora to storiti, kot je seveda v navadi povsod, Državni zbor.</p>
               <p>Pod drugič tudi ne moremo pristajati na to, da se Vladi s tem 1. členom nameni 6 milijard dodatnih sredstev na razpolago.</p>
               <p>In pod tretje. S 3. členom se omogoča Vladi, da se dodatno zadolžuje. V glavnem menimo, da je ustrezen zakonodajni akt za te spremembe rebalans, zato tega predloga zakona ne bomo podprli. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp12">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Smo v kočljivi situaciji, ko se poslanske skupine niso javile k besedi takrat, ko so bile pozvane. Odmor je bil zahtevan potem, ko sem ugotavljal prisotnost za glasovanje o uvrstitvi na dnevni red. Na drugi strani je seveda res, da nihče ni imel možnosti pogledati ta zakon, da bi lahko povedal stališče poslanske skupine, zato mi dovolite, da še enkrat pozovem druge poslanske skupine, da se v skladu s proceduro lahko opredelijo do tega predloga. Ali kdo ugovarja temu? (Ne.) Torej dajem besedo gospodu Potrču za poslansko skupino Združene liste.</p>
            </sp>
            <sp xml:id="SDZ1-Izredna-45-1996-06-11.sp13">
               <speaker>MIRAN POTRČ:</speaker>
               <p>Hvala lepa, gospod predsednik. V poslanski skupini smo pogledali vsebino predloga zakona in menimo, da njegove uvrstitve na dnevni red ni mogoče podpreti. Naj rečemo, da bi bilo mogoče o vsebini zakona o izvrševanju proračuna razpravljati, ko bomo razpravljali o rebalansu proračuna, ker je to medsebojno povezano, vendar je vsebina tega zakona pripravljena tako, da v posledici pomeni, da Državni zbor ni treba, da odloča o rebalansu proračuna. Menimo, da to pomeni izrivanje ali pa onemogočanje opravljanja vloge, ki jo ima ta Državni zbor v zvezi s proračunom, da je to nemogoče in nedopustno. In menimo, da bi se z uvrstitvijo in eventualnim sprejemom tega zakona dalo Vladi z zakonom o izvrševanju proračuna pomembna materialna pooblastila izven neposrednih odločitev, ki jih je po namenih porabe posameznih sredstev v proračunu namenil Državni zbor. Zaradi tega je za nas takšna vsebina nesprejemljiva, in iz teh razlogov tudi uvrstitev na dnevni red. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp14">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? (Ne.) Želi predlagatelj dodatno obrazložiti svoj predlog? Besedo dajem gospodu Kopaču.</p>
            </sp>
            <sp xml:id="SDZ1-Izredna-45-1996-06-11.sp15">
               <speaker>MAG. JANEZ KOPAČ:</speaker>
               <p>Hvala za besedo. Rad bi pojasnil samo še enkrat vsebino, kar sem že naredil, zato, da se bo izkazalo, da oba moja predhodna govornika nista natančno proučila, ali pa morda nista natančno razumela vsebine zakona. Vsebina zakona je res po svoji vsebini natančno to, kar predvideva rebalans. Torej, tisti, ki se strinja s tem, da obravnavamo in spremljamo rebalans, bi se moral načeloma strinjati tudi s to vsebino, ker je kopija tega. Gre samo za proceduralni zaplet, kajti rebalans bi morali obravnavati šele po 30 dneh po prispetju v Državni zbor, to je konec junija, vladni paket predlogov zakonov, tako imenovani paket za razbremenitev gospodarstva pa obravnavamo zdaj, danes, ta teden. Zato sem seveda menil, da bi bilo konsistentno, tisto, kar je predvideno v rebalansu, obravnavati tudi ta teden. Ne pa ta teden obravnavati to zakonodajo, potem čakati nadaljnja dva tedna, ko se dogaja nekaj drugega in potem znova obravnavati nadaljevanje ali, recimo, imeti nadaljevanje seje iz tega tedna. Samo za to gre. To, kar je govorila gospa Primožič, da gre za 6 milijard neke razpolagalne pravice, kar se Vlade tiče, seveda ni res. Tam notri piše, da Vlada lahko 1%, največ 1% proračunskih odhodkov formira kot tekočo proračunsko rezervo. In taka dikcija je seveda dikcija, ki jo pozna marsikateri drug zakon o financiranju javne porabe drugje po Evropi, posebej pa se mi zdi pomembna taka dikcija (škoda je, ker je nismo že v začetku leta vnesli v obstoječi zakon o izvrševanju proračuna) v državah v tranziciji - kar Slovenija nedvomno je - zato, ker omogoča minimalno fleksibilnost pri delovanju oziroma pri financiranju javne porabe. To je pravzaprav edina bistvena novost. Vse drugo, kar piše še v zvezi z zadolževanjem za Zavod za pokojninsko in invalidsko zavarovanje, niti ne bi bilo potrebno, kajti obstoječi zakon o izvrševanju proračuna je z odločitvijo parlamenta, ki je podprl nek amandma Vlade, že uzakonil zakonsko možnost za transfer 22 in pol milijard tolarjev, ki jih sedaj predvideva Vlada v rebalansu proračuna, iz proračuna v Zavod za pokojninsko in invalidsko zavarovanje. Tako da, če že govorimo o vsebini rebalansa, ki pravzaprav "premetava" (v narekovanju) samo dve postavki po svoji vsebini, ker pravzaprav ena postavka že ima zakonsko podlago; samo to formiranje tekoče proračunske v višini 3 milijard tolarjev, je v obstoječem zakonu o izvrševanju proračunu nima.</p>
               <p>In to sem jaz, to zakonsko podlago, sem želel dati s tem 1. členom svojega zakona o spremembah in dopolnitvah zakona. In samo to je vsebina tega zakona. In ves govor o tem, da bi Vladi dali velika materialna pooblastila in tako naprej, je brezpredmeten, če seveda razpravljavci iskreno želijo podpreti predlagani rebalans proračuna kot posledico obravnavanja zakonodaje v tem tednu. Če pa želijo nasprotovati rebalansu, potem pa bodo seveda nasprotovali tudi temu zakonu - ki sta, še enkrat poudarjam, po vsebini identična. Hvala.</p>
            </sp>
            <sp xml:id="SDZ1-Izredna-45-1996-06-11.sp16">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Na glasovanje torej dajem predlog za razširitev dnevnega reda z navedenim predlogom zakona. Ugotovimo sklepčnost! (64 prisotnih.)</p>
               <p>Kdo je za? (21 poslancev.) Je kdo proti? (38 poslancev.)</p>
               <p>Ugotavljam, da predlog ni sprejet.</p>
               <p>Prehajamo k odločanju za uvrstitev na dnevni red predloga zakona o podržavljanju podjetja Videm d.o.o. Krško v stečaju po hitrem postopku. Gospod Poljšak je kot predlagatelj svoj predlog že obrazložil. Sprašujem, ali želi predstavnik Sekretariata za zakonodajo besedo? (Ne želi.) Želi besedo predstavnik vlade? Izvolite, besedo dajem ministru za gospodarstvo, gospodu Dragonji.</p>
            </sp>
            <sp xml:id="SDZ1-Izredna-45-1996-06-11.sp17">
               <speaker>METOD DRAGONJA:</speaker>
               <p>Hvala lepa. Spoštovane poslanke, poslanci! V imenu Vlade bi podal mnenje, da zakon ne vsebuje predvsem ocene materialnih posledic za njegovo izvedbo. Te ocene, ta potrebna materialna sredstva za izvedbo tega zakona so znatna in menimo, da bi jih bilo potrebno oceniti, ko bo Državni zbor o njih odločil.</p>
            </sp>
            <sp xml:id="SDZ1-Izredna-45-1996-06-11.sp18">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu poslanske skupine SKD bo stališče predstavil gospod Černelič.</p>
            </sp>
            <sp xml:id="SDZ1-Izredna-45-1996-06-11.sp19">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Poslanke in poslanci, spoštovana Vlada! Poslanska skupina SKD daje po pregledu predloga zakona o podržavljanju Vidma d.o.o. Krško temu zakonu polno podporo. Strinja se s hitrim postopkom in daje Vladi in poslancem možnost, da ga z amandmaji naredimo operativnega, če ta ni, čeprav menimo, da je. Želimo, da Vlada pomaga gospodarstvu Slovenije, še posebno, ko gre za strateško pomembno proizvodnjo. Predlagani zakon omogoča prodajo 49% deleža, kar je dovolj za stimulacijo ekonomsko pozitivne proizvodnje. Zavrnitev zakona bo za nas pomenilo, da gre res za vnaprej dogovorjen scenarij, pri katerem je Državni zbor zgolj moteč element. Seveda, ne morem polemizirati z gospodom ministrom, vendar bi bil vesel, če bi to lahko. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp20">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine LDS bo predstavil gospod Anderlič.</p>
            </sp>
            <sp xml:id="SDZ1-Izredna-45-1996-06-11.sp21">
               <speaker>TONE ANDERLIČ:</speaker>
               <p>Poslanska skupina Liberalne demokracije Slovenije, razumljivo, ne bo podprla tega zakona. Gre preprosto za to, da sodi ta zakon v preteklost, da nacionalizacija na tak način, kot se predpostavlja v tem zakonu, ne sodi v ekonomski sistem, katerega je, in tudi seveda v pravni red, katerega je ta država že uvedla in ga izvaja. Menimo tudi, da v postopek stečaja ni mogoče posegati na tak način, ampak s pravnimi sredstvi, tako kot je po zakonu o stečaju to tudi potrebno in mogoče. Hvala.</p>
            </sp>
            <sp xml:id="SDZ1-Izredna-45-1996-06-11.sp22">
               <speaker>PREDSEDNIK JOŽEF ŠKOLČ:</speaker>
               <p>Hvala. Stališče poslanske skupine Samostojnih poslancev bo predstavil gospod Kopše.</p>
            </sp>
            <sp xml:id="SDZ1-Izredna-45-1996-06-11.sp23">
               <speaker>JOŽEF KOPŠE:</speaker>
               <p>Gospe in gospodje, predlagatelj zakona je član Samostojne skupine poslancev. V polni meri podpiramo zakon, obenem tudi naprošamo kolege, da dobro premislijo pri tej stvari. Kakšna je situacija v Vidmu, smo dosti o tem govorili, dosti je bilo govora o tem na tem Državnem zboru. Najnovejše stvari pa kažejo vendarle, da Vlada, ali pa vsaj njeni najvišji predstavniki, na žalost niso zainteresirani za reševanje Vidma. Če bi bili zainteresirani, bi se Dragonja včeraj, ko je bil v Vidmu, sestal z ljudmi, ki so se želeli z njim sestati. To so poslanci Državnega zbora iz teh krajev, to je župan tega kraja in je ta...</p>
            </sp>
            <sp xml:id="SDZ1-Izredna-45-1996-06-11.sp24">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, jaz bi vas prosil, da govorite striktno o zakonu oziroma o predlogu za uvrstitev za dnevni red. Stališče poslanske skupine Združene liste bo predstavil gospod Potrč.</p>
            </sp>
            <sp xml:id="SDZ1-Izredna-45-1996-06-11.sp25">
               <speaker>MIRAN POTRČ:</speaker>
               <p>Hvala lepa. V zvezi s problematiko Vidma v Krškem so temeljna stališča naše stranke naslednja. Storiti v tem Državnem zboru vse, da se proizvodnja celuloze in papirja v Vidmu ohrani, storiti vse, da se zagotovi normalno poslovanje in zaposlitev delavcem, da se ne bi ponovili primeri, ki jih že imamo, da se z neprogramiranimi stečaji pošilja kljub drugim obljubam ljudi v popolnoma nejasni situaciji na cesto. In tretje, storiti vse, da na proizvodnjo, ki je strateškega pomena in ki je v toliki meri vezana na domačo surovino, Slovenija kot država zagotavlja svoj dolgoročni vpliv tudi z jasno ekonomsko politiko in ukrepi države, ki bi takšen vpliv lahko zagotovili. Pričakujemo, da bo Vlada v razpravi, ki jo bomo o problemih Vidma imeli, mnogo bolj jasno kot doslej dala odgovore predvsem na dve vprašanji: na pravne možnosti uveljavljanja teh interesov, povezane seveda tudi že z izvedeno (ne pa popolnoma pravnomočno izvedeno dražbo), in drugo na to, ali ima država jasen ekonomski interes, da tudi sama, s svojim kapitalom prispeva k sanaciji proizvodnje celuloze in papirja v Vidmu. Ena od možnosti reševanja teh vprašanj je tudi predlagani zakon; res da najbolj radikalna, in o njej bodo različna mnenja, vendar kljub temu ena od možnosti. Da bi o vseh modalitetah rešitve lahko govorili, da bi si lahko nalili čistega vina o možnih rešitvah, da bi dali možnost Vladi, da nam pove, kaj misli o posamezni rešitvi, ne pa, da samo reče, ali so ali niso formalni pogoji izpolnjeni, v naši poslanski skupini podpiramo predlog, da se ta zakon uvrsti na dnevni red. Hvala.</p>
            </sp>
            <sp xml:id="SDZ1-Izredna-45-1996-06-11.sp26">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SNS bo predstavil gospod Jelinčič.</p>
            </sp>
            <sp xml:id="SDZ1-Izredna-45-1996-06-11.sp27">
               <speaker>ZMAGO JELINČIČ:</speaker>
               <p>Hvala lepa za besedo. Krško je za gotovo bistveni del slovenske papirne industrije in industrija celuloze in papirja je narodno strateškega pomena, kajti je potrošnik dveh surovin, to se pravi tako lesa kakor tudi odpadnega papirja. Zato je ta industrija tudi ekološki smetar naših gozdov in celotne infrastrukture naše civilizacije. Ni zanemarljiv podatek, da ima Slovenija letni prirastek v gozdovih cca 5,8 milijona kubičnih metrov lesa, letni posek pa znaša okrog 2 milijona kubičnih metrov lesa. Pri tem pa so rezerve še vedno velike - ob pravilni higieni gozdov in gospodarjenju z gozdovi. Na papirno in lesno predelovalno panogo je tudi vezana cela vrsta dobaviteljev surovin in odjemalcev izdelkov, ki bi bili v primeru, če bi porušili Krško, če bi ga zaprli, če bi ga dali v tuje roke - kar pomeni ravno tako počasno umiranje na obroke - bi pomenilo tudi porast vseh cen in predvsem prevzem slovenskega trga papirja. Imamo tudi razvito grafično in pa tiskarsko industrijo, ki bo morala za gotovo požirati ali bi morala požirati sčasoma bistveno večje cene papirja, s čemer bi pripeljalo tudi do tiste spirale, ki bi nas oziroma upam, da ne prav kmalu, nas bo pripeljala v inflacijska gibanja. Zato Slovenska nacionalna stranka popolnoma podpira, da se ta zakon, ki so ga predlagatelji danes dali na naše klopi, uvrsti na to sejo Državnega zbora in tudi podpiramo hitri postopek. Hvala.</p>
            </sp>
            <sp xml:id="SDZ1-Izredna-45-1996-06-11.sp28">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Šiftar bo predstavil stališče svoje poslanske skupine.</p>
            </sp>
            <sp xml:id="SDZ1-Izredna-45-1996-06-11.sp29">
               <speaker>DRAGO ŠIFTAR:</speaker>
               <p>Spoštovani! Socialdemokrati zakon podpiramo. Tudi, če so kakršnekoli mogoče še nedodelanosti, intencija je sigurno dobra in to intencijo podpiramo, jo pa lahko v proceduri spremenimo. Mislimo, da je to edini način, da lahko tako industrijo, strateško slovensko industrijo, čeravno to nikjer nismo opredelili, zaščitimo. Ker kakršnakoli druga varianta bo sprejeta, ali češki kupec ali pa domači, Vitacel, to pomeni samo, v tem trenutku: dva skregana prijatelja sta danes sprta, jutri bosta pa spet po že znanem scenariju zgodbe o uspehu odpeljala iz Slovenije in iz rok delavcev.</p>
            </sp>
            <sp xml:id="SDZ1-Izredna-45-1996-06-11.sp30">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj bo predstavil stališče poslanske skupine SLS.</p>
            </sp>
            <sp xml:id="SDZ1-Izredna-45-1996-06-11.sp31">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke podpira predlagani zakon o podržavljanju podjetja Videm d.o.o. Krško. Zavedamo se, da gre za tovarno celuloze, ki je na svojem področju temeljni objekt. Zavedamo se, da imamo opravka s strateško panogo. Zavedamo se, da je to ena redkih surovinskih gospodarskih vej, katere lahko Slovenija upravičeno in z vso odgovornostjo vzdržuje v svojem gospodarskem sistemu in tudi sodeluje na svetovnem trgu. Zavedamo se, da gre za strateško tovarno, da gre za strateško gospodarstvo in želimo, da ima država nad takimi strateškimi objekti večinski delež. Zato menimo, da je sprejetje tega zakona nujno potrebno, da je potreben čas, da se lahko opravi revizija in ustrezna sanacija, nakar se lahko zgodi tako ali drugačno lastninjenje, toda obvezno z večinskim deležem države. Želimo, da postane to princip pri vseh strateških gospodarskih panogah. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp32">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Peršak bo predstavil stališče poslanske skupine Demokratov.</p>
            </sp>
            <sp xml:id="SDZ1-Izredna-45-1996-06-11.sp33">
               <speaker>ANTON PERŠAK:</speaker>
               <p>Glede na to, da je prva tema razprava o položaju v Papirnici Videm Krško, in glede na to, da bo, upajmo, ta razprava dala določene odgovore tudi v smislu, kaj lahko država naredi, je najbrž smiselno ta zakon uvrstiti na dnevni red, čeprav se v zvezi z njim seveda postavlja nekaj vprašanj. Prvo vprašanje je tehten premislek o tem, kaj se je doslej zgodilo s podjetji, ki so bila na tak ali drugačen način podržavljena. Najbrž ni namen tega podržavljenja ta, da bi se zgodilo podobno kot z večino tistih podjetij, ki jih je doslej razreševal tako imenovani Sklad za razvoj Republike Slovenije, kjer se je izkazalo, da je ta sklad pravzaprav večji del posameznega podjetja na nek način pokopal, tisto, kar je bilo ugotovljeno, da je eventualno še zdravo jedro, pa potem nekomu prodal; ravno tako kot je pač zdaj bil prodan Videm Krško. To je po navadi stalo seveda tudi veliko izgubo delovnih mest in tako naprej. Zaradi tega, da se ta razprava omogoči, da se pravzaprav ugotovi, kaj je možno narediti, tudi mogoče s prehodnim podržavljenjem, bomo uvrstitev na dnevni red podprli. Mislim pa, da je potreben tehten premislek, kaj bi takšno podržavljenje dejansko prineslo in pomen. Hvala.</p>
            </sp>
            <sp xml:id="SDZ1-Izredna-45-1996-06-11.sp34">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Je ostala še kakšna poslanska skupina, ki bi želela predstaviti svoje mnenje? (Ne.) Gospod Lenič ima proceduralni predlog.</p>
            </sp>
            <sp xml:id="SDZ1-Izredna-45-1996-06-11.sp35">
               <speaker>JOŽE LENIČ:</speaker>
               <p>Hvala lepa, gospod predsednik. Spoštovane dame, spoštovani gospodje! Moj proceduralni predlog je: predlagam, da do glasovanja o tem zakonu ne pride, ker zakon ni bil vložen v skladu s poslovnikom. Na to je nenazadnje opozoril minister Dragonja; opozoril je na to, da manjka tisto poglavje, ki govori o finančnih posledicah. Povedal nam je, da bi bile finančne posledice znatne, ni povedal kolikšne, in dokler ta zakon ni opremljen tudi s tem poglavjem, ki je nenazadnje za uvrščanje tega zakona na dnevni red bistven, predlagam, da do tega glasovanja ne pride, ker bi bilo to v nasprotju s poslovnikom. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp36">
               <speaker>PREDSEDNIK JOŽEF ŠKOLČ:</speaker>
               <p>Prosim za mir v dvorani! Zakon je bil vložen tako, da na formalen način izpolnjuje tisto, kar zakon mora imeti po teh razdelkih. Ali so utemeljitve korektne ali ne, je stvar razprave najprej pri dnevnem redu. Vse pomanjkljivosti tega zakona ali pa del pomanjkljivosti tega zakona je bil prezenten ljudem v dvorani. O tistem delu, ki se nanaša na skladnost z ustavo, se bojim, da ni mogoče v tem trenutku tukaj o tem odločati in razpravljati. Poslankam in poslancem je popolnoma jasno, po moji presoji, o čem odločajo. Vpeljujemo nek nov institut, proti kateremu smo dosti časa se uspešno branili, in možno je seveda zakon v proceduri sprejeti ali zavrniti. V tem trenutku pa ni mogoče preložiti odločanja o tem, ker govorimo o dnevnem redu, in je možno, tako kot pri prejšnjem predlogu, zakon za uvrstitev na dnevni red podpreti ali zavrniti. Ker drugače bi to pomenilo prekinitev seje, menim pa, da to ne bi bilo korektno.</p>
               <p>Ugotavljam prisotnost za glasovanje o uvrstitvi tega predloga zakona na dnevni red. Ugotovimo sklepčnost! (62 prisotnih.)</p>
               <p>Kdo je za? (40 poslancev.) Je kdo proti? (19 poslancev.)</p>
               <p>In na glasovanje dajem še predlog, da se navedeni predlog zakona sprejme po hitrem postopku. Ugotovimo sklepčnost! (58 prisotnih.)</p>
               <p>Kdo je za? (35 poslancev.) Je kdo proti? (17 poslancev.)</p>
               <p>Ugotavljam, da je tudi ta predlog sprejet. Zbor bo to točko obravnaval kot 1.a točko dnevnega reda potem, ko bo dobil mnenje matičnega delovnega telesa. Je še kakšen predlog za širitev? Gospod Podobnik.</p>
            </sp>
            <sp xml:id="SDZ1-Izredna-45-1996-06-11.sp37">
               <speaker>MARJAN PODOBNIK:</speaker>
               <p>Spoštovani! V zgodnjih jutranjih urah 4. junija je katastrofalni požar popolnoma uničil najpomembnejši del objekta in opreme klavnice in predelave kombinata Pivka v Neverkah. Gre za kolektiv s 600 zaposlenimi in 120 družin zadružnih kooperantov in za podjetje, ki ima tržni delež 6.000 ton mesa v Sloveniji in 2.500 ton mesa in izdelkov v izvozu. Naslednji dan po tej nesreči, katastrofalni, sem bil skupaj s kmetijskim ministrom na ogledu pogorišča. Na pogovoru je bilo rečeno, da bo Vlada obravnavala, ali je možno to sanirati po svoji plati, v nasprotnem primeru pa bo seja, izredna seja Državnega zbora izkoriščena za to, da bo z interventnim zakonom se zaščitilo trga, kajti teh 600 ljudi danes je do trenutka nesreče imelo delo in če ta trg izgubi, seveda to področje Brkinov izgubi svoje najpomembnejše podjetje. Po informacijah, ki smo jih uspeli neuradno dobiti, Vlada ni sprejela nobenega ukrepa, ki bi kolikor toliko reševal to problematiko, zato zdaj samo sprašujem - jaz imam dokumentacijo, nimam pa seveda...</p>
            </sp>
            <sp xml:id="SDZ1-Izredna-45-1996-06-11.sp38">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, govorimo o širitvah in nismo pri točki vprašanja in pobude poslancev. Ali imate predlog za širitev?</p>
            </sp>
            <sp xml:id="SDZ1-Izredna-45-1996-06-11.sp39">
               <speaker>MARJAN PODOBNIK:</speaker>
               <p>Imam predlog, da glede na dejstvo, da danes obravnavamo vprašanja rešitve problemov slovenskega gospodarstva, tudi že zavoženega, da rešimo tudi problem tistega, ki je trden in stabilen, in da ne bomo tega pustili propasti zaradi lastne neumnosti. In predlagam, da se ta zakon, če Vlada ni sprejela ustreznih ukrepov, uvrsti na dnevni red, da ga Vlada prinese, če je minister to obljubil, ob tem, ko je kmetijski minister dejal, da je vprašanje, ali je sploh smiselno, glede na obseg te proizvodnje, obnoviti v celoti ta kombinat, in je bilo seveda to sprejeto z dobesedno osuplostjo. In jaz edino, kar lahko...</p>
            </sp>
            <sp xml:id="SDZ1-Izredna-45-1996-06-11.sp40">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik! Ugotavljam, da vi ne govorite v skladu s tem, za kar ste dobili besedo, nimate predloga za širitev, in bi prosil, če zapustite govornico. Prosim!</p>
            </sp>
            <sp xml:id="SDZ1-Izredna-45-1996-06-11.sp41">
               <speaker>MARJAN PODOBNIK:</speaker>
               <p>Hvala lepa! Bom zapustil govornico, povem pa še enkrat to...</p>
            </sp>
            <sp xml:id="SDZ1-Izredna-45-1996-06-11.sp42">
               <speaker>PREDSEDNIK JOŽEF ŠKOLČ:</speaker>
               <p>Ne, gospod Podobnik! Spoštujte avtoriteto predsednika! Prekršili ste pravila na seji in bi vas prosil, če takoj odnehate.</p>
            </sp>
            <sp xml:id="SDZ1-Izredna-45-1996-06-11.sp43">
               <speaker>JANEZ PODOBNIK:</speaker>
               <p>...(Ne govori v mikrofon.)... Se opravičujem. Nekaj proceduralno bi vam pa povedal brez ozvočenja to...</p>
            </sp>
            <sp xml:id="SDZ1-Izredna-45-1996-06-11.sp44">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, prekinjam sejo, dokler ne boste zapustili te govornice.</p>
            </sp>
            <sp xml:id="SDZ1-Izredna-45-1996-06-11.sp45">
               <speaker>JANEZ PODOBNIK:</speaker>
               <p>(Ni ozvočeno.) Žal mi je, žal mi je, da bo tudi zaradi neodgovornosti Državnega zbora propadel kombinat Neverke.</p>
            </sp>
            <sp xml:id="SDZ1-Izredna-45-1996-06-11.sp46">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ugotavljam prisotnost za nadaljevanje seje, ker so izpolnjeni pogoji. Ugotavljamo prisotnost! (49 poslancev.) Gospa Nada Skuk ima proceduralni predlog.</p>
            </sp>
            <sp xml:id="SDZ1-Izredna-45-1996-06-11.sp47">
               <speaker>NADA SKUK:</speaker>
               <p>Hvala za besedo. Jaz bi prosila predsedstvo, da omogoči, glede na obtožbe gospoda Podobnika, da predstavnik ministrstva pojasni, kaj je bilo storjeno v zvezi s tem vprašanjem, ker vsaj to smo dolžni, ne pa, da se konča na tak način. Seveda sem tudi sama zainteresirana, da se ta vprašanja rešijo, vendar ne more to ostati nedorečeno. Kot sama vem, je ministrstvo danes že odobrilo določen denar, da se ta proizvodnja začne.</p>
            </sp>
            <sp xml:id="SDZ1-Izredna-45-1996-06-11.sp48">
               <speaker>PREDSEDNIK JOŽEF ŠKOLČ:</speaker>
               <p>Gospa Skukova, tudi vi zlorabljate govornico in bi vas prosil, da jo zapustite, ker govorimo o razširitvah in bi prosil, če se držite razširitev. Ministrstvo ima možnost, da reagira na to, jaz sem pa dolžan vzdrževati red na seji in bi vas vse skupaj prosil, da ga upoštevate, tako kot je zapisan. In če sem prekinil gospoda Podobnika, potem moram prekiniti na tej točki tudi vas in ne morem dovoliti, da bi se seja odprla za tista vprašanja, ki niso na dnevnem redu.</p>
            </sp>
            <sp xml:id="SDZ1-Izredna-45-1996-06-11.sp49">
               <speaker>NADA SKUK:</speaker>
               <p>Prosim, da daste ministru možnost, da to pojasni.</p>
            </sp>
            <sp xml:id="SDZ1-Izredna-45-1996-06-11.sp50">
               <speaker>PREDSEDNIK JOŽEF ŠKOLČ:</speaker>
               <p>To ni mogoče. Ima še kdo predlog razširitve? Gospod Podobnik, vi ste že zlorabili pri tem predlogu za razširitev in ne verjamem, da v tem trenutku lahko podaste korekten predlog. Želi še kdo besedo? Bi prosil, če daste gradivo, o katerem bomo lahko odločali, predem vam sploh dam besedo. Nimate besede, gospod Podobnik, dokler ne pogledam, če je to gradivo sposobno za uvrstitev na dnevni red. Če izvolite sesti, druge pa prosim za potrpežljivost, ki edina omogoča, da lahko peljemo seje dnevnega reda normalno naprej.</p>
               <p>Gradivo bomo razmnožili vodjem poslanskih skupin, da bo popolnoma jasno, da gradivo ni sposobno za obravnavo na zboru, ker gre za informacijo o požaru brez predlogov sklepov, ki jo je podpisalo vodstvo podjetja. Želi še kdo v zvezi s širitvijo? Imate nov material, gospod Podobnik? Proceduralni predlog imate? Najprej bom vprašal, če ima še kdo v zvezi s širitvijo kakšen predlog? (Nima.) Torej, preden gremo na odločanje o hitrih postopkih, ima gospod Podobnik proceduralni predlog.</p>
            </sp>
            <sp xml:id="SDZ1-Izredna-45-1996-06-11.sp51">
               <speaker>MARJAN PODOBNIK:</speaker>
               <p>Spoštovani gospod predsednik! Vašega žaljivega pristopa ne bom komentiral, sicer pa predlagam oziroma prosim za 15 minut odmora oziroma pol ure odmora v imenu poslanske skupine Slovenske ljudske stranke, da bomo pripravili gradivo - glede na to, da pač Vlada očitno ni nič pripravila - zato, da bo možna razprava o problematiki posledic požara v perutninskem kombinatu Pivka v Neverkah. Glede na dejstvo, da so konkretni predlogi ukrepov tudi že navedeni v stališčih vodstva kombinata, da jih pa pač oblikujemo na način, kot je to skladno s poslovnikom. Hvala.</p>
            </sp>
            <sp xml:id="SDZ1-Izredna-45-1996-06-11.sp52">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, jaz vam ne bom mogel v tej prošnji ugoditi, ker bi morali gradivo predložiti do pričetka seje, tako kot so storili to drugi. Ni pa mogoče seje prekinjati zato, da se sploh začnejo pripravljati materiali za sejo.</p>
               <p>Prehajamo na odločanje o predlogih za sprejem zakonov po hitrem postopku. Vlada Republike Slovenije je zboru predložila predlog zakona o davku na izplačane plače in predlaga zboru, da ga sprejme po hitrem postopku. Matično delovno telo podpira sprejem predloga zakona po hitrem postopku. Sprašujem najprej predstavnika vlade, ali želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
               <p>Na glasovanje dajem predlog za sprejem navedenega predloga zakona po hitrem postopku. Ugotovimo sklepčnost! (55 prisotnih.)</p>
               <p>Kdo je za? (29 poslancev.) Je kdo proti? (11 poslancev.)</p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o davku na firmo in predlaga zboru, da ga sprejme po hitrem postopku. Matično delovno telo podpira sprejem predloga zakona po hitrem postopku. Sprašujem predstavnika Vlade, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Gospod Jelinčič.</p>
            </sp>
            <sp xml:id="SDZ1-Izredna-45-1996-06-11.sp53">
               <speaker>ZMAGO JELINČIČ:</speaker>
               <p>Hvala lepa. Mislim, da v predlogu zakona o davku na firmo gre za materijo, ko hoče Vlada na zelo perfiden način pritisniti na manjše firme oziroma na majhne firme, obenem pa lajšati velikim firmam delovanje. Lahko sodimo, vsaj mi tako razmišljamo, da gre za delno rušenje majhnih kapitalnih družb in zaradi tega, če je že zakon na sporedu, nasprotujemo hitremu postopku. Hvala.</p>
            </sp>
            <sp xml:id="SDZ1-Izredna-45-1996-06-11.sp54">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanske skupine? (Ne želi.) Želi morebiti predstavnik Vlade sedaj obrazložiti predlog? Tudi ne želi. Na glasovanje dajem predlog za sprejem navedenega predloga zakona po hitrem postopku. Ugotovimo sklepčnost! (57 prisotnih.)</p>
               <p>Kdo je za? (20 poslancev.) Je kdo proti? (32 poslancev.)</p>
               <p>Ugotavljam, da bo predlog obravnavan v prvi obravnavi.</p>
               <p>Vlada Republike Slovenije je zboru predložila predlog zakona o izvajanju socialnega sporazuma za leto 1996 in predlaga zboru, da ga sprejme po hitrem postopku. Matično delovno telo podpira sprejem predloga zakona po hitrem postopku. Sprašujem predstavnika Vlade, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za sprejem navedenega predloga zakona po hitrem postopku. Ugotovimo sklepčnost! (56 prisotnih.)</p>
               <p>Kdo je za? (53 poslancev.) Je kdo proti? (3 poslanci.)</p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in dopolnitvah zakona o družbi za zavarovanje in financiranje izvoza Slovenije in predlaga zboru, da ga sprejme po hitrem postopku. Matično delovno telo podpira sprejem predloga zakona. Sprašujem predstavnika Vlade, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za sprejem navedenega predloga zakona po hitrem postopku. Ugotovimo sklepčnost! (58 prisotnih.)</p>
               <p>Kdo je za? (39 poslancev.) Je kdo proti? (3 poslanci.)</p>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in dopolnitvah zakona o uporabi sredstev, pridobljenih iz naslova kupnine na podlagi zakona o lastninskem preoblikovanju podjetij in predlaga zboru, da ga sprejme po hitrem postopku. Matično delovno telo podpira sprejem predloga zakona po hitrem postopku. Sprašujem predstavnika Vlade, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za sprejem navedenega predloga zakona po hitrem postopku. Ugotovimo sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (4 poslanci.)</p>
               <p>Ugotavljam, da je predlog sprejet.</p>
               <p>Gospod Kopše ima proceduralni predlog.</p>
            </sp>
            <sp xml:id="SDZ1-Izredna-45-1996-06-11.sp55">
               <speaker>JOŽEF KOPŠE:</speaker>
               <p>Gospod predsedujoči! Želel bi videti mnenje matičnega delovnega telesa o prej omenjenem zakonu, ko ste citirali, da je bilo mnenje pozitivno za sprejem zakona po hitrem postopku. Hvala.</p>
            </sp>
            <sp xml:id="SDZ1-Izredna-45-1996-06-11.sp56">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, imate prav in se opravičujem. V scenariju imam, da je bilo to obravnavano, ni pa bilo. Torej, se opravičujem in predlagam, da eventualno, če je to kogarkoli zmotilo pri odločanju, da ponovimo to proceduro razprave. In sprašujem najprej, če želi besedo predstavnik vlade? Predsednik matičnega delovnega telesa ne more dobiti besede, ker ni obravnaval. Ali želi besedo sekretariat? (Ne.) Ali želijo besedo predstavniki poslanskih skupin? Izvolite, gospod Kopše.</p>
            </sp>
            <sp xml:id="SDZ1-Izredna-45-1996-06-11.sp57">
               <speaker>JOŽEF KOPŠE:</speaker>
               <p>Verjamem predlogu Vlade. Ta predlog sem malo prebral, da je potrebno to kupnino konec koncev razdeliti, vendar procedura, kar neprestano, tudi predsednik Državnega zbora in vsi v Državnem zboru ponavljamo, da je pojem demokracije, v tem primeru pa je bila po mojem, gospe in gospodje, izrabljena, zato prosim, da še enkrat ponovite glasovanje z dejstvom...</p>
            </sp>
            <sp xml:id="SDZ1-Izredna-45-1996-06-11.sp58">
               <speaker>PREDSEDNIK JOŽEF ŠKOLČ:</speaker>
               <p>Saj to ravno delamo.</p>
            </sp>
            <sp xml:id="SDZ1-Izredna-45-1996-06-11.sp59">
               <speaker>JOŽEF KOPŠE:</speaker>
               <p>Dovolite mi, da povem do konca; imam proceduralno in sem v imenu poslanske skupine tukaj - da smo prvič glasovali na ta način, drugič vam sporočam, da je jutri sklicana seja na to tematiko in danes ni bilo možno dobiti tega mnenja. Hvala.</p>
            </sp>
            <sp xml:id="SDZ1-Izredna-45-1996-06-11.sp60">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, se opravičujem. Iz Službe Državnega zbora sem dobil - žal - napačen podatek. Nisem ga preverjal in je zato to moja krivda. Ali želi še kdo v imenu poslanskih skupin? Gospod Rejc.</p>
            </sp>
            <sp xml:id="SDZ1-Izredna-45-1996-06-11.sp61">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Kot vemo, v SKD je bila včeraj na seji Komisije za spremljanje in nadzor lastninskega preoblikovanja ta točka na dnevnem redu, vendar po 5 urah seje tega ni obravnavala komisija. To je vse, kar lahko povem, sama SKD pa to podpira glede na hitri postopek.</p>
            </sp>
            <sp xml:id="SDZ1-Izredna-45-1996-06-11.sp62">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še katera poslanska skupina? (Ne.) Na glasovanje dajem predlog za sprejem predloga zakona o spremembah in dopolnitvah zakona o uporabi sredstev, pridobljenih iz naslova kupnine na podlagi zakona o lastninskem preoblikovanju podjetij po hitrem postopku in ugotavljam prisotnost. Ugotovimo sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (3 poslanci.)</p>
               <p>Ugotavljam, da je predlog sprejet.</p>
               <p>Državni svet Republike Slovenije je zboru predložil predlog zakona o zagotovitvi sredstev za odpravo posledic zime v letu 1995/96 in predlaga zboru, da ga sprejme po hitrem postopku. Ali želi besedo predstavnik Državnega sveta? (Ne.) Ali želi besedo predstavnik sekretariata? (Ne.) Ali želi besedo predstavnik vlade? Poročevalec matičnega delovnega telesa? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za sprejem navedenega predloga zakona po hitrem postopku.Ugotovimo sklepčnost! (57 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Prehajamo na obravnavo in odločanje o predlogih za sprejem zakonov po skrajšanem postopku. Vlada Republike Slovenije je v obravnavo zboru predložila predlog zakona o spremembah in dopolnitvah zakona o prispevkih za socialno varnost in predlaga zboru, da ga sprejme po skrajšanem postopku. Matično delovno telo s predlogom predlagatelja soglaša. Želi besedo predstavnik Vlade? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Torej dajem na glasovanje predlog za sprejem navedenega predloga zakona po skrajšanem postopku. Predlog ne bo sprejet, če mu bo nasprotovala najmanj 1/3 navzočih poslancev. Ugotovimo sklepčnost! (54 prisotnih.)</p>
               <p>Kdo je za? (48 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembah in dopolnitvah zakona o davku od dobička pravnih oseb in predlaga zboru, da ga sprejme po skrajšanem postopku. Matično delovno telo s predlogom soglaša. Želi besedo predstavnik Vlade? (Ne želi.) Želi besedo poročevalec matičnega delovnega telesa? (Ne želi.) Predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za sprejem navedenega predloga zakona po skrajšanem postopku. Predlog ne bo sprejet, če mu bo nasprotovala najmanj 1/3 navzočih poslancev.</p>
               <p>Ugotovimo sklepčnost! (51 prisotnih.)</p>
               <p>Kdo je za? (39 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembah in dopolnitvah zakona o dohodnini in predlaga zboru, da ga sprejme po skrajšanem postopku. Matično delovno telo s predlogom soglaša. Sprašujem predstavnika Vlade, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Na glasovanje dajem predlog za sprejem navedenega predloga zakona po skrajšanem postopku in veljajo običajna pravila. Ugotovimo sklepčnost! (51 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembah zakona o poroštvu Republike Slovenije za obveznosti gospodarskih družb iz poslov restrukturiranja dolgov in predlaga zboru, da ga sprejme po skrajšanem postopku. Matično delovno telo s tem predlogom soglaša. Sprašujem predstavnika Vlade, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Besedo dajem gospe Danici Simšič.</p>
            </sp>
            <sp xml:id="SDZ1-Izredna-45-1996-06-11.sp63">
               <speaker>DANICA SIMŠIČ:</speaker>
               <p>Hvala za besedo. Gospod predsednik, spoštovane poslanke in poslanci, spoštovani predstavniki Vlade! V poslanski skupini Demokratov Slovenije smo skorajda do konca sprejema tega dnevnega reda mirno čakali na besede predstavnika Vlade, da bi vsaj enkrat obrazložil predloge zakonov, ki jih Vlada v glavnem po hitrem postopku uvršča na dnevni red, pa žal nismo niti v enem trenutku poslanke in poslanci tega zbora bili vredni niti enega samega stavka utemeljitve predstavnika Vlade. Želimo v poslanski skupini Demokratov Slovenije opozoriti tudi na to, da se zakoni po hitrem postopku glede na naš poslovnik sprejemajo samo, kadar gre za izredne potrebe države, interesov obrambe ali naravne nesreče in zato tak odnos predstavnikov Vlade v naši skupini gledamo še s toliko večjim presenečenjem in začudenjem. Hvala.</p>
            </sp>
            <sp xml:id="SDZ1-Izredna-45-1996-06-11.sp64">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Torej dajem na glasovanje predlog za sprejem navedenega predloga zakona o spremembah zakona o poroštvu Republike Slovenije za obveznosti gospodarskih družb iz poslov restrukturiranja dolgov po skrajšanem postopku na glasovanje. Predlog ne bo sprejet, če mu bo nasprotovala najmanj ena tretjina navzočih poslancev. Ugotovimo sklepčnost! (53 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Tako smo izčrpali te predloge in predlagam za današnjo sejo dnevni red, kot ste ga prejeli s sklicem in s sprejetimi spremembami in dopolnitvami. Dovolite, da tega ne berem. Sprašujem, če želi v zvezi z dnevnim redom še kdo besedo? (Ne želi.)</p>
               <p>Na glasovanje dajem predlog dnevnega reda v celoti. Ugotovimo sklepčnost! (58 prisotnih.)</p>
               <p>Kdo je za? (45 poslancev.) Je kdo proti? (3 poslanci.)</p>
               <p>Ugotavljam, da je predlog dnevnega reda 45. izredne seje Državnega zbora sprejet.</p>
               <p>Dogovor v kolegiju je bil, da poskušamo vsaj prvo in predvidevam, da bo to potrebno narediti tudi s 1.a točko dnevnega reda, da to končamo v današnjem dnevu, ne glede na to, koliko bo seja trajala. Ostale točke pa bodo šle po običajnem delovnem ritmu v naslednjih dneh.</p>
               <p>Prehajamo torej na <title>1. TOČKO DNEVNEGA REDA - OBRAVNAVA PROBLEMATIKE PRODAJE SREDSTEV STEČAJNEGA DOLŽNIKA VIDEM D.O.O. KRŠKO V STEČAJU</title>.</p>
               <p>Obravnava te problematike je bila uvrščena na dnevni red seje na zahtevo Komisije za spremljanje in nadzor lastninskega preoblikovanja družbene lastnine, ki je zbrala in obravnavala vsa s sklicem predložena gradiva. Komisija je v obravnavo in sprejem zboru predložila tudi predlog sklepov in stališč, ki ste jih prejeli skupaj z navedeno zahtevo. Želi poročevalec komisije besedo? Besedo dajem predsedniku komisije, gospodu Rejcu.</p>
            </sp>
            <sp xml:id="SDZ1-Izredna-45-1996-06-11.sp65">
               <speaker>IZIDOR REJC:</speaker>
               <p>Gospod predsednik, hvala lepa za besedo. Gospe poslanke in gospode poslance lepo pozdravljam! Lep pozdrav tudi ministrom, državnim sekretarjem, direktorjem in direktoricama agencij in skladov, družbeni pravobranilki in javnemu pravobranilcu.</p>
               <p>Komisija za nadzor in spremljanje lastninskega preoblikovanja je to tematiko in problematiko prodaje sredstev stečajnega dolžnika Videm d.o.o. Krško v stečaju obravnavala na svojih štirih sejah, 87., 88., 89. in 90. - od 22. marca do pred kratkim. Na osnovi problema, ki smo ga zaznali in seveda na osnovi dimenzije, ki se je iz tega videla in tudi na osnovi suma, ki je izhajal iz pred-stečajnega obdobja do 1.4.1993, ko je stečaj nastopil, pa seveda do časa, ko je bila izvedena prodaja 13.3. tega leta, marca tega leta in tudi na osnovi zahteve poslancev, ki so podpisali in zahtevali, da se ta problematika obravnava na Državnem zboru, je komisija poskušala na osnovi sodelovanja vseh tistih, ki so sodelovali v procesu reševanja sistema Videm d.o.o. v Krškem v vsem zgodovinskem času od leta 1989 pa tja do današnjega dne.</p>
               <p>Prosili smo tudi Državni zbor, in Državni zbor se je odzval temu, da smo povabili Ministrstvo za gospodarske dejavnosti, za finance, pravosodje, za ekonomske odnose in razvoj, družbenega pravobranilca Republike Slovenije, Banko Slovenije, Agencijo za prestrukturiranje, Agencijo za sanacijo bank in hranilnic, Razvojni sklad, Agencijo za plačilni promet in informiranje, Stečajni senat Okrožnega sodišča v Krškem, člane upniškega odbora - hvala, gospod predsednik, da ste jih povabili na sejo - in vsi ti so danes prisotni. Poleg tega ste prejeli, spoštovane gospe in gospodje, poslanke in poslanci, veliko gradiva. To gradivo je našteto v vabilu in predstavlja 32 vrst medsebojnega komuniciranja, odgovorov in pojasnil. Danes ste tudi prejeli na mizo, skladno z dogovorom z vodstvom Državnega zbora, še gradivo, ki so ga prinesli na današnjo sejo predstavniki Agencije za plačilni promet, nadziranje in informiranje, in je sedaj že na klopeh pred vami. Gre seveda tudi za določena poročila, revizijska, od leta 1990 vse do sedaj. Ta celovit pregled oziroma celovita problematika, ki jo je komisija obravnavala, zadeva vrsto problemov, ki so nastali v času, ko se je podjetje opotekalo, do časa, ko je prišlo v upravljanje Republiškega sklada za razvoj, tja do odločitve v marcu, Vlade marca leta 1993, da se preide v stečaj, in 1.4.1993 je stekel stečajni postopek oziroma je bil v veljavi, in teče postopek skladno z zakonom 84/89, to se pravi še stari stečajni zakon, zakon o prisilni poravnavi, stečaju in likvidaciji. Ta zakon tudi izvajajo predstavniki Okrožnega sodišča in stečajni upravitelj. Seveda je ta zgodba mnogo širša, kot si jo lahko človek kar na hitro ogleda, je zgodba, ki pomeni pomemben delež celulozne papirne industrije in enega glavnih izvajalcev te dejavnosti in te branže v naši državi. Vemo, da tudi kasneje, ko se je država vključila spričo težav, ki so bile - naj prej še povem, da se je v letu 1991 sistematično zadrževal tudi stečajni postopek, ker je bilo v glavnem vse že zelo za to, da se to zgodi - vemo tudi, da je v letu 1991 potekala tudi sama investicija v nove stroje; vemo pa tudi, da je kasneje spričo težav in velikega inflacijskega pritiska in predragega denarja tudi Ljubljanska banka izvrševala upravljanje in pripeljala do določene stopnje, v kateri seveda je razvojni sklad prevzel in kasneje pa stečajni upravitelj oziroma sodišče. Ta zgodba se bo pred vami razpletla, česar že niste prebrali v razpravi.</p>
               <p>Moja dolžnost pa je, kot predsednika komisije, da vam na kratko povem, da smo na seji, s katere zaprošamo in zahtevamo od vodstva Državnega zbora, da se izvede izredna seja - ker vemo, da je bila prodaja izvršena 13. marca - da se ujame rok pritožbe. In mi smo vlado pozvali, naj da tudi ustrezen odgovor, ustrezno mnenje do 20.5., se pravi do prejšnjega meseca, glede na to, kaj bo zaradi suma oškodovanja družbene in državne lastnine, kaj in kako bo ukrepala vlada. Zahtevali smo tudi, ali je kot legitimna stranka skladno s 136. členom zakona o prisilni poravnavi in podobno, ali bo zahtevala razveljavitev prodaje zaradi oškodovanja koristi upnikov. In seveda Vlada, kot sem rekel, je to stališče dala, je sicer pripeto h gradivu, ki nosi naslov Celovita problematika slovenske celotne papirne industrije in v zadnjem delu so tri strani, kjer lahko vidite to zadevo. Malo je skrita, ampak je pa pripeta in mislim, da jo boste sedaj, kdor je še ni našel, tudi našli.</p>
               <p>Mi smo seveda tudi na osnovi vsega tega, kar sem povedal, predlagali Državnemu zboru ustrezna stališča in sklepe, s tem da seveda ta stališča pomenijo predvsem, prvič, ugotovitve Državnega zbora; predlagamo, da Državni zbor sprejme določene ugotovitve, ki se seveda nanašajo predvsem na to, da Ministrstvo za gospodarske dejavnosti ni opravilo svojih, bi rekel, nalog in seveda, ni uspešno opravilo že pred stečajnim postopku in tudi v stečajnem postopku dela, kot bi bilo potrebno. To seveda velja za vlado. Potem tudi Sklad Republike Slovenije za razvoj da tudi ni uspel v svojem času, ko je opravljal sanacijo, uspel, to primerno opraviti. In seveda, kasneje tudi Agencija za sanacijo bank in sklad za razvoj, ki sta tudi kot upnika, sta še v tem, bi rekel, stečajnem postopku, bi lahko rekel, so bili dani vzvodi vladi, da določene poteze napravi, da seveda ne pride do prodaje in do te situacije, v kateri je sedaj. Danes smo tudi sprejeli sklepe, ki pomenijo, da predlagamo Vladi, da izpodbija to prodajo in nakup oz. prodajo premoženja stečajnega, bi rekel, mislim, Videm Krško v stečajnem postopku in seveda, da tudi določi odgovornost vseh nosilcev. To smo naložili Vladi in predlagamo, da Državni zbor tak sklep sprejme, da Vlada določi odgovornost vseh posameznih nosilcev sanacije, ki so bili različni v samem postopku. Potem smo tudi predlagali Državnemu zboru sklep, da do 10. julija letošnjega leta pripravi strategijo reševanja in seveda celovito strategijo celulozne in papirne industrije v Sloveniji. In zadnji sklep, ki je pa predvsem ta, da se seveda tudi do 10.7. pripravi strategijo do tujih vlaganj.</p>
               <p>Iz vsega tega, kar sem povedal, seveda stojimo pred zelo bistveno odgovornostjo. Ta odgovornost je gotovo v tem, da se na seji, na izredni seji Državnega zbora, ki se je ta hip začela, da se odločimo, in damo tej situaciji primeren epilog in to stanje nekako uredimo in zaključimo. Naj vas spomnim, oziroma, tisti, ki poznate, vsi pa imamo na voljo pogledati tudi ta stečajni oziroma ta zakon o prisilni poravnavi, stečaju in likvidaciji, seveda stari jugoslovanski, ta govori v svojem  136. členu, in ta člen je tisti, ki seveda omogoča, da se zadeve sanirajo, da se zadeve ustavijo, ali da se sama prodaja ne dokonča s pogodbo, rok pa je 14.6. in ta zakon o stečajnem postopku govori, 84/89, se pravi iz tega leta, govori o tem, da lahko dolžniki v treh mesecih od dneva, ko so bile prodane dolžnikove stvari, zahtevajo, da se izreče prodaja za neveljavno, če so bile z njo oškodovane koristi upnikov. Vendar, to je seveda v posesti vlade oziroma javnega pravobranilca, ki ščiti državno imovino. In seveda, še naprej ta člen piše, da o tem odloča sodišče, ki opravlja stečajni postopek. Se pravi, ta ugovor je možno dati na pristojno sodišče, ki ta postopek seveda opravlja.</p>
               <p>Da ne bi bil predolg, hočem in želim poudariti predvsem to. Dolžnost oziroma naloga Državnega zbora, in seveda vas, poslank in poslancev, je v tem, mi bomo slišali različna mnenja in ugotovitve vseh teh, ki smo jih povabili in menim, da je prav, da bodo dobili besedo. Drugič pa, da bomo iz celovite slike tudi lahko sklepali. Menim pa, da je problematika celulozne papirne industrije velika in pomembna in ne bi bilo prav, da bi pred to problematiko zatiskali oči. To je pomemben del, ki se nanaša na surovinsko osnovo, ki jo imamo doma. Nanaša se na strokovnjake, ki jih imamo doma, nanaša se na zahodne trge, ki zmorejo sprejeti te izdelke. In kakorkoli je, bi rekel - vemo tudi, da smo danes sprejeli na dnevni red tudi določen predlog zakona, ki naj bi to zadevo tudi uredil - smo v časovni stiski. Časovna stiska pa se nekako konča 14. tega meseca, se pravi čez nekaj dni in ta datum mora biti pokrit, saj mora biti tudi od tega nekaj storjeno ali pa pomeni, da je ta prodaja, ki se je izvršila uradno na avkciji ob 10. uri 13. marca, v bistvu zaključila svoje delo.</p>
               <p>Menim tudi, da z vidika, ker smo na komisiji mnogo razsvetljevali in ugotavljali kako in kaj, bili so, moram reči, prisotni vsi tisti, ki so tudi danes prisotni in še nekateri drugi, predvsem pa tudi delavci in sindikati in ostali. Menim, da je bistvo v tem gledanju na to reševanje predvsem v naslednjem. Potem, da je šlo, bi rekel 102 milijona, uradno 102 milijona, 0,6 milijona mark v javni dolg. To so, bi rekel zadeve, ki smo jih sprejeli v javni dolg in je vse to uredila Agencija za sanacijo bank in hranilnic. Dalje, to je ena zgodba in ena podoba. Druga podoba pa, da je Vitacel, ki vodi to proizvodnjo sedaj, in ko proizvodnja teče, da pa je tudi v preteklih dveh letih že dosegel določene dobre rezultate v poslovanju, razbremenjen vseh teh dolgov. Jasno je, da če poznamo primer izpred nekaj mesecev, ko vemo, da je Vitacel in sedaj, da Videm papir, sta bila celo visoko rangirana pri uspehu poslovanja posameznih firm v Sloveniji. Potem to pomeni, in ker je bila ta prodaja  prosta vseh bremen, potem pomeni, da smo pred zanimivo preizkušnjo, v kateri bomo ocenjevali narodnogospodarski vidik in koristi. Po eni strani vemo, da je breme javnega dolga že definirano, po drugi strani pa utegne s to prisotnostjo tujega kapitala in nekontroliranim prihodom, čeprav vemo, da je bil razpisani pogoj tak, da lahko sodelujejo pravne osebe, ki imajo sedež v Sloveniji in fizične osebe, ki imajo sedež v Sloveniji. Vse to se je zgodilo, vendar v tem primeru gre za prodajo, uradno prodajo tuji firmi. O tem ne bom komentiral, vendar pravim, Komisija za spremljanje in nadzor lastninskega preoblikovanja je, kakor je morala in kakor je vedela in znala, pregledala vso dokumentacijo in seveda tudi pripravila, da je to gradivo dovolj na širokem na voljo. Danes ste dobili še novo gradivo, menim pa, da je to podlaga za to, da se lahko razprava in sklepanje napravi. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp66">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi besedo predstavnik Sekretariata za zakonodajo? (Ne.) Ali želi besedo predstavnik Vlade? Besedo dajem ministru gospodu Dragonji.</p>
            </sp>
            <sp xml:id="SDZ1-Izredna-45-1996-06-11.sp67">
               <speaker>METOD DRAGONJA:</speaker>
               <p>Hvala, gospod predsednik. Spoštovane poslanke in poslanci! Ministrstvo za gospodarske dejavnosti je pripravilo za obravnavo k tej točki dnevnega reda o problematiki podjetja Videm Krško v stečaju pisno informacijo. Ker je bilo gradivo nepregledno razmnoženo, dovolite, da vam podam kratek povzetek k navedeni informaciji.</p>
               <p>Papirnica Videm Krško je največji slovenski proizvajalec celuloze in papirja. Ustanovil jo je že leta 1938 slovenski industrijalec gospod Bonač, nakar se je v povojnem obdobju razvijala v več investicijskih ciklih. Največja vlaganja v povečanje kapacitet so bila realizirana od leta 1975 do leta 1980, ko je tovarna dosegla kapaciteto celuloze 130 000 ton in kapaciteto papirja približno 140 000 ton letno. Ob koncu 80-ih let se je tovarna odločila za nov investicijski poseg, katerega cilj je bil posodobitev papirnega stroja. V bivši Jugoslaviji je podjetje uživalo delno monopolni položaj predvsem pri proizvodnji kvalitetnega časopisnega papirja. Ekonomski položaj podjetja se je po letu 1990 izrazito poslabšal tako zaradi tržno programske krize, pogojene z izgubo določenih trgov, prepočasnega prilagajanja novim ekonomskim razmeram in trgom ter slabega vodenja, hkrati tudi zaradi preambicioznih razvojnih programov in prevelike zadolženosti, kar je povzročilo tudi velike izgube. Vlada Republike Slovenije je preko pristojnih ministrstev spremljala poslovanje Videm Krško d.o.o. in v okviru svojih pristojnosti tudi ukrepala. Že februarja 1991 je takratna SDK, podružnica Krško predlagala, da se nad Vidmom Krško uvede stečajni postopek zaradi plačilne nesposobnosti. Pozneje je bil predlog umaknjen s pojasnilom, da je podjetje pridobilo zadostna likvidna sredstva, s katerimi bo lahko poplačalo svoje zapadle obveznosti. To se ni zgodilo, saj je izguba do stečaja narasla na 122 milijonov mark. Zadnje leto je ta izguba nastala predvsem iz stroškov financiranja. Zadolženost je v tem letu znašala 170 milijonov mark.</p>
               <p>Ker poskusi sanacije podjetja, ki ga je izvajala Ljubljanska banka, niso bili uspešni, je Videm Krško d.o.o. 5.12.1992 podpisal pogodbo o prenosu družbenega kapitala na Sklad Republike Slovenije za razvoj, s čimer je Sklad Republike Slovenije za razvoj postal 99,5% lastnik. Sklad je pogodbo podpisal šele, ko so k temu dali pristanek delavci na referendumu, Ljubljanska banka kot največji upnik, Firma KG Celovec kot upnik in lastnik hipoteke na najpomembnejšem delu premoženja ter upravičenci denacionalizacije. Sklad Republike Slovenije za razvoj je po temeljiti analizi ekonomskega stanja podjetja ugotovil, da podjetje ne more vračati obresti na stare kredite in druge finančne obveznosti. Projekcija poslovnih rezultatov je kazala na izgubo in na negativni kumulativni denarni tok za leto 1993.  </p>
               <p>Glede na to, da v predvidenih rokih ni bila podpisana pogodba o finančnem restrukturiranju z največjim upnikom Ljubljansko banko in glede na nadaljnjo zaostrovanje finančne in kadrovske problematike v Videm Krško d.o.o., je Sklad Republike Slovenije za razvoj predlagal upravnemu odboru podjetja 8.3.1993 stečaj, ki ga je ta sprejel. Stečajni postopek je bil v začet 1.4.1993, in sicer pri Okrožnem sodišču Novo mesto, ki je imenoval stečajnega upravitelja gospoda Branka Ogorevca. Stečaj se vodi po zakonu o prisilni poravnavi, stečaju in likvidaciji po Uradnem listu SFRJ številka 84/89. Med vodenjem stečajnega postopka se je v skladu z reorganizacijo sodišč prenesel postopek na Okrožno sodišče v Krškem. Ob sprejetju odločitve o stečajnem postopku je Vlada Republike Slovenije soglašala s predlogom Sklada Republike Slovenije za razvoj za ohranitev proizvodnje celuloze in papirja v Krškem za oddajo sredstev Videm Krško v najem in to za proizvodnjo papirja Videm Papirju d.o.o., ki je bil v lasti Sklada Republike Slovenije za razvoj in za proizvodnjo celuloze podjetju Vitacel d.d. S tem se je zagotovilo delo 1.000 delavcem. Ob tem je bil sklenjen sporazum med Ministrstvom za gospodarske dejavnosti, Skladom Republike Slovenije za razvoj in Konfederacijo sindikata Pergam, ki je urejal odnose med partnerji. Ta sporazum se je uspešno realiziral do takrat, ko je Videm Papir d.o.o. po tožbi stečajnega upravitelja prišel v last Videm Krško d.o.o. v stečaju. Po prisilni poravnavi nad Videm Papirjem v letu 1994 pa je ta prešel v večinsko last Vitacela d.d. S tem se je zagotovilo ohranitev celulozne in papirne proizvodnje v Krškem in 1.000 delovnih mest, ne pa tudi nadaljnji razvoj in ekološka sanacija te proizvodnje, ker ni bilo potrebnih vlaganj.</p>
               <p>Stečajni upravitelj vodi stečajni postopek v skladu z zakonom, ki je bil sprejet še v stari Jugoslaviji, pri pristojnem Okrožnem sodišču Novo mesto in kasneje Okrožnem sodišču v Krškem. Ustanovljen je upniški odbor, ki ga sestavljajo Agencija za sanacijo bank in hranilnic kot prevzemnik dolga Ljubljanske banke, Hago Celovec, Sindikat Pergamn, Rudnik Lignita Velenje, Občina Krško, Zavarovalnica Triglav, Gozdno gospodarstvo Novo mesto. Po treh neuspelih poskusih prodaje sredstev Videm Krško v stečaju z javnim razpisom za zbiranje ponudb, ti razpisi so bili 25.11.1994, 2.6.1995 in 11.8.1995, je stečajni upravitelj s soglasjem upniškega odbora in stečajnega senata razpisal javno dražbo za prodajo sredstev Videm Krško v stečaju za 13.3.1995 z izklicno ceno 35 milijonov mark. S ceno se ni strinjal samo predstavnik Haga, ki je menil, da je previsoka. Iz razpisih pogojev je razvidno, da imata dosedanja najemnika sredstev Videm Papir d.o.o. in Vitacel predkupno pravico. Z namenom, da bi zagotovili zaščito narodnogospodarskih interesov, to je ohranitev proizvodnje papirja in celuloze ter njen razvoj, ekološka sanacija in zaposlitev delavcev, ki že sedaj delajo v Krškem, je Vlada Republike Slovenije 12.3.1996 sprejela dodatne pogoje za kupce, ki zagotavljajo nadaljnjo proizvodnjo in razvoj celulozne in papirne proizvodnje, njeno ekološko sanacijo in socialno varnost zaposlenih delavcev v Krškem. Pogoj za sklenitev pogodbe je bilo tudi neproblematično poreklo kapitala in uporaba domače surovine. Pred dražbo je bil objavljen pravilnik poteka dražbe, na katerega sta se pritožila imetnika predkupne pravice, kar pa je sodišče zavrnilo. Kot edini dražitelj se je prijavilo češko podjetje ICEC, ki je ponudilo izklicno ceno. Imetnika predkupne pravice sta uveljavljala predkupno pravico, toda stečajni upravitelj je nadaljeval dražbo, tako da je ICEC kupil sredstva Videm Krško v stečaju za 35,5 milijonov mark. Imetnika predkupne pravice pa sta se pritožila na potek javne dražbe na Okrožno sodišče v Krško. Na prvi stopnji sta tožbo izgubila, toda pritožila sta se na Višje sodišče v Ljubljani, tako da do pravnomočnosti sodbe ni možno sklepati kupoprodajne pogodbe. Kupec ICEC je pred dražbo na dražbeni zapisnik izjavil, da sprejema dodatne pogoje Vlade Republike Slovenije. Ti pogoji so bili z njim in z Ministrstvom za gospodarske dejavnosti dodatno precizirani in so vključeni v predlog kupoprodajne pogodbe. Določila o obsegu proizvodnje, razvoju dejavnosti, ekološke zahteve, zahteve po zaposlenosti, poreklo kapitala, konkurenčna klavzula, likvidacijska klavzula ter druge klavzule pravne narave so v predlogu pogodbe določeni in sankcionirani s pogodbenimi kaznimi in dodatno zavarovani z bančno garancijo. Sam kupec in poreklo kapitala sta bila preverjena preko pristojnih institucij.</p>
               <p>V procesu izvedbe javne dražbe je prišlo do večjih opozoril, da je v postopkih do uvedbe stečajnega postopka, lahko pa tudi v samem stečajnem postopku prišlo do oškodovanja družbenega kapitala. Takšna opozorila je posredovala predvsem Agencija za plačilni promet, nadziranje in informiranje, obravnavala pa Komisija Državnega zbora za spremljanje in nadzor lastninskega preoblikovanja podjetji. Ob tem velja poudariti, da smo stališča oziroma ugotovitve APNI-a o pregledu poslovanja teh podjetji dobili šele danes na mizo skupaj s poslanci.</p>
               <p>Stališče, ki ga je oblikovala Vlada, je, naj se oškodovanja družbenega premoženja raziščejo in naj to opravijo za to pristojne institucije. Potrebno je poudariti tudi, da o oškodovanju družbene lastnine lahko govorimo do uvedbe stečajnega postopka, ko je za podjetje veljal zakon o lastninskem preoblikovanju podjetji. Po uvedbi stečajnega postopa pa po našem mnenju za podjetje velja zakon o prisilni poravnavi, stečaju in likvidaciji. Morebitna oškodovanja v stečajnem postopku se presojajo po tem zakonu in po ostalih materialno pravnih predpisih. Stališče Vlade je, da je ugotovljena oškodovanja potrebno odpraviti in za njihove učinke povečati stečajno maso. Hkrati zastopa Vlada stališče, da revizija postopkov lastninjenja in stečajnega postopka ne bi smela bistveno vplivati na potek in zaključek stečajnega postopka, saj bi pretirano zavlačevanje stečaja ob nestabilni situaciji pri vzdrževanju proizvodnje lahko pripeljalo do ustavitve proizvodnje in do oškodovanja stečajnih upnikov. Po oceni stečajnega upravitelja bo z upoštevanjem kupnine in sredstev v stečajni masi ta predvidoma znašala 50 milijonov mark, še z neprodanimi sredstvi pa 62 milijonov mark. Za primerjavo navajamo pošteno tržno vrednost sredstev Videm Krško d.o.o. v stečaju, ki je po cenitvi na dan 31.7.1995 znašala 165 milijonov mark in likvidacijsko ceno, ki znaša 106 milijonov mark. Javni dolg po podatkih Agencije za sanacijo bank in hranilnic znaša na dan 31.5.1996 za 100,6 milijonov mark. Priznanih terjatev je za 206 milijonov mark, tako da bo v povprečju 30% poplačilo upnikov iz stečajne mase, likvidacijska vrednost sredstev pa bo realizirana cca 58% s tem pa, da znaša povprečno poplačilo upnikov v razmerju do priznanih terjatev v stečajnem postopku cca 17%.  </p>
               <p>Vlada Republike Slovenije poudarja, da  v samem poteku stečajnega postopka nanj ni  imela direktnega vpliva, saj ga vodi sodna veja oblasti. Njen vpliv je bil ob uvedbi stečaja predvsem v tem, da zagotovi nadaljnjo proizvodnjo celuloze in papirne proizvodnje ter zaposlitev cca 1000 delavcev Vidma Krško. V postopku prodaje sredstev Videm Krško pa, da zagotovi narodno-gospodarski interes ohranitve in razvoja ekološko neoporečne proizvodnje celuloze in papirja, zaposlitev delavcev in uporabo domače lesne surovine, kar je zagotovila z osnutkom pogodbe o prodaji sredstev Videm Krško v stečaju.</p>
               <p>Glede na to, da je velik del obveznosti stečajnega dolžnika prešel v javni dolg s prenosom teh obveznosti iz Ljubljanske banke na Agencijo za sanacijo bank in hranilnic, je aktualno tudi vprašanje pogasitve javnega dolga. Vlada ocenjuje, da je prodajna cena, dosežena na dražbi, največ, kar je bilo v triletnem roku stečajnega postopka možno zagotoviti. Nadaljnje zavlačevanje stečajnega postopka bi lahko ogrozilo proizvodnjo v tovarni in ne bi zagotavljalo samo po sebi boljših finančnih učinkov poplačila upnikov. Velja tudi opozoriti, da do zaključka sodnih postopkov in odločitve sodišča, kdo je najugodnejši dražitelj, ne bo mogoče pristopiti k sklenitvi pogodbe o prodaji sredstev stečajnega dolžnika.</p>
               <p>V okviru vodenja stečajnega postopka in aktivnosti, ki se vežejo nanj, je zaznati najmanj tri skupine organiziranih interesov.  Prvi je interes, da bi morala država zagotoviti, da Videm ostane v državnih rokah. To bi bilo možno doseči z aktivno udeležbo države preko ene svojih paradržavnih institucij na javni dražbi. Najprimernejši po svoji funkciji je bil Sklad za razvoj, vendar je ta že bil vključen v poskus sanacije in se je iz aktivne vloge umaknil. Poleg tega je prisotno ključno vprašanje sredstev, s katerimi bi lahko financirali nakup stečajnega dolžnika. Poleg izklicne vrednosti osnovnih sredstev, ki se prodajajo na javni dražbi, bi morala država zagotoviti po ocenah še 80 do 100 milijonov mark za najnujnejše nadaljevanje vlaganj v proizvodno in ekološko sanacijo. V trenutnih pogojih država za tako velike kapitalske transakcije nima realnih finančnih virov. To je pa ne odvezuje, da se ne bi v bodoče organizirala za aktiven nastop na kapitalskih trgih in oblikovala tudi ustrezen sklad za aktivno politiko na tem področju.</p>
               <p>Drugi aktivni interes izražajo dosedanji najemniki sredstev stečajnega dolžnika, to sta podjetji Vitacel in Videm papir d.o.o. Resnici na ljubo je ekipa, ki je uspela izpeljati koncept programiranega stečaja, organizacijsko in tehnično uredila proizvodnjo in ugotovila uspešno trženje. Kot nov element so se pojavili tudi podatki o doseženih finančnih rezultatih obeh podjetij v letu 1995. Vitacel je izkazal neto dobiček v višini cca 800 milijonov terjatev, APPNI pa meni, da dobiček znaša cca 1 milijardo 600 milijonov SIT. Razlika izhaja iz oblikovanih rezervacij za posege investicijskega vzdrževanja, ki bodo po naši oceni več kot nujni, so pa vezani na ureditev lastniškega statusa sredstev podjetja. Po naši oceni sedanji podjetji dobro gospodarita, kar dokazuje tudi dejstvo, da v zadnjih letih ustvarjata dobiček in da tega dobička v celoti ne namenjata za delitev, ampak ga reinvestirata v proizvodnjo za nadaljnje izboljšanje pogojev poslovanja in za financiranje obratnih sredstev. Podjetje lahko prevzameta v lastništvo, je pa zelo aktualno vprašanje, ali sta investicijsko sposobna za potrebne tehnološke in ekološke sanacije.</p>
               <p>Tretji legitimni interes izkazuje potencialni tuji kupec. V prvotnih poskusih zbiranja ponudb so bila prisotna tako avstrijska kot italijanska in celo avstralsko podjetje. V zadnjem krogu se je aktivno vključilo v postopke češko podjetje ICEC Holding preko svojega slovenskega podjetja ICEC d.o.o. v Ljubljani. Javno je bilo izraženih veliko pomislekov o boniteti tega podjetja in njegovi sposobnosti, da zagotovi zdravo financiranje Vidma in njegov dolgoročni razvoj. Podjetje je izpolnilo vse zahteve v postopku javne dražbe in sprejelo tudi pogoje, ki jih je opredelila Vlada za zagotovitev narodno gospodarskih ciljev obratovanja tega industrijskega podjetja.  Potek postopkov v zvezi z vodenjem javne dražbe s pozornostjo spremljajo zainteresirani tuji krogi. Češka Vlada se v svojih intervencijah sklicuje tudi na določbe dvostranskega sporazuma o spodbujanju in zaščiti investicij, ki je bil podpisan 4. maja 1993 v Pragi med Republiko Slovenijo in Češko Republiko. Primer vodenja stečajnega postopka z velikim zanimanjem in pozornostjo spremljajo tudi drugje v tujini. Ravno na tem primeru se bo v veliki meri ocenjevala odprtost Slovenije do tujih vlaganj, s tem pa tudi podoba Slovenije v mednarodni gospodarski javnosti. V bistvu gre v tem primeru za specifičen primer lastninjenja podjetja preko stečaja in stečajnega postopka. Pri tem mora podjetje preiti v roke novih lastnikov, kupnina pa v celoti pripadati upnikom bivšega podjetja. Obstoječa zakonodaja o prisilni poravnavi, stečaju in likvidacij, tako novi slovenski zakon kot bivši jugoslovanski, po katerem se vodi stečajni postopek Vidma, ne vsebujeta določb, ki bi opredeljevale specifiko stečajev v tranzicijskih pogojih gospodarjenja. Zato bo navedeno zakonodajo potrebno dopolniti predvsem tudi v smeri zaščite narodno gospodarskih interesov in ne samo izključno zaščitite upnikov.</p>
               <p>Velja tudi poudariti, da so vse aktivnosti Vlade glede zagotovitve nadaljnje proizvodnje tako v Vidmu kot v drugih papirnicah Slovenije sledile ugotovitvam, sklepom in stališčem, ki jih je Državni zbor oblikoval 16. aprila 1993, neposredno po uvedbi stečaja nad podjetjem Videm Krško. Strategija Republike Slovenije do tujih vlaganj, ki jo je Državni zbor sprejel 15. aprila 1994, je bila ravno tako v celoti upoštevana. Papirna industrija ima širše narodnogospodarske funkcije, vendar pa se v navedenem strateškem dokumentu udeležba tujcev v lastništvu te industrije ne izključuje. Vlada ocenjuje, da moramo to panogo obravnavati z najširših izhodišč, upoštevaje našo usmerjenost v nadaljevanje povezovanja v Evropsko skupnost, kar pomeni postopno sprejemanje parametrov gospodarjenja kot jih poznajo razvite države.</p>
               <p>Slovenska papirna industrija doživlja podobno usodo kot številne druge panoge v slovenskem gospodarstvu. Proizvodnja in poraba papirja in zlasti celuloze v zadnjih letih v Evropi doživlja krizo, ki se kaže v izgubah, v večji konkurenci na evropskih trgih in v ostrih ekoloških omejitvah, ki zahtevajo velike investicije.</p>
               <p>Celuloza in papir sta proizvoda, ki sta se globalizirala. V Sloveniji jih bomo lahko proizvajali v bodoče, če bomo sposobni dosegati primerne parametre proizvodnje po svetovnih merilih, to je dovolj velik obseg, konkurenčnost vstopnih repro materialov, posebej lesa, dovolj veliko produktivnost, nivo tehnološke opremljenosti in dodano vrednost ter dobiček. Tržno se bomo morali v zadostni meri prilagajati, da bomo sledili zahtevam trga. Celotna papirna industrija se že uspešno prestrukturira, tako programsko kot tehnološko. Nekatera podjetja so že delno prešla v last tujcev. Projektna skupina za pripravo panožnih strateških usmeritev razmišlja, da v okviru gospodarske politike Republike Slovenije predlaga vladi organizacijsko in kapitalsko povezavo slovenskih papirnic, posebej tistih, ki so delno v državni lasti, bodisi direktno, bodisi preko Sklada za razvoj, in to v koncern, ki bi lahko zagotavljal koordinacijo programskih usmeritev in koordiniral tržni nastop papirne industrije ter strateške navezave tako znotraj repro verige kot tudi do najpomembnejših kupcev. Takšen koncept bo lahko predstavljal aktivno politiko strateškega spodbujanja papirne industrije in ga bo Vlada ocenila v obdobju naslednjih treh mesecev, ko bo obravnavala industrijsko politiko Slovenije.</p>
               <p>Spoštovane poslanke in poslanci! Današnja razprava ne bo govorila o tem, ali se Videm Krško ruši ali ne. Razprava naj pokaže, v čigave roke oziroma v čigavo lastništvo naj pride proizvodnja celuloze in papirja v Sloveniji in kako bomo zagotovili narodnogospodarsko funkcijo te industrije. Nacionalizacija tega podjetja bi, po mojem mnenju, predstavljala posmeh podpisanim evropskim pridružitvenim sporazumom, ki jih je Republika Slovenija podpisala včeraj. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp68">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Peterle ima proceduralni predlog.</p>
            </sp>
            <sp xml:id="SDZ1-Izredna-45-1996-06-11.sp69">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci! Moj predlog je, da si vzamemo četrt ure časa za to, da bomo natančno prebrali tisto, kar smo dobili šele sedaj - ugotavljam to z obžalovanjem, ugotavljam tudi to, da tudi Vlada tega prej ni videla - to, kar smo dobili od Agencije za plačilni promet. Kdor je začel brati zadevo od zadaj, je videl nekaj, kjer je naslov namesto sklepa in je lahko ugotovil, kako se da priti pri nas s pomočjo države v dveh letih iz vložka 100.000 dolarjev na 45 milijonov nemških mark dobička; se pravi, iz države v zasebno podjetje. Če nihče drug ne bo govoril o morali na to temo, mora govoriti Državni zbor, zato predlagam, da natančno preberemo, kaj piše v poročilu Agencije za plačilni promet. Dva dni imamo še časa in tukaj se bo govorilo tudi o odgovornosti.</p>
            </sp>
            <sp xml:id="SDZ1-Izredna-45-1996-06-11.sp70">
               <speaker>PREDSEDNIK JOŽEF ŠKOLČ:</speaker>
               <p>Gospod Peterle. Jaz menim, da ni nobene posebne potrebe za to, da bi za vsak papir, ki ga dobimo na mizi, odrejali ...(Pripombe iz klopi.).... odmor, glede na to, da bo normalni odmor čez 15 minut. Vsekakor pa predvidevam, da če do takrat, ko bomo prišli do odločanja, ne boste vsi uspeli vsega prebrati, lahko to naredimo, če se strinjate. ...(Pripombe iz klopi.)... Potem bi prosil, da to predlagate v imenu poslanske skupine, ker posamezen poslanec ne more blokirati dela Državnega zbora zato, da bi bral neko gradivo.</p>
            </sp>
            <sp xml:id="SDZ1-Izredna-45-1996-06-11.sp71">
               <speaker>ALOJZ PETERLE:</speaker>
               <p>Spoštovani! V imenu poslanske skupine Slovenskih krščanskih demokratov predlagam, da si vzamemo četrt ure časa za branje poročila Agencije za plačilni promet na temo Videm.</p>
            </sp>
            <sp xml:id="SDZ1-Izredna-45-1996-06-11.sp72">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Sejo nadaljujemo ob 14. uri in prvi bo dobil v imenu poslanske skupine besedo gospod Izidor Rejc. Prosim za točnost.</p>
            </sp>
            <stage type="time">(Seja je bila prekinjena ob 12.44 uri in se je nadaljevala ob 14.12 uri.)</stage>
            <sp xml:id="SDZ1-Izredna-45-1996-06-11.sp73">
               <speaker>PREDSEDNIK JOŽEF ŠKOLČ:</speaker>
               <p>Kolegice poslanke, kolegi poslanci, prosim da zasedete svoja mesta. Ugotavljal bom prisotnost za nadaljevanje seje. Ugotavljamo prisotnost! Ugotavljamo prisotnost! (38 poslank in poslancev.) Ponovno ugotavljamo prisotnost! Vodje in sekretarja poslanskih skupin naprošam, da zagotovijo sklepčnost v dvorani! Ugotavljamo prisotnost! (50 poslank in poslancev.) Zbor je sklepčen in lahko nadaljuje z delom. Gospod Peterle, želite besedo po tem branju? (Ne želite.) Torej besedo dajem gospodu Rejcu, ki bo podal svoja stališča v imenu poslanske skupine SKD. Kolege pa prosim za mir v dvorani in za to, da zasedejo svoja mesta.</p>
            </sp>
            <sp xml:id="SDZ1-Izredna-45-1996-06-11.sp74">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje, predstavniki Vlade, ministri, sekretarji in ostali, ki ste povabljeni, direktorji in direktorice! Slovenski krščanski demokrati smo ta problem in problematiko Vidma Krško v stečaju kar zelo intenzivno spremljali in seveda smo tisti, ki se temeljito zavzemamo, da se ta firma ne proda v tujino. To je prvi stavek. Vendar, ko gledamo ta primer predstečajnega obdobja, stečaja in seveda potem prodaje, potem se nam v bistvu razvije film, ki se je dogajal in se še dogaja marsikje. Tipičen primer, kako se neka zadeva, se pravi, ki ji gre malo slabše, potem spravi v predstečajno obdobje, z "by passi" se stvari poskušajo urediti in izogniti raznim družbenim in državnim kontrolam. Zgodi se dobiček in tisto, kar pa ni vredno, gre pa v javni dolg. To je tipično. Temu se reče vpijoča zgodba, ki zahteva svoj epilog. Brez dvoma, da se v zaporedju teh postopkov in tega časa, ki so na voljo in ki je bil na voljo vsem, lahko vidi tudi udeležbo posameznikov in seveda odgovornost. Ne bom se spuščal v priimke in imena, ampak slučajno poznam veliko teh ljudi, ki so sodelovali v procesu razreševanja. Vidimo pa lahko nekaj, da se v bistvu država loteva nekega problema in seveda vsak del države, ki je, opravlja svojo nalogo nekako po svojem razumevanju in svojem znanju. Ko skupaj to sestaviš, ugotoviš, da mozaik ne gre skupaj in seveda od tod so tudi vrzeli in seveda nepravilnosti, ki so potem tudi predmet raznih špekulacij in izvijanja in iskanja novih variant, ki pomenijo pot k dobičku.</p>
               <p>Kar poglejte. Vsa podjetja, ki so v lastninskem preoblikovanju nekako in tudi prej šla skozi in seveda niso imela posebnih problemov in so seveda ostala, so v bistvu vodili odgovorni ljudje. Tako da kakorkoli bomo gledali na katerokoli podjetje, bomo pač morali priznati, da se nekateri odgovorni ljudje niso ob določenem času znali prav obrniti in niso imeli strategije; če pa so jo imeli, je bila ta na papirju. In ko gledamo to problematiko Vidma, ki je gotovo eden velikih stebrov, ponos slovenske industrije. Segal je tja v Drvar, tam tudi razvijal proizvodnjo, skratka bil je jugoslovansko podjetje in to na pragu 90 let, potem kar naenkrat ta grozna in suha leta izgube in seveda propadanje, država in vlada reagira s svojimi možnostmi, uspešno in neuspešno, v glavnem na koncu pa smo ugotovili, da dokaj neuspešno. In če gledamo to zadevo s pozicije vodenja predstečajnega postopka in stečaja, potem seveda ne moremo in ne smemo tudi preko te, bi rekel, sodne oblasti in stečajnih upraviteljev. Iz vsega tega, ko vidimo, kaj se dogaja, smo kot Krščanski demokrati vedno opozarjali, da je potrebna strategija tujih vlaganj. To smo govorili že leta in leta in ta strategija, razen nekih resolucij, še ni zagledala belega dne. Od tod bomo tudi marsikdaj še gledali, bi rekel slepo in srepo nebo, da se bo marsikaj zgodilo pred našimi očmi. Ni strategije industrijske dejavnosti in gospodarskih panog nasploh. In seveda iz tega se ne morejo izcediti nacionalni interesi in seveda vsak lahko po svoje govori, po svojemu občutku prepričuje, kaj je nacionalni interes, po eni strani, po drugi strani pa seveda mu lahko drugi ali tretji tega ne verjame.</p>
               <p>Pa poglejmo tja v 90 oziroma pred 90 leta, ko se je v Krškem dogajalo tisto silovito obdobje nekega Vidma 1992, v katerem so blestele kamere in izjave, teksti, ki bi jih vsak ameriški multinacionalni manager bil vesel, da ima take strokovnjake, ki znajo seveda tipati in prav tipati po vseh trgih sveta in seveda, ki zagotavljajo veliko veliko dobička. Program je bil tak, da se ta firma po Evropi, skratka ni kaj, v Jugoslaviji je premalo prostora, 9% akumulacija in seveda dobički, da bomo veseli in zadovoljni prihodnje desetletje. Tega istega dne se, to seveda pred javnostjo in seveda pred političnim vrhom, ki ga to pot ne bom našteval. Vendar ve se tudi, da je bilo to podjetje 3 tisoč, kjer je bilo tudi 3 tisoč zaposlenih in seveda istega leta je tudi potem, istega leta pravim, leta 1989, se je že pojavila izguba v višini 6 milijonov mark, pa po vsem, bi rekel izjemno napovedanem čudovitem času 1989 leta, na koncu pa seveda že izguba: 1990 leta - 35 milijonov mark izgube, 1991 - 65, 1992 - 60 milijonov in seveda predstečajni dogodek, v katerem, pred tem pa seveda polovico odpuščenih.</p>
               <p>Sedaj, ne bom se spuščal v to, bi rekel stečajno in predstečajno igro in predigro. Potrebno je vedeti, da se že v tem času pojavljajo ti by pass poizkusi in seveda tudi Razvojni sklad Slovenije je seveda z by pass firmo v Črnomlju poskušal reševati kolikor je pač vedel in znal. Vedelo pa se je, tudi vloga banke, vloga Ljubljanske Banke je imela neverjetno čudno epizodo; od tega švedskega managerja je ostalo poleg debelega računa za plačati katastrofalno stanje. No, od tod so se razvijali spet by passi in seveda na koncu, ki so se preimenovali od raznih firm, ki jih je veliko in katerega drevo življenja bi že verjetno moralo biti zelo debelo, 300-letni hrast, če bi hotel vse te veje nositi s seboj. Vendar vse k vsemu. Oblikoval se je ta Vitacel, ki se je po svoje trudil in v tem stečajnem času se je pač vse to dogajalo. Bistvo vsega je bilo, da verjetno je pravilno, verjetno so sami tisti, ki so bili odgovorni z direktorjem na čelu, so po svoje poskušali prikrivati dobiček, seveda zaposleni so bili, ljudje seveda o tem niso dosti več vedeli, kot so pač vedeli, delo je trajalo in delo je bilo do ene mere plačano, vendar iz podatkov, ki smo jih danes tukaj videli, so bile bilance malo prikrojene, malo so bile rezervacije na sceni in seveda, dobički so bili povsem drugačni in mnogo večji, kot so jih prikazovali. Razumljivo je, da so v teh operacijah lahko potem prihajali do nakupov raznih terjatev in tako naprej in na osnovi tega postali lastniki. Da postaneš iz tako, bi rekel bednega stečajnega podjetja in seveda iz tega opotekajočega se, podjetja, da kar naenkrat postaneš v by passu deseti ali pa šestindvajseti v Sloveniji kot uspešen, ali pa eden za drugim, potem je to seveda zanimivo. In menim, da ravno to zadevo v bistvu vsi, ali pa nekako spregledujemo in ker nismo bili, bi rekel, nekako prav podučeni. Seveda danes, kar smo slišali oziroma kar smo lahko prebrali iz podatkov, ki jih je pripravila Agencija za plačilni promet, je seveda že prav, da so povedali, prav pa bi bilo, da bi to malo prej povedali, ker sicer bi tudi mogoče malo drugače intonirali to našo sejo. Konec koncev so verjetno precej podatkov imeli nekaj časa na voljo, Komisija za lastninsko preoblikovanje pa mislim, da je tudi dovolj žara imela v sebi, da je zahtevala in želela, in čakala in seveda, prosila, da se kaj dobi.</p>
               <p>Vrednost pozicije današnjega dne in seveda, s pozicije tudi zakona, ki je vložen s pozicije, mislim, današnje razprave, Slovenski krščanski demokrati gledamo zelo enostavno. Če bomo hoteli v slovenski ekonomiji nekaj pomeniti, seveda ne bomo mogli biti samo drobno gospodarstvo in majhna podjetja, ker to je sicer izredno pomembno, zlata vredno, vendar, ko pogledamo malo v svet in na slovensko ekonomijo, vidimo, da so tudi nekateri večji nosilci, na katere se naslanjajo tudi druge in tretje firme, tudi od kod drugod, in bi bil zelo vesel, ko bi v Sloveniji našli firmo, ki bi vlekla kapital, bi rekel in nase, malo podjarmila, tudi recimo, kaj jaz vem, na italijansko, avstrijsko, nemško, češko, poljsko in tako naprej, ekonomijo. Tega bi bil človek vesel, da bi v bistvu po tej poti šli do enih močnih firm. To pot bi jaz takoj podprl in seveda bi bilo to zelo zanimivo. Ker se pa seveda tu pojavljajo povsem drugi primeri, ko potem z neko pravno osebo, ki so jo ustanovili, dobijo samo lansirno lampo za neki kapital, ki je ali pa ni od koder koli prišel, mu ne moreš nikoli dobiti, bi rekel, čistega računa, ker je to pač skoraj nemogoče in se kar naenkrat pojavljamo pred dejstvom, da smo v lasti oziroma da je to last nekega drugega. In seveda, ker je to bremena prosto je razumljivo veselo na poti in novim dobičkom naproti. To je seveda to dejansko stanje, ki ne moremo pred njim mižati. Ena stran.</p>
               <p>Druga stran. Mi smo dali velike dubioze, velike, bi rekel, terjatve smo dali seveda tem državljanom seveda na hrbet, kot se temu reče, in seveda to bomo odplačevali 10, 15, 20 let, pač kadar se bo števec iztekel. Vendar, gotovo pa je, da prav ta isti državljan, ki po eni strani nosi breme, po drugi strani pa gleda, ki sicer nekaj delavcev, ali pa 1000 ali pa 50 delavcev, ki imajo sicer neko delo, dobiček pa gre drugam v roke. Menim, da se s takim, bi rekel principom ne moremo kot ekonomisti, ne kot navadni državljani, ne kot eni drugi strokovnjaki, ki nekaj vedo in vemo o ekonomiji in o svoji prihodnosti in pa seveda, kot smo včeraj recimo verjetno marsikje pokončno pogledali in seveda bili zadovoljni, da se ni kaj zgodilo v Bruslju, tako seveda bomo naslednji dan imeli na dnevnem redu neko firmo, ki je pomembna in pomeni neko celovito branžno zaledje in področje, na katerem smo bili, lahko rečem 200 let od prve firme veseli in zadovoljni in seveda ta bivši Djuro Salaj, zdaj Videm, je leta 1989 praznoval 30-letnico. In sedaj, ko prihajamo, bi rekel na prag tretjega tisočletja, bomo ugotovili, da je naša zgodovina, bolje rečeno, da obrnemo platnice, ker se nam bo slabo pisalo, predvsem pa naši zanamci bodo imeli pač slab občutek.</p>
               <p>Ne bom govoril o tem, kakšna je bila vloga posameznih organov oziroma vladnih organov, vendar vsi ti so tudi v tem, bi rekel kot stečajni upniki. Konec koncev se vendar ve, da vsi, ki so vložili, od agencije, ki je seveda dala to v javni dolg do, bi rekel, Sklada za razvoj, do posameznih ministrstev, ki so sodelovala - za gospodarske dejavnosti, za finance, Ministrstvo za delo, družino in tako naprej - vsi so seveda kot upniki. No, in ko to gledamo, menimo, da je seveda ta slika potem malo drugačna in jo moramo pogledati predvsem s pozicije naše nacionalne strategije, našega ponosa in znanja, ki najbrž ga je nekaj, in na pozicijo, ne glede, da prihajamo v Evropo, ampak poglejmo tudi Evropo, kako zanimivo je. Na Češkem gotovo niso pustili in so se zavarovali, da njihove, recimo, pivovarne niso prišle v last tujih, ker so slučajno precej uspešne, in so si zlate delnice zagotovile pač svojo pravico do razvojnih možnosti; Škoda ni prišla v večinski delež Volkswagna in tako naprej. To so stvari, ki jih recimo ravno s tega konca nam ni treba, da nam jih v bistvu preveč pripovedujejo, ker mi lahko še poizvemo, kaj se dogaja.</p>
               <p>Tako da bi rekel s pozicije, kakršno je sedaj stanje, in s pozicije, kaj je nam za narediti, potem vam jasno in glasno povem v imenu Slovenskih krščanskih demokratov, da je seveda interes slovenske države, in mora biti, da to ostane v lasti Slovenije, in da na osnovi tega se zgodi to, da dobimo primerne managerje, ki bodo to vodili. Boste rekli: ja, kako, na kakšen način? Prej sem že povedal, imamo seveda vseh sort - tisti, ki morajo biti glavni lastniki ali pa prvi lastnik, so pa tudi tisti, ki so zadovoljni z dobro plačo in s tem, da mu država marsikaj poveri. Ker sicer ne vem, ta pristop k nekemu vodenju, da mora biti vse tvoja last, potem bom seveda delal kot se spodobi, potem to seveda vemo, da to ne more biti tako, ker vemo sami tudi, da v mnogih primerih, ko se je to zgodilo, da so se pač obnašali tako, da so rekli: v redu, kaj se bom jaz mučil s tisoč ljudmi, petsto ljudmi! Dosti jih je dvesto, ostalo pa naj država rešuje! Skratka, če gledamo s pozicije zadrževanja zaposlenih, s pozicije obvladovanja neke branže, s pozicije nacionalnega interesa, s pozicije tega, da priznamo ali pa da so tisti, ki so to operacijo vodili, naredili mnoge napake ali da neusklajeno izpade na koncu dokaj bedno ali pa dokaj neodgovorno, potem seveda bomo tudi mi zahtevali, Krščanski demokrati, da se zagotovi povsem jasna opredelitev in odgovornost vseh teh, ki so bili, ker so iz podatkov zelo razvidni, in menim, da je to zrelo, da se malo več s tem poigramo, ne danes na seji, ampak na kakšen drug način.</p>
               <p>Mi bomo pa seveda stali na stališču, da ta zadeva naj preide v last Slovenije, da naj vlada ustrezno ukrepa, in da se ta zakon sprejme. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp75">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Zdaj je gospod Vladimir Topler v imenu poslanske skupine Zelenih.</p>
            </sp>
            <sp xml:id="SDZ1-Izredna-45-1996-06-11.sp76">
               <speaker>VLADIMIR TOPLER:</speaker>
               <p>Hvala lepa za besedo. Kolegice in kolegi! Več bom govoril o ekologiji kot o ekonomiji. V naši poslanski skupini menimo, da je prav, da danes razpravljamo o problemu Vidma; bom povedal, zakaj. Zdi se nam pomembno, da, ko govorimo o podjetju, ki v Sloveniji pokriva 20% področja, ki je povezano z gozdarsko industrijo, s celuloznim in seveda odpadnim papirjem, je prav, da o tem tudi spregovorimo. Že v gradivu, kot ste ga poslali v parlament, mislim seveda na Vlado, je zelo jasno napisano, da je to zelo pomembna industrija. Zakaj? V Sloveniji imamo približno en milijon hektarjev gozdnih površin, to je približno 53%. Z denacionalizacijo bo 80% vseh teh gozdov v privatni lasti. Glede na to, da imamo 207 milijonov lesne mase, da je letna sečnja približno zdaj 2,3 milijone kubikov, in da se ta sečnja lahko poveča do približno 3 milijone kubikov, je zelo pomembno, kaj in kako bomo sekali. Naša poslanska skupina je večkrat opozarjala, da slabša vrsta lesne mase ostaja v gozdu, in da se dobra hlodovina izvaža preko meje in da se s tem dela narodna škoda. Glede na to, če Vidma ne bo, in glede na to, da so apetiti sosednjih držav po lesni masi zelo veliki, in da bodo ti dirigirali tako kakovost izvožene lesne mase in seveda tudi ceno, bo prišlo do tega, da bo velik del slabše kakovosti ostajal v gozdu.</p>
               <p>Druga stvar, ki je zelo pomembna, je ta, da je 50% v evropskih državah odpadnega papirja že vir reciklaže in da bomo morali tudi mi na tem področju narediti več, glede na to, da sedaj proizvedemo približno 210.000 ton porabe papirja.</p>
               <p>Glede lastninskega preoblikovanja, glede lastnine pa so mnenja v naši skupini zelo različna. Nobena možnost se nam ne zdi dovolj dobra, dovolj simpatična, vendar glede na to, da smo včeraj podpisali asociacijski sporazum z Evropsko unijo, menimo, da se prava možnost ponuja kar sama od sebe. Vlada je tista, ki pač mora zagotoviti vse to, da bodo upoštevani vsi kriteriji.</p>
               <p>Naj povem še samo to, glede na to, kako so Vitacelovi lastniki prišli do premoženja, kot smo razbrali iz tega, glede na to, kako je potekala dražba, glede na to, kako je včasih delala tovarna Djuro Salaj, menim, da nobena rešitev ni realna. Še več, menim, in večina v naši poslanski skupini meni, da lastninsko preoblikovanje ni stvar parlamenta, ampak je stvar Vlade, druge nepravilnosti so pa stvar ustreznih institucij, kot so sodišča in tožilstva. Zato menim, da je prav, da razpravljamo o teh stvareh, druge pristojnosti pa prepustimo institucijam, ki jih morajo opraviti. Hvala.</p>
            </sp>
            <sp xml:id="SDZ1-Izredna-45-1996-06-11.sp77">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališča poslanske skupina SLS bo predstavil gospod Marjan Podobnik.</p>
            </sp>
            <sp xml:id="SDZ1-Izredna-45-1996-06-11.sp78">
               <speaker>MARJAN PODOBNIK:</speaker>
               <p>Spoštovani! Kot pobudnik za izredno sejo Državnega zbora na to temo najprej izražam zadovoljstvo, da nam je vendarle uspelo, s sprejemom te pobude na matični Komisiji za spremljanje in nadzor lastninskega preoblikovanja podjetij priti do te izredne seje še pred rokom, ko je objektivno še mogoče spremeniti kaj tudi v zvezi z lastništvom oziroma prodajo Vidma.</p>
               <p>Kriterij slovenske Vlade za odločitev o Vidmu, po naši oceni, ne more biti le v tem, le pri vprašanju, kdo ima denar za povsem razvrednoteno kupnino, ko gre za vprašanje 35 milijonov nemških mark, temveč, kdo in kako oživiti to podjetje in celotno panogo. Obsojamo prakso, s katero se privablja tuj kapital z razvrednotenjem in nato prodajo podjetij, kajti že preprost ekonomski izračun pokaže, da bi se kupcu, ki je že lastnik celuloznih tovarn, splačalo zapreti krško celulozo ter bi samo s provizijo na prodajo svoje celuloze papirnici Krško zaslužil več kot je eventualna kazen, ki sledi iz pogojev Vlade za zaprtje obrata celuloze. Zavračamo tudi argument, po katerem naj bi bil za državo problem najti sredstva za nakup Vidma v stečaju. In tudi argument, ki ga je bilo mogoče, vsaj v preteklih tednih slišati, torej zavračamo argument, da z vztrajanjem pri slovenskem lastništvu papirnice silimo državo, da vzame Videm v javni dolg. Videm je že v javnem dolgu, to je dejstvo in danes govoriti o tem, ali bo ali ne bo ključni del obveznosti ostal Sloveniji, seveda je neresno; javni dolg, kakršen je, žal izredno velik, je, in danes govorimo o tem, kako doseči, da bo podjetje lahko delovalo in predvsem, da se bo ohranila celulozna industrija in bodo zagotovljena delovna mesta, in pozitivni učinki, ki jih ima celulozna industrija tudi za gozdove, s svojo ekološko funkcijo in tako naprej. Po naši oceni bi tudi že revizija finančnih odnosov med bankami in podjetjem bistveno znižala javni dolg iz naslova Vidma.</p>
               <p>Eno ključnih vprašanj, ki mislim, da ni bilo še izpostavljeno, je vprašanje bank. Dajmo se že vprašati, kaj pravzaprav smo dosegli s slovenskim načinom sanacije bank. Vlada je doslej - na osnovi sklepa Državnega zbora, ki smo mu pač redki argumentirano, žal neuspešno, nasprotovali - Vlada je doslej širokopotezno sanirala izključno banke, podjetja pa na izrazito previden način nekatera, nekatera pa popolnoma neodgovorno, kot je primer TAM Maribor, kjer je zgrešena sanacija pomenila negospodarno rabo ogromnih državnih sredstev z zelo majhnimi učinki, zato, ker so bile nekatere poteze potegnjene prekasno; zdrave dele mariborskega TAM-a bi lahko okrepili in jih pognali z dodatnimi sredstvi pred dvemi in več leti, ne pa potem, ko se je poplačalo vse sporne upnike, potem pa spustilo firmo v stečaj, potem pa naredilo vse to, kar smo takrat opozarjali, da bo prineslo ogromne obremenitve države, delavcem in mariborskemu gospodarstvu pa ne tega, kar se jim je obljubljalo. Zato, ker se je doslej širokopotezno saniralo predvsem banke, je čas, da se ta prioriteta med bankami in gospodarstvom zamenja, in da se del denarja, ki je bil že namenjen sanaciji bank, preusmeri v neposredno sanacijo podjetij. In mislim, da je ena možnosti tudi primer Vidma.</p>
               <p>Podal bom zdaj še nekaj konkretnih predlogov, kje mi vidimo rešitev, ne samo za problem Vidma Krško, ampak nasploh za slovensko papirno in celulozno industrijo. In če tu omenim nekatere ključne firme, Videm, Radeče Papir, Paloma, Goričane, in zato tudi dajemo predlog oziroma podpiramo - slišali smo že, da je bila ta pobuda že tudi dana - da bi ustanovili enotni holding celulozno-papirne industrije v Sloveniji in v tej smeri bi šel seveda tudi zakon, ki smo ga sprejeli v dnevni red današnje seje, kajti če bi želeli priti na ta način do tega državnega holdinga celulozno-papirne industrije, bi bilo začasno podržavljenje Vidma tudi v tem smislu rešitev. Kje je sinergija v holding združenih papirnic v državni lasti (v "državni lasti" - v navednicah), ker vse te papirnice, ki sem jih prej omenil, niso v državni lasti ali pa ne v celoti v državni lasti, so pa bolj ali manj na tem, da bodo preko Sklada za razvoj ali na drug način bolj ali manj odvisne od državne vreče oziroma od državne pomoči. Če najprej kratko analiziramo status papirnice, recimo, sedaj junija 1996. Papirnice v državni lasti so programsko med seboj razdeljene tako, da ni omembe vrednih prekrivanj v programih in pokrivajo celoten spekter, od po eni strani toaletnih do vrednostih vrst papirja, od brezlesnih do lesnih in tako dalje.</p>
            </sp>
            <sp xml:id="SDZ1-Izredna-45-1996-06-11.sp79">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, jaz bi prosil, da čeravno govorite v imenu poslanske skupine, da se poskušate osredotočiti na tisto, s čimer vsi računajo. Naslov pa je problematika prodaje sredstev stečajnega dolžnika Videm d.o.o. Krško v stečaju in stališča in sklepi v zvezi s tem. Medtem ko imamo, mislim, da že v proceduri neko strategijo razvoja papirne industrije, kjer velja o vseh drugih stvareh verjetno govoriti. Izvolite, gospod Podobnik.</p>
            </sp>
            <sp xml:id="SDZ1-Izredna-45-1996-06-11.sp80">
               <speaker>MARJAN PODOBNIK:</speaker>
               <p>No, vsekakor se bom držal tega navodila in bom za obrazložitev svojih predlogov povedal to, kar sem tudi pripravil. Trge omenjene papirnice iščejo samostojno. Povezane so le skozi finančno trgovske subjekte, kot je Hago, z nedvoumno negativnim finančnim učinkom za papirničarja producenta, ko gre za odpis terjatev, razliko v ceni in podobno. To je znano tudi delno iz tega poročila Agencije za plačilni promet, ki smo ga sicer dobili šele danes. Državne subvencije, krediti in druge oblike pomoči se izgubijo v nepreglednem poslovanju zatečenega stanja, ki se zaradi nestistematičnega pristopa in jasno definiranega namena nadaljuje v še večjo zmedo. Omenjene papirnice razpolagajo s korektno tehnologijo, korektnim izdelkom, primernim za zahodne trge; tudi branža v celoti ni v posebni recesiji. Surovina, celuloza, Videm s kapaciteto okrog 120.000 ton letno je sposoben zadostiti v celoti potrebam Radeč s 35.000 tonami, Goričan s 25.000 in svoje potrebe ter Palome do 85%, to je 20.000 letno. Skupaj tvorijo okrog 80.000 ton.</p>
               <p>In vprašanje lesa. Prirast lesa v Sloveniji raste, izkoriščenost gozdne mase, ki sicer zelo intenzivno tudi propada v nekaterih gozdovih, pa žal pada. Potem je še vprašanje sinergije kapitalsko povezanih (v navednicah) "državnih papirnic."</p>
               <p>Vstop na trg s celotnim skupnim produkcijskim programom. Za Slovenijo je pomemben dostop na kvalitetne zahodne trge. Na njih so glavni odjemalci veletrgovci, ki jemljejo predvsem od tistih, ki so sposobni ponuditi celoten program. To je prava pot do dolgoročnih pogodb z velikimi, predvsem nemškimi in nekaterimi drugimi distributerji, ker povpraševanje zahteva celotno ponudbeno paleto. Danes naši papirničarji vstopajo na te trge posamično, preko manjših trgovcev in so zato obsojeni na marginalnost in životarjenje. Ker je tako, menjajo papirniški proizvajalci zahodne trge za kvalitetno manj zahtevne in plačniško bolj rizične južne trge. Mimogrede. V Gospodarskem vestniku v številki 14 o prodaji Vidma, je navedena izjava češkega kupca gospoda Dostala, ki je na tiskovni konferenci med drugim povedal, da bo Videm Krško vključil v verigo papirnic Vzhodne in Srednje Evrope. In potem nekaj mnenj naših strokovnjakov, ki ocenjujejo, da je taka povezava zelo pametna in smiselna in se postavlja vprašanje, zakaj ne bi sami tistega dela, kar lahko naredimo s svojo industrijo, s svojo papirno in celulozno industrijo, naredili doma, za svoj pozitivni efekt. Papirničarji v državni lasti imajo v Vidmu naravnega dobavitelja strateške surovine, edino združeni v en subjekt pa smejo računati na uspešen preboj na zahodne trge. Slovenska tiskarska industrija ima problem predimenzioniranosti. Enoten nastop papirničarjev na zahodnih trgih in s tem dolgoročne pogodbe z velikimi odjemalci bi posledično prinesle več posla tudi našim tiskarjem.</p>
               <p>In še finančni učinki. Tehnološko posodabljanje bo bolj sistematično, dostop do denarja cenejši, likvidnost pa manj stresna, kot je to doslej. Na primer, nabava surovine, ko danes vsako tono uvožene celuloze v povprečju preplačamo za okoli 200 nemških mark zaradi nelikvidnosti panoge, torej kompenzacije, zaradi stroškov transporta in tako naprej. Cena je danes okoli 600 nemških mark za tono, torej kumulativno 16 milijonov nemških mark.</p>
               <p>Zdaj bom postavil vprašanje, ki se pogosto postavlja in tudi odgovor, češ, saj ni mogoče nikjer in nikoli pokazati, da gre za kakšne kakorkoli umazane namene pri teh prodajah. Ali so, ali pa ali je vpletena, ali so vpletene kriminalno mafijske združbe v prodajo Vidma in to, ko gre za različne kupce, bo verjetno črno na belem tudi v prihodnje težko dokazati, ker za take združbe praviloma velja, da ne dajejo potrdil z žigom in podpisom, da so vpletene v take ali drugačne sporne posle. In njihova morebitna vpletenost spornih skupin je eden od vzrokov problematike slovenske papirne in celulozne industrije, ki je prišla dobesedno na kolena. Mi pa analiziramo predvsem posledice. Torej ugotoviti, ali so v tem konkretnem primeru neposredno vpletene, danes nimamo tu papirja, da bi z žigom in podpisom to pokazali, toda modra državna politika ustvari take pogoje, da čim bolj zmanjša nevarnost, da bi se take politično-gospodarsko kriminalne združbe lahko vključile, vpletale in spravile na kolena firme ali pa celotne panoge v neki državi. In zdaj si postavimo vprašanje, ali smo naredili vse, kar bi lahko, da bi zaščitili slovensko papirno in celulozno industrijo pred to možnostjo, ob tem, ko so bila številna vprašanja o izvoru kapitala, o tem, kako so zbrali kupnino in tako naprej, postavljena, pa nanje nikoli ni bilo odgovorov in ob tem, ko smo prav v tem Državnem zboru obravnavali sanacijo TAM-a in konkretno vpletenost spornih posameznikov in skupin, pa se je kljub temu stvar speljala do žalostnega konca, ne da bi kdorkoli eno samo besedo obžalovanja zaradi tega konca tu, v tem zboru tudi izrekel.</p>
               <p>Zato predlagamo nekaj konkretnih predlogov. Aktiva, kratkoročni del pasive in na tekoče poslovanje nedvoumno vezani del dolgoročne pasive papirnic v državni lasti - konkretno seveda danes govorimo o Vidmu - naj se prenese na ta državni holding; če bo pač sprejet sklep iz zakona, ki ga bomo še obravnavali in seveda predhodno razveljavitev te kupoprodajne pogodbe.  </p>
               <p>Kot drugo, vse finančne pomoči države, ko gre za presežne delavce, garancije in druge, so predmet poslovanja tega skupnega holdinga. Ta holding ne sme biti že na začetku obremenjen s kumulativo dolgoročnih dolgov starih papirnic. Ta dolg pa je predmet reprograma v trikotniku holdinga slovenskih papirnic, banke in države in ker gre za sukcesijo, je treba upoštevati tudi Pariški klub in druge, s katerimi se pogovarjamo v zvezi s sukcesijo. In kot zadnja točka, lastninjenje holdinga sledi na tej osnovi uspešni sanaciji slovenske papirne in celulozne industrije.</p>
               <p>Torej predlagamo, da naj Vlada oziroma Agencija za sanacijo bank in hranilnic oziroma država kot največji upnik izpodbija prodajo premoženja Videm Krško in skladno s predlaganim zakonom začasno podržavi podjetje, zaščiti s tem dolgoročno obstoj celulozne industrije, obenem naj pa spelje projekt povezanosti, naj poveže celotno slovensko papirno in celulozno industrijo, tako da bo enotno in s tem uspešneje in s celovitim programom lahko nastopila na zahtevnih evropskih in svetovnih trgih. V tem vidimo eno strateških usmeritev Slovenije, če ocenjujemo, da je celulozna industrija na nek način strateška za Slovenijo tudi zato, ker smo ena najbolj pogozdenih držav in če ocenjujemo, da je to ena tistih  industrij, ki je zaradi zagotovljenosti surovin ne smemo postavljati pod vprašaj in negotovo usodo s tem, ko se na tak ali drugačen način prodaja to premoženje tujcu. Hvala.</p>
            </sp>
            <sp xml:id="SDZ1-Izredna-45-1996-06-11.sp81">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Če boste želeli, da bo kdorkoli obravnaval te sklepe, bi vas prosil, da jih oddaste v pisni obliki. Stališča poslanske skupine bo predstavil gospod Tone Peršak.</p>
            </sp>
            <sp xml:id="SDZ1-Izredna-45-1996-06-11.sp82">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani predstavniki Vlade! Na nek način je težko oceniti, ne bom rekel smisel, ker smisel gotovo je, ampak utemeljenost tovrstnih razprav v Državnem zboru. S tem seveda ne mislim, da problem, o katerem govorimo, ni problem, in da ni velik, ampak govorim - v mislih imam pač pristojnost Državnega zbora kot zakonodajnega organa. Danes pa govorimo oziroma predlogi so za odločitve, ki mogoče celo na nek način niti niso v celoti v pristojnosti Vlade. Vendar je to gotovo davek, da tako rečem, temu prehodnemu obdobju.</p>
               <p>Material, ki smo ga dobili za podlago k današnji razpravi, govori seveda predvsem o tem, da bi se morali drugi deli oblasti najprej ukvarjati s temi zadevami, deloma se seveda že ukvarjajo, in razrešiti vprašanja, ki se v zvezi s tem postavljajo in potem bi verjetno Državni zbor lahko ocenil, ali mora na tej osnovi sprejeti kakšne zakonske akte ali podobne ukrepe, s katerimi bi preprečeval pojave, ki se tukaj obravnavajo. Problem je namreč v tem. V Sloveniji deli usodo Vidma na tak ali drugačen način še vrsta podjetij. O nekaterih, ki so za posamezne kraje, ki so manjši kot je Maribor - v tem primeru sicer Krško tudi ni zelo velik kraj, je pa po obsegu problema pač bolj izpostavljen - gre za vrsto podjetij, ki so v manjših krajih, ki so manjšega obsega, ki doživljajo podobno usodo, pa o njih Državni zbor ne bo nikoli govoril, pa so lahko razpleti v teh podjetjih, kot so kakšen Belt ali kaj podobnega, ravno tako usodni za tisto okolje kot je TAM za Maribor ali pa Videm za Krško in okolico.</p>
               <p>Rad bi mimogrede omenil, da smo seveda povprašali ljudi, ki tam živijo, ki opozarjajo na nekatere stvari, ki so mogoče manj v prvem planu pri tej razpravi. Ob tej nedvomno pozitivni vlogi podjetja v preteklosti in v želji, da se proizvodnja ohrani, da se ohranijo delovna mesta, kar je logično, so vendarle tudi nekatera opozorila na problematičnost proizvodnje. Recimo, zahteva se temeljita ekološka sanacija, kar verjetno pomeni dodatni strošek tudi v primeru podržavljenja, odprava uporabe klora, dvom o tem, da je ta uporaba klora že doslej dovolj nadzorovana in da se uporablja klor na ta način, da ni okolju bolj nevaren kot bi sicer bilo prav, da je. Interes je pa seveda ta; zanimiv je ta stavek, ki so ga pač krajani z nekega sestanka posredovali. Njih pravzaprav ne zanima lastništvo. Njih zanima, ali bodo delovna mesta ostala, ali bo proizvodnja ostala in, ali bodo ohranili delo.</p>
               <p>Rad bi rekel v zvezi s tem naslednje. Videm, tako kot mnoga druga podjetja, je seveda en primer iz niza podjetij, ki kažejo na to, kaj smo, žal, v preteklosti zanemarili. Ko smo spremenili status gospodarstva v okviru spremembe družbenega sistema, smo pozabili, da bi bilo treba v vmesnem obdobju do olastninjenja teh podjetij bolj zainteresirano, ne samo s strani agencije, prej bivšega SDK, ki svoje delo opravlja v mnogih primerih popolnoma ustrezno, da bi morala država verjetno kot nekakšen zastopnik bodočih lastnikov bolj zainteresirano spremljati, da ohrani in zagotavljati ohranjanje vrednosti družbenega premoženja. Videm je tipičen primer, pa ne samo Videm, razlage tako imenovane privatizacijske ali pa certifikatske luknje, zmanjševanja vrednosti, o katerem se danes sprašujemo, kako je do njega prišlo. Nihče takrat nekako ni prevzel te aktivne skrbi in v podjetjih se je pač dogajalo - prej je gospod Rejc govoril, v enih tako, v drugih drugače, v mnogih pač na ta način. Kaj se je zgodilo, je opisano v poročilu Agencije za plačilni promet in informiranje. Zgodba je več ali manj znana, je nima smisla ponavljati. Dejstvo je, da je pač danes realno gledano podjetje vredno toliko, kolikor je nekdo za njega pripravljen plačati. (Temu poročilu - to je v oklepaju - imam samo en očitek: ne vem, zakaj agencija uporablja tako rekoč v istem stavku enkrat zneske v tolarjih, enkrat v markah, pa potem je treba to preračunavati. Jaz bi prosil, če bi vendarle v Sloveniji uporabljali tolarje.)</p>
               <p>Vprašanje je, kaj zdaj mi pravzaprav hočemo. Predlagan je zakon, s katerim bi Videm podržavili. To je zelo zanimivo. Danes, če lahko to povem, danes zjutraj so me nekateri precej zmerjali, ko sem prišel, zaradi mojega, recimo temu, do neke mere skeptičnega stališča v zvezi s podpisom evropskega sporazuma; prav ti ljudje zdaj predlagajo podržavljenje cele panoge zato, da bi zagotovili varovanje pred tujci, pred tujim kapitalom - nekateri izmed njih, ne vsi.</p>
            </sp>
            <sp xml:id="SDZ1-Izredna-45-1996-06-11.sp83">
               <speaker>PREDSEDNIK JOŽEF ŠKOLČ:</speaker>
               <p>Gospod Peršak, jaz bi prosil, če v nastopih poslanskih skupin z nikomer ne polemizirate, če je le mogoče; boste pa imeli možnost kasneje polemizirati tudi s stvarmi, ki niso bile izrečene v Državnem zboru.</p>
            </sp>
            <sp xml:id="SDZ1-Izredna-45-1996-06-11.sp84">
               <speaker>ANTON PERŠAK:</speaker>
               <p>Hvala, se zahvaljujem za opomin. To je bilo bolj kot ilustracija, nisem nikogar posebej izpostavil. Rad bi se samo vprašal ob tem, zato sem to povedal, ker kaj bi to podržavljenje pravzaprav pomenilo? Ali bi to pomenilo, da papirna industrija ali pa posamezno podjetje postane javno podjetje v smislu, recimo, kot so javna podjetja s področja infrastrukture? Ali bi to pomenilo, da to spet preide preprosto pod upravljanje, tako rekoč v last Sklada za razvoj, kar je bilo pa že doslej? In sklad je ravno kot tisti, ki je v imenu države s tem upravljal, naredil to, kar je naredil, s čimer zdaj polemiziramo. Ali bi se pravzaprav država postavila kot nekakšen enakopraven delničar, ki hkrati kroji tudi zakonodajo in lahko drugače dela z drugimi delničarji, bankami, ne vem, investicijskimi družbami in ne nazadnje fizičnimi osebami? To bi najbrž v tem, če se predlaga, ne predlaga se pa samo v obliki zakona, ampak tudi sicer, moralo biti jasno, kakšen bi potem bil status te panoge oziroma posameznega podjetja. Temeljno vprašanje se nam zdi (če vse to, kar je bilo doslej povedano, odmislimo) vprašanje, ali - Vlada sicer to trdi - so bili vsi postopki izvedeni tako, da so s strani sklada do dražbe in vključno z dražbo, da so v skladu z zakonom? In če je to tako bilo, potem je seveda zelo delikatno vprašanje, ali tako izveden postopek anulirati s sklepom Državnega zbora ali kakšnim podobnim. Če to ni bilo, potem se seveda strinjamo, da je dražbo treba razveljaviti in razmisliti o tem, kako problem rešiti. Hvala.</p>
            </sp>
            <sp xml:id="SDZ1-Izredna-45-1996-06-11.sp85">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine LDS bo predstavil gospod Jože Lenič.</p>
            </sp>
            <sp xml:id="SDZ1-Izredna-45-1996-06-11.sp86">
               <speaker>JOŽE LENIČ:</speaker>
               <p>Hvala lepa, gospod predsednik. Spoštovane poslanke, spoštovani poslanci, spoštovani gostje! Naše mnenje je, mnenje poslanske skupine, da parlament ni tisti, ki lahko danes, tako rekoč sredi postopka prodaje Vidma, odloča o teh zadevah. Menimo, da so ustavne pristojnosti tukaj dovolj razčiščene in menimo, da lahko pravilne poteze, tudi če bi se za to varianto odločili, potegne samo upnik, ki je v državni lasti, in to je agencija, vendar z njim direktno - govorim direktno, posredno seveda ja, ampak direktno - parlament nima nič. Za nemogoče poteze, ki jih LDS nikoli ne bo podpirala kot je nacionalizacija že predlagana, pa tako ali tako ni nikakršnega roka in zato ni nikoli prepozno. Edina omejitev tukaj je trezen in pameten razmislek. Drugače pa tisti, ki to podpirajo, če mislijo, da si to lahko privoščijo v teh razmerah, bodo seveda to argumentirali na svoj način.</p>
               <p>Sam bi želel diskusijo zreducirati na nekaj vsebinskih sklopov, kajti problem prodaje Vidma je večplastna zadeva in zato želim tudi svojo diskusijo obravnavati v nekaterih sklopih. Prvi sklop bo odgovor na vprašanje, kaj sploh je osnovni cilj podjetja in tudi osnovni cilj države v fazi sanacije nekega podjetja; v našem primeru pač Vidma. Drugo vprašanje bo diskusija na temo prodaje Vidma v kontekstu upravljanja z javnim dolgom. Tudi o tem smo danes že nekaj slišali. Tretji vsebinski sklop, o tem smo že slišali in bo še tekla beseda, je povezan s preteklostjo, s preteklim poslovanjem Vidma in če hočete, v narekovajih, ta "udbomafijska zgodba", ki jo nekateri razlagajo in del katere je tudi zapisan v nekaterih dokumentih. Četrti sklop je nedvomno prodaja podjetja Videm v kontekstu strategije tujih vlaganj in širšega mednarodnega okolja. In ne nazadnje peti sklop, ki je seveda tudi zelo pomemben, če ne kar najpomembnejši, je prodaja Vidma v kontekstu pravne države in pozitivne zakonodaje.</p>
               <p>Če mi dovolite, pridem na prvi sklop, ki govori o tem, kaj je osnovni cilj. Za nas je osnovni cilj neke sanacije to, da podjetje posluje tudi naprej in to na način, da ohrani kar največji možen obseg proizvodnje, ki je seveda ekonomsko še upravičena. In seveda kot drugi sekundarni in prav tako zelo pomemben cilj, da ohrani kar največ možnih delovnih mest. Vsi ostali scenariji so možni, vendar po našem mnenju slabši in predstavljajo drugo najboljšo možnost. Mi smo danes že slišali nekaj o sanaciji Vidma. Ne bom obnavljal cele zgodbe, čeprav sem imel tudi tukaj sam nekaj teh stvari zapisanih, ampak dejstvo je, da je bil Videm pred uvedbo stečaja, to je bilo na Dan žena leta 1993, da je imel Videm negativni profit ali pa, če hočete, izgubo v višini približno 90 milijonov mark. Seveda so razlogi za to zopet večplastni, nekaj jih je navedel minister, nekaj smo jih slišali od drugih razpravljavcev, o izgubi trga, preveliki zadolžitvi, preveč ambicioznih razvojnih programih glede na trg, ki mu je bil na voljo itn. Torej stečaj v podjetju, ki je v tistem času proizvajal 2,5 marke ali pa, odvisno od izračunov, lahko tudi 3 marke izgube na sekundo, je bil neizogiben. Tako da o tem, ali je bil stečaj smiseln ali ne, mislim, da ni vredno izgubljati besed. Vemo, kakšna je bila zgodovina v kasnejšem obdobju, ko je podjetje prišlo na sklad, vendar kljub temu podjetje je prišlo v upravljanje tistemu, ki je lahko gospodaril in ustvarjal novo vrednost. Podjetje Videm je ves čas proizvajalo in zaposlovalo in tudi ustvarjalo novo vrednost. Ocena o tem, ali pa je Sklad za razvoj delal dobro ali je delal slabo in ocene o vseh teh transakcijah, so seveda lahko različne. Jaz se o tem ne bom opredeljeval, ker menim, da to za današnjo odločitev tudi ni nujno potrebno. Torej, stečaj je do sedaj potekal tako, da je proizvodnja ves čas tekla in kar je najbolj pomembno, stečaj je potekal in še vedno teče tako, kot to določa zakon, po katerem je bil stečaj uveden. To je star zakon iz SFRJ o stečaju. In po tem zakonu teče tudi dražba, o kateri danes govorimo. Pri iskanju kupca ne smemo pozabiti, kar smo danes slišali. Trikrat je prišlo do zbiranja ponudb, trikrat in v zadnjem, četrtem poskusu smo imeli dražbo. V tem procesu se je Vlada vključila v celo zadevo in postavila kriterije, s katerimi je zagotovila in zaščitila narodno-gospodarski interes. Vsi te kriterije poznate, od ohranjanja delovnih mest do nenazadnje preprečitve o potencialnem zaprtju podjetja. Teh kriterijev je še niz, niso samo ti, in v tistem osnutku neke potencialne in možne pogodbe, ki naj bi bila podpisana, so ti kriteriji navedeni in eksplicitno jasni. Tako da očitati Vladi, da se ni vključila seveda indirektno v sam potek prodaje, ne drži.</p>
               <p>Če govorimo o kontekstu upravljanja z javnim dolgom. Seveda se zavedamo, da je eden največjih upnikov prav Agencija za sanacijo bank. Danes smo slišali tukaj številke, cca. 100 milijonov, slišali smo tudi potencialni izplen 30%. Vendar dejstvo je, da so se vsi upniki, tudi Agencija za sanacijo bank, tudi predstavnik agencije s pogoji dražbe in tudi z izklicno ceno strinjali. Strinjal se ni samo Hago Celovec, vsi ostali, vključno s predstavnikom agencije, upam, da nam bo kasneje tudi pojasnil, kajti to je tudi eden od očitkov. Dejstvo je, da so se s temi pogoji strinjali. Dejstvo je, da so se trikrat zbirale ponudbe, da je bila dražba, se pravi, da prostor ni bil zaprt, da so bile informacije transparentne. Izklicna cena na dražbi je bila 35 milijonov mark, 5 milijonov več kot najvišja možna ponudba v predhodnih ponudbah. To trditev smo tudi že slišali od gospoda Peršaka in z njo se absolutno strinjam. Videm je danes vreden toliko, kot so zanj kupci pripravljeni plačati in ne toliko, kot mislimo poslanci. In boljšega mehanizma, razen če me bo o tem podučil gospod Pregelj, za določanje cen kot je javni razpis in dražba, za zdaj ne poznamo. In ocena agencije, vsaj tako je sklepati iz dokumentov, ki so nam tukaj na razpolago, je bila, da je pač ta izplen v tej višini boljši, kot bi bil nek potencialni izplen v bodočih obdobjih. Kajti po pravilu se cene v naslednjih poskusih znižujejo in ne zvišujejo.</p>
               <p>Kar se tiče zgodbe o udbomafiji in pranju denarja in vsem tem poglavju, kar smo poslušali. To je treba ekplicitno povedati, ker ne želim poslušati, to smo poslušali vsi člani Kluba LDS že na tisti privatizacijski seji. Naš klub ni nikoli podpiral kakršnega koli špekulanstva in tudi danes podpira vsa prizadevanja, da se razčistijo potencialna kriminalna dejanja. Kdorkoli bo predlagal take sklepe, jih bomo podprli. Seveda morajo biti v skladu s pozitivnim pravom, ampak vsi indici, ki jih nakazuje agencija in vse ostale potencialne špekulacije naj se razčistijo. In prodaja Vidma v tem trenutku, tudi če do nje pride, kajti sodba oziroma odločba še ni pravnomočna, v ničemer ne preprečuje nadaljnjega razčiščevanja. Če pa preprečuje, me pa o tem podučite in se bomo o tem pogovorili tudi v klubu, in morda spremenili mnenje. Tudi mi si želimo, da se te zadeve razčistijo, in ne želimo na sebe prevzemati obdolžitev, kakršnih smo bili že deležni.</p>
               <p>Veliko je bilo že povedanega o tujih vlaganjih in o tem mednarodnem okolju, kljub vsemu samo še nekaj argumentov. Tuje neposredne investicije v Slovenijo so tako rekoč zanemarljive. V kontekstu ostalih tranzicijskih držav, Poljska, Češka, Madžarska, so tuje investicije v Slovenijo izredno majhne, nekoliko večje na prebivalca, ker nas je pač malo, ampak majhne, to je dejstvo, in zato nas preseneča ta neverjeten strah pred tujimi vlaganji; kajti to je eden glavnih argumentov. Na nek način je to tudi izražena nezaupnica učinkovitosti države, ki ima zakone in norme, ki lahko vsak čas upravlja s podjetji, ki v Sloveniji so, ne glede na njihovo lastništvo. Tako da, če smo čisto pošteni, se je današnja diskusija zreducirala na to, ali pustiti tujca notri ali ne, in na to, ali je bila izklicna cena prava ali ne. In argument o tem, ali pustiti tujca notri ali ne, se mi zdi v tem kontekstu - ta strah se mi zdi odveč. Ali bomo za vsako podjetje, ki ga bodo hoteli tujci v Sloveniji kupiti, sprejeli zakon, da ga bomo predhodno podržavili?! Mislim, da ti argumenti niso prepričljivi.</p>
               <p>Druga zadeva, ki je seveda tudi pomembna, je dejstvo, da smo sredi postopka in (zopet v narekovaju) neki "nasilni" ukrepi, kot je nacionalizacija, menimo, da bi močno omajali ugled Slovenije v mednarodnih krogih in potencialna škoda na mednarodnih trgih bi bila lahko še bistveno večja.</p>
               <p>In ne nazadnje, kar se tiče pravne države, imamo danes tukaj samo dve alternativi: ena je, da se ne vmešavamo in postopek teče naprej, to pomeni dokončanje postopka, druga alternativa pa je seveda ta, da lahko posredno prisilimo upnika, čeprav ta je ustavno že sporna, da ugovarja, in da mu je bila povzročena škoda, se pravi, da je bila dražba zoper njegov interes; kajti 90 dni - vemo, da poteče v četrtek. Ta druga opcija bi bila eventualno smiselna, tako razmišljamo v našem poslanskem klubu, le v primeru, da bi imeli boljšega ponudnika, ki ga pa do danes ni; danes se ni še nihče prikazal, ki bi želel dati, ne vem, 40 milijonov ali pa 35.600. In seveda, implicite so nekateri govorili, da bi bil ta ponudnik lahko samo država, kar pa bi bilo vprašljivo z najmanj dveh vidikov: prvi vidik je smiselnost upravljanja podjetja s strani države, če na drugi strani obstaja nek privatni, verjetno tudi boljši interesent, in pa seveda tudi smiselnost vlaganja velikih proračunskih sredstev ob trenutni proračunski restrikciji. Zelo hiter izračun pokaže, da bi morali dati seveda 35.500, da bi morali dati potem v naslednjih letih še blizu 100 milijonov, med 80 in 100 za nadaljnja vlaganja v vso to proizvodno zmogljivost, od ekoloških do energetskih izboljšav, plus verjetno kakšen milijon za odškodnino češkemu kupcu, in na koncu pridemo na neko številko, ki je daleč od tega, da bi bila zanemarljiva. To je številka 130, ne vem - približno, plus, minus, recimo 10, 15% - milijonov mark vis-a-vis privatnemu kupcu, ki ga lahko z mehanizmi kontroliramo; res pa je, da ni Slovenec; zdaj, če je to, da ni Slovenec, tako visoka cena, o tem se moramo seveda tudi pogovarjati.</p>
               <p>Če naredim nekaj zaključkov. Torej menimo, da vmešavanje države po taki poti kot bi bila nacionalizacija, ni primerno in nam lahko povzroči več škode kot koristi. Naslednja zadeva, vmešavanje države po korektni pravni poti (to sem že razložil, kaj seveda je, preko upnikov), menimo, da bi bilo ekonomsko in sistemsko vprašljivo, predvsem pa predrago.</p>
               <p>Tako da naj zaključim s tem: menimo, da pretirana politizacija postopka prodaje Vidma ali morda celo zaustavitev in podržavljanje lahko vodi v mnogo bolj negativne scenarije kot pa pozitivne. Zato bomo mi vložili amandmaje na predlagane sklepe komisije, kajti menimo, da so sklepi komisije preveč površni in ne govorijo natančno, čigava krivda je kaj in kaj kdo ni naredil in kaj je kaj kdo naredil. Glasovali bomo pa proti sklepom, ki bi govorili o tem, da se Videm podržavi ali o tem, da morajo upniki izpodbijati dražbo zaradi oškodovanja njihovih interesov. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp87">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Zmago Jelinčič bo predstavil stališča poslanske skupine SNS.</p>
            </sp>
            <sp xml:id="SDZ1-Izredna-45-1996-06-11.sp88">
               <speaker>ZMAGO JELINČIČ:</speaker>
               <p>Hvala lepa. Najprej bi se vprašal, kaj je delala država doslej. V Sloveniji imamo celo vrsto podobnih primerov kot je Videm. Konec koncev Elan je šel v hrvaške roke, Tobačna tovarna je šla v nemške roke, TAM je šel na tla, Litostroj bo šel na tla, Videm bo šel v češke roke. In kaj je država delala doslej? Mislim, da presneto malo. Govori se o vsemogočem. Govori se o tujih vlaganjih, kar je pa evidentno, da ne gre v primeru Vidma za nikakršna tuja vlaganja, ampak gre za razprodajo določenih vrednot in vrednosti. Govori se o nekakšni kontroli oziroma kontroliranju kupca, ko pa vendar po osnutku kupne pogodbe med kupcem in prodajalcem tukaj notri nič kaj dobro ni zapisana kakršnakoli kontrola. In če pogledamo že približno teh čez 125 objektov, kamor sodi cela vrsta poslovnih zgradb, cela vrsta gospodarskih poslopij, potem ceste, proge in industrijski tiri in ne vem kaj še vse. Že samo te objekte, če upoštevamo, pride cena približno 230 nemških mark za en objekt, vendar tukaj še nikjer ni zraven proizvodna linija celuloze z letno kapaciteto do 110 tisoč ton, proizvodna linija lesovine z letno kapaciteto do 60 tisoč ton, proizvodna linija predelave odpadnega papirja z letno kapaciteto do 40 tisoč ton, štirje papirni stroji z letno kapaciteto do 140 tisoč ton, vsa pripadajoča infrastruktura z energetiko, pripravo tehnološke vode, čistilne naprave, priključek za zemeljski plin, infrastrukturni objekti itn., transportne naprave, vzdrževalne obrate in vse ostalo. Ja, po kakšni ceni mi dajemo te zadeve tujcem v roke?</p>
               <p>In rečeno je bilo, da je imel Videm Papir leta 1993 90 milijonov dolarjev izgube ali mark, mislim. Zanimivo je to, da je še leta 1989, še oktobra meseca - bom citiral izjavo takratnega direktorja, gospoda Silva Gorenjca - je bila vrednost letne proizvodnje 220 milijonov ameriških dolarjev z 9%-no letno akumulacijo, s skupnim premoženjem 250 milijonov ameriških dolarjev in 3.000 zaposlenimi. Danes od tega tako rekoč nič.</p>
               <p>Imamo poročilo Agencije Republike Slovenije za plačilni promet, nadziranje in informiranje. Tam notri je kar nekaj zadev, na katere bi za gotovo morali reagirati organi pregona in tudi sodna oblast oziroma tožilstva. Pričakujem, da bo morda Agencija Republike Slovenije za plačilni promet, nadziranje in informiranje sprožila kakšne ustrezne postopke, da se bodo te zadeve uredile. Obenem je pa resnica, da je pravzaprav stečajno pravo v Sloveniji na dnu. Imamo še stari zakon iz bivše SFRJ, ki se nekako, v skladu z določenimi interesi, prilagaja trenutnemu stanju. In še vedno velja načelo, da če hoče kdo zaslužiti, naj gre za stečajnega upravitelja in vsi se bodo lepo in "fino" imeli, samo firma bo šla pa "cugrunt". To se pač dogaja.</p>
               <p>S tem v zvezi se tudi sprašujem, kaj pomenijo izjave doktor Drnovška o deindustrializaciji Republike Slovenije. Ali gre to v kontekst, da se potem določene industrijske panoge zapre, uniči, proda in po možnosti odpelje v kakšno tujo državo? Govori se celo to, in to iz dovolj preverjenih virov, da namerava češki kupec zadevo prodati v Ukrajino, kompletno vse skupaj. In potem bi seveda naš les poceni odhajal v Ukrajino in celuloza za bistveno dražji denar nazaj. Govori se, da so se trikrat zbirali kupci za prodajo Vidma. Seveda so se. Ampak zakaj? Kajti, če prvič ni kupca, gre cena na pol in če se ne dobi drugič, gre cena zopet na pol. Tukaj pa pridemo do zelo zanimive zgodbice, kako se je neka družinica, recimo ji tako, odločila, da bo od nekoga kupila kravo in ker je bil ta v "škripcih", je bil pripravljen prodati kravo za zelo nizek denar, po več poskusih. Seveda je pa nekdo iz te družinice govoril sosedom in mu za eno kokoš prodal informacijo in tukaj je vletel drugi kupec in presenetil to družinico, ki se je pripravila za majhen denar lastniniti veliko pridobitev. V bistvu gre za dva klana, ki se borita za lastnino, ki je pa last slovenskega naroda.</p>
               <p>Zato mislim, da je dosti bolj smiselno, čeprav morda res ni v tem času najbolj oportuno, ampak vendar najbolj smiselno, da se vendarle naredi nekaj in da se izpodbije sklep stečajnega senata in da se pač začasno ta obrat podržavi. Hvala.</p>
            </sp>
            <sp xml:id="SDZ1-Izredna-45-1996-06-11.sp89">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Miran Potrč.</p>
            </sp>
            <sp xml:id="SDZ1-Izredna-45-1996-06-11.sp90">
               <speaker>MIRAN POTRČ:</speaker>
               <p>Hvala. Najprej bi rad na kratko ponovil temeljna stališča, iz katerih izhajamo v obravnavi te problematike. Naša temeljna stališča so storiti z aktivnostjo Vlade in Državnega zbora vse, da se ohrani obstoječa proizvodnja celuloze in papirja v Krškem, da se zagotovi zaposlenost najmanj sedanjega števila delavcev in da se stori vse, da bi dolgoročno nad proizvodnjo, ki je strateškega pomena za Slovenijo, imela naša država, to je država Slovenija, ustrezen ekonomski vpliv.</p>
               <p>Na podlagi teh izhodišč je razprava o problematiki Vidma v Državnem zboru koristna, potrebna, bojim se pa, da tudi kasna. Da je do tega prišlo šele v sedanjem času, je prav gotovo razlog predvsem dejstvo, da smo - ne glede na to, da je država ali so paradržavne institucije v največji meri lastniki sedanjega Vidma - bili obveščeni o neposrednih odločitvah, to je o razpisu javne dražbe in o poteku javne dražbe pravzaprav iz sredstev javnega obveščanja in smo se lahko na to odzivali res post festum, ne pa pred tem.</p>
               <p>Mislim, da smo kot gradivo za to sejo dobili dovolj natančnih obvestil in podatkov, ki nam prikazujejo postopke, ki so tekli od leta 1990 dalje v Vidmu. Dobili smo jih tako od Vlade, dobili smo jih od vseh, ki so vodili stečaj, kar zadeva sam potek stečaja, dobili smo jih kronološko danes tudi od Agencije za plačilni promet, nadziranje in informiranje. Menim pa, da je - vsaj, kar našo poslansko skupino zadeva - slabo, da ob teh ugotovitvah, ki so po mojem prepričanju mnoge nesporne, ne dobivamo ali nismo dobili tudi ustreznih ocen, predvsem ne vlade, kaj je možno ali ne v določenem primeru storiti? In jaz bi si dovolil najprej povprašati predvsem za nekaj ugotovitev in vprašanj, ki si jih postavlja ob tem poslanska skupina, v pričakovanju, da bomo morda tudi kakšen jasnejši odgovor na ta vprašanja lahko dobili.</p>
               <p>Razumel sem, da Vlada poskuša odločitev o tem, kaj naj se v bodoče na podlagi odločitev Državnega zbora dogaja z Vidmom, prepuščati več ali manj Državnemu zboru. Tudi minister Dragonja je danes in v zadnjih nastopih povedal, da je odločitev o tem, ali bo slovenski kapital prevzel Videm ali bo naprej po normalnih postopkih tekla že izvedena javna dražba, stvar, o kateri naj odloča Državni zbor. Menim, da v tako kočljivem primeru najbrž gre - tudi zaradi njegove politizacije - za to, da si pravzaprav medsebojno delimo pristojnosti in odgovornosti med Vlado in Državnim zborom, ki jo eden ali drug ima ali nima. Soglašam z mnenjem nekaterih predstavnikov poslanskih skupin, ki so opozorili, da je vprašanje odločitev, ki jih danes sprejemamo, marsikdaj tudi na meji neposrednega vodenja ekonomske politike, ki je v pristojnosti Vlade, ne pa Državnega zbora in njihovimi opozorili, da je marsikaj tudi čez mejo, ki jo ima v svojih kompetencah kot zakonodajni organ in tudi organ kontrole nad izvajanjem politike Državni zbor. Če pa Vlada direktno odločitev o tem prepušča politiki, potem je pač treba povedati, da svoje lastne politike nima, ali je iz političnih razlogov, zagrete situacije v tem primeru, ne želi imeti in ne želi svojih stališč na tej točki nesporno in jasno predočiti. Mislim, da odgovornost Vlade, da jasna stališča predoči, obstaja. Brez tega bomo tudi v Državnem zboru prevzemali nase popolnoma nepotrebno breme z nadaljnjimi ugotovitvami, da pravzaprav Državni zbor vse, kar tudi dobrega v ta Državni zbor pride, kasneje pokvari in bi bilo tako in tako najbolje, da ga pravzaprav nimamo.</p>
               <p>Drugo, kar je s tem v zvezi in neposredno povezano, je povezano s korektno ugotovitvijo Vlade, da bi odločitev za prevzem lastništva takšnega ali drugačnega slovenskega partnerja pomenila nujnost zagotovitve najmanj in takoj zneska, ki je bil dosežen na javni dražbi, to je 35 in pol milijonov mark plus najmanj 80 do 100 (mislim, da so bile to številke, o katerih ves čas govorimo, pa tudi minister Dragonja jih je danes omenjal) spet 80 do 100 milijonov mark, ki bi jih rabili za normalno začetno poslovanje, brez kompletne ekološke sanacije seveda, in brez eventualnih kasnejših nujnih investicij za usposobitev proizvodnje. Odločitev o tem, ali to zmoremo ali ne, jaz mislim, da ne bi smela biti izključno prepuščena politični odločitvi Državnega zbora. Odgovor o tem: če boste tako sklenili, bo ta država sredstva našla, če boste sklenili drugače, bomo veseli, ker nam jih ne bo treba poiskati, to pač toliko stane in to vam dajemo v vednost - je na tej točki po moje bistveno premalo. Mislim, da ni mogoče izhajati iz samo obvestila na tej točki, ampak je treba jasno s strani Vlade izhajati tudi iz možnih konsekvenc in posledic, ki jih ena, druga ali tretja odločitev pomeni.</p>
               <p>Kot naslednje, moja ocena iz tega, kar je Vlada sporočila, je, da ocenjuje, da je češki partner ICEC izpolnil temeljne pogoje, ki jih je Vlada zahtevala, in da pravzaprav Vlada meni, da bo ta partner zagotovil sedanji obseg proizvodnje, sedanje število zaposlenih, ustrezen delež domače surovine, potrebno ekološko sanacijo proizvodnje, in da je kapital, s katerim prihaja, normalen, pošten kapital, in da iz tega razloga pravzaprav Vlada meni in misli, da je to ustrezen partner. Želel bi, da se tudi to zelo jasno in nesporno pove.</p>
               <p>Dvoje vprašanj me še izrecno zanima. Pričakoval bi, da bomo poleg tistih obvestil, ki jih imamo doslej v predloženem materialu, tudi glede treh možnosti, ki so bile tudi s strani nekaterih kolegov poslancev povedane, ali podržavljenje ali uveljavljanje zakonitih postopkov v okviru stečajnega postopka in dražbe, seveda pred sodišči, ne pa s sklepi Državnega zbora, ali pa sprejeti dejstva, takšna kot sedaj so, da bi za primer odločitve o podržavljenju, in da bi za primer možnosti uveljavljanja ustreznih pravnih postopkov le kot poslanci dobili kaj več, kot samo med vrsticami napisana stališča in mnenja. Prepričan sem namreč, da bi ne samo Državni zbor, ampak tudi vlada, ali pa predvsem Vlada, morala razpolagati z ustreznimi strokovnjaki, in bi v času, ko smo odlagali razpravo o tej točki kar nekaj časa (ne mislim zavestno, ampak časa je bilo dovolj, in problemi danes niso nič drugačni, kot so bili pred mesecem in pol ali pa dvema, ko smo prvič na Komisiji za lastninjenje začeli o tem govoriti) odgovorna, ekspertna, pravna in ekonomska mnenja o teh stvareh morala biti podana. Mi jih nimamo in na podlagi tega bo ponovno politični odločitvi, ki pomeni tudi lahko čustveno odločitev, prepuščeno, ne pa realnim in treznim strokovnim argumentom, ker nam preprosto takšni argumenti niso bili ponujeni.</p>
               <p>In zadnje - res me zanima in sprašujem: ali je mogoče eventualno oškodovanje družbenega premoženja, na katerega nas je na žalost šele danes s svojim gradivom opozorila agencija - pravim, ustno so bila opozorila o tem že dana, ampak tako zbranega gradiva z dejstvi vsaj jaz pred tem nisem videl, kljub nekaj dopisom, ki jih imamo tudi v predloženem materialu, in ki so pomenili bolj razpravo o tem, kdaj kdo sme in kdaj kdo ne sme, in začetne ugotovitve o možnostih oškodovanja, danes pa je le poročilo dano - ali po pravnih stališčih takšen način oškodovanja pomeni možnost izpodbijanja dražbe ali ne pomeni.</p>
               <p>In naslednje, zadnje vprašanje. Kaj v dejanskem smislu pomeni stališče Vlade, da kar zadeva postopkov oškodovanja pred in po uvedenem stečajnem postopku, naj se postopki sicer vodijo pred stečajnim postopkom preko agencije, po stečajnem postopku v okviru opravil stečajnega postopka, vendar naj se eventualna vrednost oškodovanj upošteva pri sredstvih podjetja v stečaju. Moram reči, tega zadnjega ne razumem in bi rad, da nam, poslanski skupini, nekdo razloži. Mi si to, bi rekel, zelo poenostavljeno razlagamo na ta način, da bomo ugotovili, da je bila sicer resnična vrednost podjetja, ki je šlo na dražbo, še višja kot pa se je ugotavljajo zaradi tega, ker je bilo kasneje ugotovljeno oškodovanje, ki je to vrednost povečalo. Samo, če se ne sprožijo postopki izpodbijanja dražbe, potem je cena, ki je bila na dražbi ugotovljena, kljub temu takšna, kot je na dražbi bila ugotovljena in samo ugotovimo, da je razlika eventualno večja in da se je na dražbi prodalo, bi rekel, še pod slabšimi pogoji, kot bi sicer bili, če bi bila ta stvar znana.</p>
               <p>Mislim, da bi na podlagi teh, nekaterih zelo decidiranih - in jaz bi prosil ne v, bi rekel, v nejasne formulacije zavitih stališč bilo mogoče sprejemati konkretne odločitve. Brez tega bodo odločitve zelo zelo politične in lahko pomenijo tudi škodo, ki si jo bo Državni zbor in država Slovenija s takimi penalnimi odločitvami sprejela. Sicer pa soglašam z vsemi opozorili ali pa soglašamo v poslanski skupini z vsemi opozorili, da bi bila na področju reševanja podjetij, kot je bil ali pa kot je Videm in kot so tudi mnoga druga, potrebna kakšna jasna gospodarska politika. Nas skrbi, bi rekel, če je edini način reševanja ustanavljanje "by pass" firm, če je edini način reševanja, da se preostali del, razen "by pass" firme, v katero se nekaj potencialno sposobnega za življenje prenese, in to po možnosti ne v "by pass" firmo, ki jo vodi sklad, ampak v privatno "by pass" firmo, ki je potem uspešnejša, vse ostalo pa po najkrajšem času likvidira in ljudi da na cesto. In to ne z odgovornostjo države, ampak z odgovornostjo sklada, ki smo ga ustanovili zato, da ne bi probleme reševal, ampak da bi posloval po ekonomski logiki, skratka, gledal na plus in minus in si seveda želel, da čimprej vse tiste, ki mu povzročajo izgubo, spravi iz svoje bilance, pa čeprav za zelo majhen denar, ker sicer mu bo nekdo očital, da ima negativno bilanco sklada, kar kot družba in podjetje, kar je po svoje logično ali pa ne, faktično predstavlja, ni realno in ni mogoče. Pozno se o tem pogovarjamo, morda še ne prepozno, ker je še vedno kar precej podjetji v Sloveniji, ki so pred tem, da bo do njihove rešitve ali pa do njihovega pokopa prišlo. Mislim, da bi bil sedaj res skrajni čas, da tudi nekaj tega, ne samo na področju celulozne, papirne, grafične industrije, ampak tudi v gospodarski politiki sploh, sprejmemo. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp91">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Torej prehajamo k razpravam poslank in poslancev. Najprej se je k besedi javil gospod Franc Černelič.</p>
            </sp>
            <sp xml:id="SDZ1-Izredna-45-1996-06-11.sp92">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Spoštovane poslanke in poslanci, spoštovani gostje, predstavniki vlade! Na žalost imam občutek, da smo kot gledalci v gledališču. Predstava je Videm, ki je skoraj končana. Iz gradiva agencije je razvidno, da ne gre za klasično igro, ampak gre za kriminalko. Ob tem seveda nihče ne reagira in ni reagiral pravočasno. Režiserji in scenaristi so daleč stran od te dvorane, ali pa morda tudi med nami. Morda. Mi se jezimo nad stvaritvijo, ampak lahko le žvižgamo, protestiramo, saj ni mogoče ploskati ob taki realizaciji. Žal so bile paradržavne institucije sokreator propadle predstave. To je tudi iz tega gradiva vidno. Predvsem so uničili vitalni del, to je marketing, prodaja in seveda dobički so odtekali, kot je bilo že rečeno. Vlada še vedno podpira režiserje in ploska ob koncu predstave. Danes smo bili priča temu, čeprav seveda malo manj vneto. Videm naj bo poceni prodan in breme na državnih ramenih. Dobički neobremenjenega podjetja pa naj ne pomagajo zmanjševati naše situacije ali zmanjševati javnega dolga. Torej, tak scenarij je prav gotovo v škodo Sloveniji. Ali pa dokažite, ne navajajte dejstev, ki so se zgodila, ampak dokažite, da je drugače. Po drugi strani pa je dejansko pri nas že običajna metoda vodstvenega kadra podjetij, da prekrije svoje nesposobnosti, nečednosti tako, da pač obdolži za vse slabo državo in Vlado. O tem vam dajem tudi prav, da to ni prava pot. Tudi breme preloži preko posrednih postopkov na državo. Velikokrat uspe v okolju prepričati tudi zaposlene, da verjamejo navedbam in upajo, da bo od države prišla čudežna rešitev. Običajno čudežne rešitve ni.</p>
               <p>Žal imamo tudi tokrat na dnevnem redu, bi rekel, enako zgodbo, kot smo jo že imeli, s tem da se ji le reče Videm. Gradiva kažejo, da je obstajala nenehna težnja po nepreglednosti in težnja izčrpati tovarniške ekonomske potenciale, do propada tega osnovnega podjetja. Razni reševalci so preko by passov omogočili zaslužke teh organizacij in siromašili osnovno jedro, pri tem jim je bila petnajsta skrb delavstvo, ljudje na tem področju, kar se kaže tudi po tem, da pravzaprav niso nič poskrbeli za to, da bi bili ljudje zaposleni, zaščiteni, ali da bi na nek način lahko, tako kot tudi drugje, prišli do nekih vrednosti.</p>
               <p>V Krškem so ostali nekateri, ki so seveda bili zvesti izvajalci takega programa, čeprav lahko rečem, da je bil program organiziran 100 kilometrov stran od Krškega. Za tako imenovani judežev denar so delali v cilju tega propada. Iz dokumentacije je razvidno, da so kadrovske zamenjave vodile prevladovanju ene od treh opcij. Prevladuje opcija prodaje Vidma Čehom, kar na nek način že dolgo podpira Vlada. Verjetno so bile materialne spodbude, ki jih ne bomo nikoli odkrili, večje od osebne poštenosti nacionalnega interesa. Tudi politika ene strank leve usmeritve ni nedolžna pri zagotovitvi te opcije. Druga opcija Vitacel je v tem trenutku seveda za marsikaterega zelo moteča, čeprav je bilo tudi danes rečeno že na nek način, da seveda je pa uspel spraviti proizvodnjo in uspešno deluje. Iz dokumentov je razvidno seveda, da je prikrival tudi dobičke. Kljub sedanji, torej tej poslovni uspešnosti, pa jih je kar nekaj navajalo, da pač ta opcija nima dovolj denarja in da bi seveda pritiskala na državo in tako ni smotrno, da tej opciji damo kakršenkoli poudarek. Menim, da ni čisto tako. Očitek tistih, ki zagovarjajo Čehe, češ da je prav toliko Vitacel slovenski kot je češka firma, je pač vprašanje preverke, odnosa, kajti na koncu koncev tudi, če bomo uredili to, kar predlagamo, da bi Videm dejansko podržavili oziroma, da bi na nek način prekinili prodajo, bo potrebno te stvari zelo natančno analizirati in videti, kdo je, kakšen ali ni, ki je samo nazivno firma zato, da bi se pač denar preko nje pretakal in pritekel notri. Seveda, dejstvo je, kar je bilo že danes nekajkrat rečeno, da je škoda, ker je gradivo Agencije šele danes tukaj, ker menim, da bi morala biti nekajkrat prej že sprožena zadeva na osnovi indicev in seveda bi najbrž morale tudi ustrezne institucije reagirati.</p>
               <p>Tretja opcija, ki jo tudi mi zagovarjamo in jaz zagovarjam, je to, da še ne umrli Videm dejansko lastninimo, država, da postavi ustrezen kadrovski sestav, ki lahko pozitivno vodi zadeve. Da se to da pozitivno voditi, so pravzaprav dokazali najemniki. Vendar organizatorji postopkov so poskrbeli, da je vodstvo ali pa da je bil kader, ki bi lahko to opcijo dejansko izpeljal, na nek način odstranjen. Izločene so bile tudi vse pomembne funkcije za kontrolo in so prenesene na bay-passe. Ostali so torej le delavci, ki bodo prisiljeni delati za tistega, ki bo v tej tekmi za kapital in zaslužke dejansko zmagal. Vendar skrb delavca je dejansko to, da bi delali, proizvajali in da bi seveda imeli zagotovljen normalen osebni dohodek. Zato se je ta trenutek zelo težko za katerokoli opcijo zelo eksaktno opredeliti, zato ker menim, da ne prva ne druga nima velike gotovosti, da ima najbrž ta tretja ob zagotovitvi, torej prevzemu s strani države in pa seveda od prodaje, tako kot je v zakonu predvideno, kar je druga točka, torej da se 49% proda, s tem da se zainteresiranost za ekonomsko poslovanje bistveno poveča.</p>
               <p>Najslabše, kar bi bilo, je to, da bi se tovarna ustavila zaradi te "vojne" in da bi propadla celotna dejavnost. Tega si pa v nobenem primeru ne smemo dovoliti, zato seveda pozivam Vlado in strokovnjake, ki so, da še temeljito preučijo izhodišča in dejansko, da se z ukrepi, ki jih bomo vsekakor potrdili verjetno v vseh poslanskih skupinah, dejansko prepreči ta konkretna ustavitev.</p>
               <p>Glede na to, da smo poslanci z enim podpisom ali podpisi spodbudili Vlado, da je enkrat reagirala tik pred prodajo, ker sicer tudi ne bi, čeprav je danes bilo rečeno, da je Vlada pravočasno reagirala. Ne bi reagirala, če je ne bi s podpisi zadolžili, zato jo danes moramo še enkrat zadolžiti, da še enkrat reagira in to gospodarno in dobro.</p>
               <p>Moja jasna zahteva je, da se omogoči nadaljevanje proizvodnje celuloze in papirja v Krškem in da se brezkompromisno razišče in seveda tudi kaznuje - in to ne čez deset let, torej ne dopustiti, da bodo zadeve zastarale, ampak da se dejansko kaznuje tiste stvari, ki se kažejo kot da so nepravilnosti ali celo kazniva dejanja. Žal, reakcije ta trenutek tudi glede na  nekatere (po mojih informacijah pravočasne) prijave sumov, se ni ničesar zgodilo.</p>
               <p>Zavzemam se za odločitev, da Državni zbor lastnini svoj del in seveda, da na osnovi teh pozitivnih primerov, ki jih že tako imamo od Splošne plovbe, na koncu koncev železarne pa tudi Luka je na nek način, da je to recept, ki lahko da pozitivne ukrepe. In če tega recepta ne bi imeli, ne bi tako podpiral tudi tega podržavljenja. Ta trenutek zaradi tega, ker so se pokazali na drugih primerih pozitivni ukrepi, mislim, da bi bilo prav, da to poslanci podpremo.</p>
               <p>Še nekaj moram reči. Včeraj je dejansko bil gospod minister Dragonja v Krškem, jaz in skupina ljudi, ki smo na občini čakali in ki smo pravzaprav obravnavali isto problematiko, smo želeli, da bi prišel ali da bi vsaj na nek način posredoval informacijo dogovorov. Žal ni mogel ali hotel, tega ne bom rekel, vendar je cinizem v tem, da smo od novinarjev morali zvedati, kaj se je zgodilo, kaj se dogaja. To pa glede na to, da je občina vendarle ena izmed institucij države, tega mu nikakor ne morem odpustiti, če lahko tako rečem, čeprav verjamem, da je bil v zelo težkem časovnem delu. Vendar se je danes zgodil še drugi del. Danes je gospod minister nekako tudi rekel: ne ozirajte se na to, kar je bilo, pa če je bil tudi kriminal, rešujmo samo to, kar je naprej. Jaz trdim, da to ni prava zadeva, ampak da bi moral reči: če je kaj kriminalnega in kriminal bomo morali dejansko raziskati; službe, ki so za to, morajo reči, koliko časa rabijo, Vlada bo pa za ta čas ustavila vse aktivnosti, vse zadeve naprej na tak ali drugačen način. Jaz nisem pravnik, ne znam, ampak v Vladi je veliko svetovalcev in pravnikov, ki lahko rečejo, kako se to naredi. Vendar če je, potem tudi zaradi tistega, kar je bilo že rečeno, vrednosti podjetja, bi morali to narediti.</p>
               <p>Torej, kot poslanec iz Krškega zahtevam, da vsi skupaj sprejmemo take sklepe, ali dajem pobudo, da se seveda najde rešitev za preprečitev prodaje v tem trenutku, dokler ne bo jasno, za katero vrednost gre, ali je to dejansko 50% skupne vrednosti, tako kot je določeno, da gremo v smeri podržavitve, pa potem prodaje, da se zagotovi garancija tekoče proizvodnje, dokler je pač ta rentabilna, da se zmanjšajo napihnjeni dolgovi in z jasno sliko, in da se dejansko zagotovi participacija zaposlenih na lastnini kot tudi drugje.</p>
               <p>Moram postaviti nekaj vprašanj. Seveda gospo Romano Logar sprašujem, zakaj ni dokončana revizija, čeprav je bilo nekaj rečeno, da je pač ni bilo mogoče, torej pred razpisom prodaje, in zakaj ni bil zaustavljen razpis, če so bili kakršnikoli že vnaprej znani indici, da bi lahko bila ocena vrednosti nepravilna? Torej tisto, kar je za izhodišče.</p>
               <p>Pravosodno ministrstvo sprašujem, zakaj ni reakcije oziroma naj pove, kako je z zadevami in kako te zadeve, če bo prišlo do končne obravnave, kako vplivajo na te dogodke, in ali bi na osnovi teh morali zaustaviti aktivnosti naprej?</p>
               <p>In stečajnega upravitelja sprašujem, ali je teh 35 milijonov mark dejansko 50% realne vrednosti? - kajti dolžan je bil, da se ne postavi nižja cena kot pa 50% od realne vrednosti.</p>
               <p>Zdaj, če nisem dobro informiran, potem me seveda popravite, na vprašanje bi prosil, da odgovorite. Poslanke in poslance pa prosim, da potem skupno dejansko podpremo sklepe, ki jih bodo oblikovali poslanske skupine, in sicer v smeri dobrega in pozitivnega reševanja. Pri tem pa pričakujem, da bo Vlada dala tudi sama kar niz predlogov za sklepe. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp93">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Ogorelec, stečajni upravitelj z Okrožnega sodišča v Krškem.</p>
            </sp>
            <sp xml:id="SDZ1-Izredna-45-1996-06-11.sp94">
               <speaker>BRANKO OGOREVC:</speaker>
               <p>Gospod predsednik, hvala lepa za besedo in za povabilo. Gospodje poslanci, gospe poslanke, prav lepo pozdravljeni! Ne morem reči, da sem vesel, da sem lahko prisoten na današnji seji; vesel bi bil, če današnje seje ne bi bilo in če tega ne bi bilo treba obravnavati Državnemu zboru. Kljub temu pa vam hvala za to, da ste me povabili in da imam možnost po svoje predstaviti dogajanja v Vidmu, zlasti pa dogajanja v zvezi z, recimo zdaj temu, sporno prodajo sredstev stečajnega dolžnika.</p>
               <p>Svoje poglede bi rad predstavil v treh točkah. Najprej bi vam rad po svoje predstavil vidike, ki so pomembni, kadar presojamo prodajo sredstev stečajnega dolžnika in vidike oziroma razlike med postopkom lastninskega preoblikovanja podjetja in med stečajnim postopkom. V drugem delu bi vam rad povedal, kako smo doslej vršili prodajo teh sredstev; v tretjem delu pa bi se rad dotaknil gradiva Agencije za plačilni promet, nadziranje in informiranje, ki je bilo danes dostavljeno na vaše klopi, pa tudi sam sem dobil izvod.</p>
               <p>No, začnimo torej s pomembnejšimi razlikami med postopkom lastninskega preoblikovanja podjetja in med stečajnim postopkom. Kot prva bistvena razlika, vsaj zame, je, da se v postopku lastninskega preoblikovanja, pod pogoji, ki jih določa zakon o lastninskem preoblikovanju podjetij, dotlej družbenemu kapitalu določi konkretni lastnik in se torej to lastninsko preoblikovanje dogaja na pasivi premoženjske bilance podjetja. V nasprotju pa se v stečajnem postopku na osnovi specialnega zakona o stečajnem postopku prodaja premoženje stečajnega dolžnika z osnovnim ciljem, to je poplačilo upnikov. Vsi morebitni drugi cilji morajo biti podrejeni temu glavnemu cilju; tudi sanacija, o kateri ste danes govorili. Prodaje sredstev se torej odražajo v stečajnem postopku predvsem na aktivni strani premoženjske bilance podjetja, ko se terjatve in druga sredstva pretvarjajo v denarna sredstva, in ta denarna sredstva so namenjena za poplačilo upnikov.</p>
               <p>Druga bistvena razlika je v nadaljevanju poslovanja podjetja. Podjetje, ki se lastninsko preoblikuje tudi med postopkom lastninskega preoblikovanja in po njegovem končanju praviloma nadaljuje svojo dejavnost. Nasprotno pa z dnem pričetka stečajnega postopka delavcem stečajnega dolžnika preneha delovno razmerje, stečajni dolžnik preneha z opravljanjem svoje dejavnosti, v stečajnem postopku pa so dovoljena le tista dejanja, ki so potrebna za vnovčitev dolžnikovega premoženja, za ohranitev njegove vrednosti ali za preprečitev škode, ki bi nastala za upnike, če teh dejanj ne bi storili oziroma, če bi ta dejanja opustili.</p>
               <p>Tretja, zame bistvena razlika je v tem, kdo vrši nadzor nad postopkom lastninskega preoblikovanja, to je Agencija za prestrukturiranje in privatizacijo, nadzor nad stečajnim postopkom pa vrši pristojno sodišče.</p>
               <p>Četrta bistvena razlika je v tem, da podjetje, ki se lastninsko preoblikuje, ohrani vse svoje organe upravljanja, od Delavskega sveta, njegovih komisij, če govorimo o družbenem podjetju, do direktorjev. Nasprotno pa v podjetju, nad katerim je uveljavljen stečaj, funkcije organov upravljanja prenehajo oziroma so njihova pooblastila prenešena na stečajnega upravitelja. Drugi organi v stečajnem postopku pa so: stečajni senat, stečajni sodnik in upniški odbor.</p>
               <p>In peta bistvena razlika je v tem, da se lastninsko preoblikovanje podjetja konča z vpisom novih lastnikov v sodnem registru, stečajni postopek pa se konča z izbrisom pravne osebe iz sodnega registra.</p>
               <p>V nadaljevanju bi vam rad, kot sem že prej povedal, predstavil dejanja, storjena v stečajnem postopku z vidika poplačila upnikov oziroma z vidika zasledovanja glavnega cilja. Pri presojanju prodaje sredstev na dražbi, ki je bila 13. marca letos, pa je potrebno upoštevati, kot je bilo že tudi danes rečeno, da je bil to četrti poskus prodaje glavnine premoženja Vidma, in da so bili prvi trije poskusi opravljeni z razpisi za zbiranje ponudb. Še pred temi razpisi oziroma septembra leta 1993 pa sem kot stečajni upravitelj predstavil drugačno vizijo zaključka stečajnega postopka Vidma, v kateri sem predvidel, da bi upniki, vsaj veliki upniki postali lastniki delujočih podjetij, podjetja Videm papir in Vitacel. Splet okoliščin, pa tudi nepripravljenost upnikov, da bi to postali, je pripeljal do tega, da ta cilj oziroma da ta vizija ni bila uresničena.</p>
               <p>Sedaj pa k razpisom. Prvi je bil objavljen 25. novembra 1994, poleg tega pa je bilo o razpisu obveščenih še posebej 12 potencialnih kupcev, in sicer od družbe Vitacel Ljubljana, firm v Nemčiji, Italiji, Angliji do firme Raskid v Avstraliji. Drugi javni razpis je bil objavljen 2. junija 1995, poleg tega pa je bil objavljen tudi oglas v pomladanski številki revije Fines international, v kateri je bila posebej predstavljena tudi Slovenija in mislim, da je bil tam predstavljen, da sta bila tam intervjuja z dr. Arharjem in z dr. Drnovškom. Prav tako je bilo takrat k sodelovanju na razpis posebej vabljenih 16 potencialnih kupcev. Tretji razpis je bil objavljen v Uradnem listu št. 47/95, in sicer 11. avgusta 1995. K sodelovanju pa so bili po pošti, po telefaxu ponovno povabljeni vsi, ki so kadarkoli pokazali zanimanje za nakup. Da bi se izognili ponavljanju neuspešnih poskusov prodaje z zbiranjem ponudb in s ciljem pospešitve stečajnega postopka je bil v soglasju z upniškim odborom stečajnemu senatu dan predlog za izvedbo javne dražbe. Predmet prodaje je bil glede na prejšnje tri razpise zožen, in sicer za opremo Belilnice 3 in nekatere nepremičnine, ki niso v funkciji proizvodnje celuloze in papirja. S tem so soglašali vsi člani upniškega odbora. Predlagana izklicna cena je bila oblikovana na 18. seji upniškega odbora in tudi z njo so se strinjali vsi člani, razen predstavnika Haga, ki je menil, da je tako oblikovana izklicna cena v vrednosti 35 milijonov nemških mark previsoka, vendar pa je bila ta višja kot katerakoli ponudba, ki so prispele na prejšnje tri razpise, kljub temu, da je bil tudi predmet prodaje, kot sem posebej poudaril na javni dražbi glede na prejšnje poskuse prodaje, zožen. Dražba je potekala v prostorih Okrajnega sodišča pod nadzorstvom stečajne sodnice in jo je vodila tričlanska komisija, ki sem ji sam predsedoval. Uspel je po mnenju komisije dražitelj ICEC svetovanje in inženiring iz Ljubljane, Kotnikova 28, ki je za prej opisani predmet prodaje ponudil 35 milijonov in 500 tisoč nemških mark v tolarski protivrednosti. Poleg razpisnih pogojev je ponudili izpolnitev dodatnih pogojev, ki jih je na svoji seji, dne 12. marca, sprejela oziroma postavila Vlada Republike Slovenije. Predstavnika predkupnih upravičencev Vitacel iz Ljubljane in Videm papir Krško sta najavila tožbo, ki sta jo vložila in v njej trdita, da so bile kršene njune pravice kot predkupnih upravičencev ter da mora biti zato sklenjena kupoprodajna pogodba z njima. Prvostopenjsko sodišče je njun zahtevek zavrnilo, nakar sta se pritožila na Višje sodišče v Ljubljani. Po informacijah, ki jih imam, Višje sodišče v Ljubljani do danes o zadevi še ni odločilo. Upniški odbor je kasneje na svoji 20. seji, ki je bila 23. aprila, med drugim obravnaval tudi poročilo o poteku stečajnega postopka in poročilo o prodaji sredstev. Kot stečajni upravitelj sem poslal pisno poročilo o poteku stečajnega postopka s prilogami vseh stroškov stečajnega postopka in prikazom vseh prilivov v stečajno maso. Posebej sem poročal o porabi sredstev na javni dražbi in o stanju, ki je nastalo po javni dražbi. Člani upniškega odbora so soglasno potrdili tako poročilo o poteku stečajnega postopka kot tudi poročilo o prodaji sredstev. To je zapisano v zapisniku 20. seje upniškega odbora.</p>
               <p>In sedaj bi se rad dotaknil še gradiva, ki smo ga prejeli na klopi in ki ga je posredovala Agencija za plačilni promet, nadziranje in informiranje.</p>
               <p>Prvič. V gradivu z naslovom Informacija o nekaterih ugotovitvah v nadziranju Videm Krško pred uvedbo stečaja je na strani 3 v petem odstavku zapisano, da je bilo prodano podjetje Papiroti Aeru iz Celja za kupnino 250.000 DEM. Da je ocenjena vrednost te družbe na dan 30.6. znašala 5 milijonov DEM in da je kupec Aero Celje pri nakupu prevzel tudi neporavnavo obveznost do Zavarovalnice Triglav po dveh kreditnih pogodbah v znesku 2,1 milijona mark. Te trditve deloma držijo oziroma so postavljene v tak kontekst, da jih je nujno drugače oziroma korektno tolmačiti. Kot prvo, ocenjena vrednost podjetja Papiroti Krško na dan 30.6.1993 je znašala po oceni cenilca Dinamik iz Brusnic 7 milijonov nemških mark in ne 5. Kupnina je res znašala 250.000 mark, kupec pa se je poleg plačila kupnine zavezal prevzeti tudi Vidmov dolg do Zavarovalnice Triglav, ki je v času, ko je bila sklenjena pogodba, znašal nekaj več kot 3 milijone nemških mark in ki je bil zavarovan s hipotekami na nepremičninah Papirotija.</p>
               <p>Drugič. Informacija o pomembnejših ugotovitvah v reviziji in inšpekcijskih pregledih, to je drugi del tega gradiva, stran 2, četrti odstavek. Tam je zapisano, da sem kot stečajni upravitelj vložil tožbo za razveljavitev pogodbe o prodaji in nakupu podjetja Videm Papir zaradi neplačila osnovne vloge, in v nadaljevanju, da je sodišče v Novem mestu pripoznalo tožbeni zahtevek. Tudi te trditve niso točne oziroma niso korektne. Tožbo sem vložil s soglasjem stečajnega sodnika; brez tega soglasja nobeno sodišče tožbe, ki jo vloži stečajni upravitelj zaradi izpodbijanja pravnih dejanj stečajnega dolžnika v enem letu pred stečajem, niti ne vzame v roke oziroma jo zavrže. Vložil sem jo pa ne zaradi neplačila osnovne vloge oziroma 100.000 tolarjev kupnine, ampak zaradi tega, ker po mojem mnenju kupec ni upošteval v ceni vrednosti blagovne znamke Vidma, tehnologije, imena in tržnih deležev, ki so bili po mojem mnenju brazplačno prenešeni na Videm Papir. In v nadaljevanju, sodišče v Novem mestu ni pripoznalo tožbenega zahtevka, ampak je tožbeni zahtevek pripoznal Sklad za razvoj; na podlagi pripoznave pa je sodišče v Novem mestu izdalo sodbo.</p>
               <p>Tretjič, isto gradivo, stran 5, prvi odstavek. Tam je navedeno, da naj bi stečajni upravitelj ugotovil, da Sklad za razvoj ni izpolnil vlaganj v revitalizacijo proizvodnje in potem odstopil tudi od prej navedene pogodbe. Tudi ta trditev ni točna. Prej navedena pogodba je bila namreč sklenjena z nekaterimi odložnimi pogoji, ki pa vsi nikoli niso bili izpolnjeni. Zato tudi sama pogodba nikoli ni stopila v veljavo, torej od nje tudi nisem mogel odstopiti.</p>
               <p>Četrtič, ista stran, isto gradivo, peti odstavek. Tam je navedeno, da naj bi se zaradi te pogodbe tudi znižala stečajna masa podjetja Videm Krško za 2 milijona nemških mark. Velja enaka ugotovitev kot prej; pogodba namreč nikoli ni stopila v veljavo.</p>
               <p>Isto gradivo, stran 5, šesti odstavek. V letu 1995 naj bi se najemnina ponovno obračunavala po osnovni pogodbi, v novembru 1995 pa je bila z aneksom številka 5 znižana od 3 milijonov nemških mark na 2,7 milijona nemških mark, najemodajalec pa je bil dolžan plačati še zavarovalno premijo za drugo polletje 1995. Ta trditev je točna, vendar je postavljena v tak kontekst, da se lahko napačno razume. Poglejte, najemnina v višini 3 milijonov nemških mark je bila določena že s pogodbo o najemu sredstev Vidma v stečaju, ta pogodba pa je bila sklenjena 25. marca 1993, se pravi približno teden dni pred začetkom stečajnega postopka. Po tej pogodbi je bil najemodajalec, se pravi kasneje Videm v stečaju, zavezan plačevati tudi zavarovalne premije. S spremembo pogodbe z aneksom številka 5 pa smo plačilo zavarovalnih premij v znesku približno milijon in pol nemških mark letno prenesli na najemnika, torej se najemnina, neto gledano, ni znižala, ampak se je povišala.</p>
               <p>Pod šestič, stran 10, tretji odstavek. Tam je navedeno, da naj bi kot stečajni upravitelj umaknil tožbo proti ECUMU.  To ni res! V pravdi z ECUMOM je bila s soglasjem stečajnega sodnika sklenjena sodna poravnava, ni pa nikoli bila tožba proti ECUMU umaknjena.</p>
               <p>Sedmič, stran 14, isto gradivo, prvi odstavek: "Velja pa ugotovitev, da Videm Krško v stečaju iz naslova zaračunane najemnine ni povečeval stečajne mase." Ta trditev je netočna. Videm v stečaju je samo, kar se tiče najemnikov Videm Papir in Vitacel, obračunal naslednje najemnine: do Videm Papirja v obdobju 1993 in 1994 353 milijonov tolarjev. Ta znesek oziroma ta terjatev ni bila nikoli plačana, zato smo jo prijavili v postopku prisilne poravnave, kjer je bila terjatev ugotovljena oziroma konvertirana v lastniški delež. Na podlagi te terjatve je Videm v stečaju pridobil nekaj manj kot 20%-ni poslovni delež v družbi Videm Papir po prisilni poravnavi. V letu 1995 in letos do konca maja smo Videm Papirju zaračunali za 353,8 milijonov tolarjev najemnin, poleg tega pa za 131 milijonov tolarjev zavarovalnih premij.</p>
               <p>Pri Vitacelu so številke drugačne, pa tudi vsebina je nekoliko drugačna. V obdobju maj do december 1993 oziroma od maja 1993 pa do konca maja letos smo Vitacelu zaračunali iz Vidma v stečaju za 372,8 milijonov tolarjev najemnin. V tem času smo mu priznali za 276 milijonov tolarjev stroškov investicijskega vzdrževanja, torej je še vedno neto zaračunanih najemnin približno 96 milijonov tolarjev. Poleg tega smo mu zaračunali v tem obdobju za 213 milijonov tolarjev zavarovalnih premij, ki bi jih plačali, pa če bi obrat za proizvodnjo celuloze obratoval ali ne. Res da bi bile premije nekaj manjše, vendar bi v celoti bremenile stroške stečajnega postopka. Če vzamem zdaj neto najemnino in zaračunano zavarovalno premijo, potem neto terjatev do Vitacela znaša 309 milijonov tolarjev.</p>
               <p>Potem osmič, na strani tri tega gradiva, pa tudi v tistem delu na koncu, ki ima naslov rimska tri namesto sklepa, je navedeno, da je Videm Papir pri poslovanju v letu 1995 ugotovil za 6,3 milijone nemških mark dobička oziroma prej, na strani tri, za 689 milijonov tolarjev dobička. Ta številka je točna, vendar je treba tudi ustrezno korigirati. Na isti strani tri je namreč tudi podatek o izrednih prihodkih Videm Papirja v letu 1995 v višini 536 milijonov tolarjev. Največji del teh prihodkov izvira iz naslova odpisa obveznosti Videm Papirja v postopku prisilne poravnave, ki je bila sklenjena 19. aprila 1995. Pri tem pa ne smemo prav tako pozabiti na 1 milijardo in 200 milijonov tolarjev izgube Videm Papirja, ki jo je pridelal s svojim poslovanjem v času do sklenitve prisilne poravnave.</p>
               <p>Drugih navedb, ki so v tem gradivu, ki ga je danes posredovala Agencija Republike Slovenije za plačilni promet, nadziranje in informiranje, ne morem komentirati, ker nimam na voljo podatkov, ki jih imam sicer v svoji službi. Prav tako ne morem komentirati navedb glede dobička Vitacela, ker nimam vpogleda v njegovo poslovanje. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp95">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Logar, želite odgovoriti?</p>
            </sp>
            <sp xml:id="SDZ1-Izredna-45-1996-06-11.sp96">
               <speaker>ROMANA LOGAR:</speaker>
               <p>Spoštovani zbor, spoštovani gostje, predstavniki Vlade! Ker dolgujem odgovor pa, ker nimam skoraj kaj odgovoriti, bom izkoristila ta nastop tudi za tista dodatna pojasnila oziroma za vse odgovore, za katere mislim, da smo bili pozvani.</p>
               <p>Najprej moram povedati, da to, kar smo danes dali na mizo, ni nič novega. Morda so samo nekoliko višje številke, pa ne veliko. O vsem tem smo poročali Komisiji za nadzor lastninskega preoblikovanja, v kateri so prisotne vse stranke; vsaj mislim tako. Opozarjali smo pravočasno na ugotovitve, ki so danes v tej informaciji zapisane, odzivi so bili različni. Moram reči, da smo se tik pred zdajci še odločili iz izkušenj preteklih podobnih primerov, da pa vendarle napišemo še nekaj na osnovi zadnjih ugotovitev za današnji zbor. Tudi minister Dragonja nas je pozval, da podamo skupne ugotovitve. Odgovorili smo mu, da v teh ugotovitvah, ki jih imamo zdaj, ki so sicer obširnejše zapisane na več 100 straneh, ni nič takega, za kar ne bi vedel Sklad za razvoj, za kar ne bi vedela Agencija za sanacijo bank, za kar ne bi vedelo še prej seveda na prvem mestu Ministrstvo za gospodarske dejavnosti in še kdo. V tem materialu gre morda za malo bolj poljuden povzetek in nekatere zadnje ugotovitve. Mi smo tudi na seji Komisije za nadzor lastninskega preoblikovanja povedali, da ne bomo mogli dokončati do izredne seje vseh postopkov. Ti postopki tudi niso dokončani.</p>
               <p>No, in zdaj naj povem, kaj je bila naša zadana naloga v teh revizijskih inšpekcijskih pregledih. Najprej smo si zadali preveriti poslovanje od uvedbe stečaja naprej oziroma od prevzema v upravljanje sredstev družbenega kapitala Vidma Krško. To smo lahko storili preko pooblastil davčnega nadziranja v privatnih firmah, dveh bay-passih, ki sta dobila v upravljanje proizvodnjo celuloze in papirja. To sta danes Vitacel in Videm-Papir oziroma podjetji, ki sta v celoti (bom rekla v narekovaju) v "lasti" enih privatnih lastnikov. Ti zapisniki so že v sklepni fazi in ugotovitve, ki jih danes povzemamo, so tiste, ki so dokumentirane, dokazane in pravzaprav poročamo na način, ki nam ga zakon dovoljuje, da opozarjamo na škodljive pojave, ki jih je treba pravočasno preprečevati.</p>
               <p>Druga naloga, ki smo si jo zadali, je bila, da še enkrat pregledamo resničnost, poštenost, zakonitost izkazanega poslovanja do obdobja 1992. leta. Moram reči, da smo tudi mi to obdobje, naši dve podružnici sta ga spremljali, da pa smo morda bili premalo pozorni do nekaterih pojavov oziroma do tega, zakaj so se tako hitro povečevali dolgovi v obdobju do 1992. leta. Ker je pa stečaj zelo dolgo trajal, smo izkoristili tudi možnost izvajanja finančno materialnih pregledov v času stečaja. Tukaj smo imeli težave, zato nimamo dokončanih pregledov in na tem mestu naj povem, da ta ugotovitev, da smo pristojni za nadziranje oškodovanja družbenega kapitala, o kateri je govoril minister Dragonja, pa tudi je ni razumel poslanec Združene liste gospod Potrč, ne velja tudi po mnenju Vrhovnega sodišča. Lastnina je družbena dokler stečaj ni zaključen in zato smo tudi mi dobili posebno dodatno pojasnilo in to ne velja samo za Videm Krško v stečaju, ampak za vsa podjetja; o tem imamo že celo sodbe. Torej, družbena lastnina obstaja do končanja stečajnega postopka. In mimogrede, ko so se nekateri vprašali, kdo bo pa kupil to stečajno maso, če bi se stečaj prekinil - družbenega kapitala ni potrebno kupovati v stečajni masi.</p>
               <p>No, mi smo danes podali predvsem ugotovitve, iz katerih izhaja, da je bil ta stečaj nameren, da so se vsa bremena prenesla v javni dolg oziroma na dolžnike, ki gospodarijo z državnim, javnim kapitalom; ugotovili smo, da ne bi bila potrebna prisilna poravnava v enem izmed "by passov" in da je ta služila samo za to, da je drugi "by pass" prišel do lastništva tudi prvega; ugotovili smo tudi, kakšni so bili dobički z vložkom 100.000 dolarjev.</p>
               <p>Odgovor gospodu Peršaku, zakaj navajamo enkrat marke, drugič pa slovenske tolarje. Zato, ker v obdobju, ko še imamo inflacijo, slovenski tolarji niso seštevljivi v različnih obdobjih, z markami pa nekako to odpravimo; ker če vi tolarje seštevate leta 1989, 1990, pa leta 1995, sta to dve različni realni velikosti.</p>
               <p>Gospod Jelinčič je dejal oziroma postavil vprašanje, kako smo ukrepali. Ukrepanje se je izkazalo v vsem tem obdobju za neučinkovito. Ukrepanje je stvar sankcij, ki pa ne preprečujejo nobenih dejanj več, in v primeru Vidma smo dali prijave za obdobje do leta 1992; vi lahko ugotovite, kaj se je zgodilo - pravzaprav nič!</p>
               <p>Gospod Potrč je zastavil, ne nam, ampak morda tudi prav, če odgovorimo na to, ali je možno izpodbijati dražbo. Največji upnik je država, gotovo, Agencija za sanacijo bank. Agencijo smo že davno opozorili na to, da je bilo družbeno premoženje oškodovano, in če bi želeli rešitev najti, seveda agencija - nad njo so ministrstva, je Vlada - lahko to stori. Mi smo celo opozorili namestnico javnega pravobranilca, ki je dejala, da vloži tisto tožbo, za katero je zaprošena, na katero je opozorjena.</p>
               <p>Gospod Černelič je opozarjal, zakaj revizija ni končana. Zato, ker se ni dalo storiti več. Verjemite, da bi mi radi končali, zato tudi, ker smo bili pri tem ovirani in zato, ker pač nismo mogli vseh tisoč podjetij pogledati naenkrat.</p>
               <p>In sedaj odgovor gospodu Ogorelcu. Gospod Ogorelec je začel na različne načine komentirati posamezne zapise. Bistvo je, da se v vsebini nikjer ne razhajamo. Gospodu Ogorelcu in nikomur od tistih, ki so stranke v postopku, pač za tem odrom ni mogoče odgovarjati. Te informacije so namenjene poslancem, niso pravno vse do potankosti obdelane, v primerih, ki jih je tudi on navajal, postopki niso, ker potem bi vam morali zopet prinesti 600 strani, pa jih ne bi razumeli ali brali in nato, na tisto, kar mora odgovarjati pravna oseba, bo gospod Ogorelec za svoj del imel možnost druga podjetja, za katera se je zavzemal, pa je rekel, da na to ne more odgovarjati, pa je ravno tako. Mislim, da v teh navedbah ne gre za nobene vsebinske netočnosti. Navedene so samo bistvene ugotovitve, zato jaz teh posameznih stvari ne bom pojasnjevala. To je samo poskus polaganja s...</p>
            </sp>
            <sp xml:id="SDZ1-Izredna-45-1996-06-11.sp97">
               <speaker>PREDSEDNIK JOŽEF ŠKOLČ:</speaker>
               <p>Gospa Logarjeva, da ne bo pomote. Vi lahko na vse, kar je bilo vprašano odgovorite, ker govorite zboru, ne pa gospodu Ogorelcu. Tako, da enostavno lahko odgovorite na vse.</p>
            </sp>
            <sp xml:id="SDZ1-Izredna-45-1996-06-11.sp98">
               <speaker>ROMANA LOGAR:</speaker>
               <p>Ja potem veste, moram pa iti pojasnjevat stečajne postopke. Gospod Ogorelec je sicer vzel učno uro razlike med lastninjenjem in stečajnim postopkom, ampak to, jaz lahko prinesem tukaj 600 strani pa začnem brati, ampak verjetno to ni mesto za te zadeve in konkretne stvari, na katere bi morali odgovarjati, pač tukaj niso bile postavljene. O tej splošni informaciji opozarjanja na probleme, za katere neka institucija meni, da jih je potrebno preprečevati. Če pa jih bomo, je pa seveda vaša odgovornost. Hvala.</p>
            </sp>
            <sp xml:id="SDZ1-Izredna-45-1996-06-11.sp99">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Repliko ima gospod Rejc in potem, če vidim prav, gospod Ogorelc.</p>
            </sp>
            <sp xml:id="SDZ1-Izredna-45-1996-06-11.sp100">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Naj vam povem, da je komisija, karkoli je prejela na to temo, bi rekel vse posredovala Državnemu zboru, in če bi bilo to res, kar je sedaj gospa Logarjeva povedala, potem seveda ne bi bilo potrebno novo gradivo. Tako, da kar smo dobili, smo vse dali naprej. Hvala.</p>
            </sp>
            <sp xml:id="SDZ1-Izredna-45-1996-06-11.sp101">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Ogorelcu.</p>
            </sp>
            <sp xml:id="SDZ1-Izredna-45-1996-06-11.sp102">
               <speaker>BRANKO OGOREVC:</speaker>
               <p>Hvala lepa še enkrat za besedo! Iz tega, ker je sedaj povedala gospa Logarjeva in  tistega, kar sem vam skušal prikazati prej, mislim, da jasno izhaja, da navedbe v gradivu, ki ste ga danes prejeli, niso dokazane, ampak so samo trditve in prosim, da to pri svojem delu upoštevate. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp103">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem naprej gospe Metki Karner-Lukač.</p>
            </sp>
            <sp xml:id="SDZ1-Izredna-45-1996-06-11.sp104">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Bom nekoliko skrajšala svoj nastop, in sicer iz razloga, ker so nekateri razpravljalci pred menoj že povedali del tistega, kar sem hotela izpostaviti v svoji razpravi, predvsem je to že povedal gospod Černelič in gospod Jelinčič, tako da ne bom tega ponavljala. Vsekakor mislim, da je ta zadeva tako pomembna, da zasluži poglobljeno razpravo na Državnem zboru. Spoštujem navodila oziroma, bolj bom rekla, sugestije cenjenega gospoda ministra, ki danes sedi tukaj in ne po svoji krivdi rešuje neugodno situacijo in neprijetno situacijo, v kateri se Videm nahaja, spoštujem njegovo sugestijo, da naj bi ta Državni zbor razpravljal predvsem z vidika nadaljnjih prespektiv papirniške industrije in pa predvsem z narodnogospodarskega vidika prinesel tudi določene odločitve. Vendar, mimo nekaterih dejstev, ki pa so izven tega, tudi ne moremo iti. Tako mislim, da ni mogoče te seje Državnega zbora zapeljati mimo tistega, kar pritiče k odgovornosti, zakaj je takšen položaj nastal, v katerem se Videm nahaja in kdo je pravzaprav krivec za nastali položaj. Mislim, da ta Državni zbor ne sme mimo odgovornosti, ki jo nedvomno imajo pri tem upravljavci družbenega kapitala tam od leta 1987 naprej, ki so vodili to podjetje. To je eno.</p>
               <p>Drugič. Ne smemo mimo odgovornosti, ki jo pri tem ima Sklad Republike Slovenije za razvoj.</p>
               <p>Tretjič. Ne mimo odgovornosti, ki jo ima Agencija za sanacijo bank in hranilnic, ki je neodgovorno prevzemala slabe terjatve bank in da se nam sedaj te banke smejijo, ker so sanirane in nikomur nič, jih ne briga, kaj se s podjetji dogaja in kako je bil in zakaj je bil povečan javni dolg, in tudi ne mimo odgovornosti takratnega direktorja Agencije za sanacijo bank in hranilnic. Tudi ta bi moral sedeti tukaj, pa tudi sedanji direktor bi moral sedeti tukaj in bi moral pojasnjevati, zakaj je v upniški odbor predlagal človeka, ki ni uveljavljal interesov upnika, da bi čimveč dobil iz stečajne mase.</p>
               <p>In končno, tudi ne moremo mimo odgovornosti vlade oziroma Ministrstva za gospodarske dejavnosti in bivšega ministra, ne sedanjega, ne mimo odgovornosti, ki jih ima stečajni upravitelj, bom povedala zakaj, in končno tudi pravosodni organi, pa še naprej bom naštevala. Tudi Demosova Vlada, ki je sprejela takšne zakone, ki so ukinili del institucionalnega nadzora, tako da je kapital še lažje odtekal v tujino in tudi končno ne mimo odgovornosti tega sestava Državnega zbora, ker smo sprejeli sodno zakonodajo takšno, da lahko sodnik po lastni presoji odloči, kdaj in kvalificira stopnjo gospodarskega kriminala ali pa prekrška. Ne moremo mimo dejstva, da je ta Državni zbor tudi sokriv, da danes nihče ni preganjan, nihče ni bil zaprt, nikomur se ni nič zgodilo, nikomur ni bilo nič odvzeto premoženje, dobljeno z goljufijo ali krajo, kakorkoli že vzamemo, vse je nedovoljeno. Pa čeprav smo sodnikom dali trajni mandat in jim povečali plače, sodišča še vedno ne delujejo tekoče. Torej, to je eno.</p>
               <p>Drugo, tudi ne moremo mimo odgovornosti, ki jih nosi Komisija za nadzor nad lastninskim preoblikovanjem podjetij, kajti pravočasno je Agencija za plačilni promet, informiranje in nadziranje obveščala komisijo o svojih zaključkih in svojih ugotovitvah. Torej, čakali smo tako dolgo, da se je zgodil Videm. Da je Videm prodan, torej da je prodaja uspela, to je dejstvo - prodaja za 35 milijonov mark. Sedaj pa poglejte v tisto pogodbo, ki jo je kupec tudi sprejel oziroma pogoje iz te pogodbe, kot sem razumela gospoda ministra, kaj vse se je prodalo za 35 milijonov. Gospe in gospodje, 35 hektarjev stavbnih zemljišč! Kdo od vas bi dal za 35 milijonov?! Še naprej, vse nepremičnine - prosim, počakajte, lahko mi boš potem tukaj odgovarjal in repliciral! - vse nepremičnine, vsa oprema, razen belilnice, in to dolgov brez! Prosim vas! Če vzamete prodajo, lahko bi prodali en sam papirni stroj, recimo, da ta kupec proda en sam papirni stroj, ki je vreden 100 milijonov mark, si v celoti poravna to kupnino, pa še tisto, kar se je predvidevalo v tej pogodbi, v kolikor seveda bi bila sklenjena, torej, še tistih 5 milijonov mark garancij, ki bi zapadle, če ne bi izpolnjeval pogodbenih obveznosti. Kdo se norčuje iz te države, iz tega premoženja državljanov Republike Slovenije?! Kdo se norčuje in kdo si je dovolil to storiti?! Mislim, da bi ta Državni zbor moral o tem razpravljati tukaj.</p>
               <p>Poglejte, zdaj pa še pojdimo k upniškemu odboru, ki je dal soglasje na to izklicno ceno 35 milijonov mark. Nič se ne čudim, če je dal takšno soglasje predstavnik zavarovalnice, predstavnik v upniškem odboru, ki je predstavljal Zavarovalnico Triglav. Kot vemo, že prej smo slišali, da si je prednostno poplačala svojo terjatev, in sicer je imela zavarovano s hipoteko na zemljišču, kjer se nahaja menda neka stara plinska cisterna ali pa cisterna za olje, ki je vredno največ 100.000 mark, je pa zavarovalnica iztržila 3 milijone mark. Jasno, vsak bi to pristal! Torej, soglasje - zakaj ne! Potem nadalje, ali vam nič ne pove, da je predstavnik Haga v tem upniškem odboru ugovarjal tej ceni in za njega je bila previsoka. Torej, kam je strasirana ta prodaja? Nadalje, kar pa govori za te predstavnike v upniškemu odboru, ki so predstavniki pravzaprav upnikov v državni lasti, to je Agencija za sanacijo bank in hranilnic, pa ELES, tudi ti so dali soglasje. Zakaj pa? Ali zato, da bomo pokrili in da ne bomo pogledali, kakšne slabe terjatve bank so prevzemali in kaj so prevzemali in, ali so hoteli s tem doseči to, da se čimprej zbrišejo vse sledi? Samo ta odgovor je možen. Ni drugega, gospe in gospodje.</p>
               <p>Podporo k temu, kar sem rekla, pa daje ta pogodba, ki ne vem, kdo jo je sestavil, kupna pogodba, osnutek kupne pogodbe. Če jo pogledate, boste pod 1. točko začudeni, kaj vse se prodaja za to ceno 35 milijonov mark, kot sem rekla. Nadalje boste začudeni nad tem, da Videm v stečaju (pogodbo je najbrž pripravil Videm v stečaju, ne vem kdo, bo morda gospod minister odgovoril, kdo je to pripravil) že poskrbi za kupca, torej poskrbi za sedanjega najemnika, da mu bo kupec odstopil, da bo sedanji kupec z njim sklenil najemno pogodbo. Torej Vitacel in pa Videm Papir še naprej gostujeta v tej hiši, le lastnik se menja. To je idealna zadeva in sedaj tudi lahko razumemo, zakaj Vitacel ni bil pripravljen ponuditi na dražbi večjega zneska.</p>
               <p>Gospe in gospodje, tukaj gre za isti kapital. Gre za kapital, pa ni važno, ali je češkega porekla. Mislim, da sedaj nihče ni preverjal, pa tudi gospoda ministra sprašujem, ali ste preverili že poreklo tega kapitala? Ali ste mislili na preverbo samo na tak način, kot je predvideno v tej pogodbi? Zelo kmalu se bo pokazalo, čigav je ta kapital, čez kakšni dve leti, ko bomo videli. Ne vem, kako to, da vi ne veste, za čigav kapital gre? Saj tukaj ni nikakršna skrivnost. Akterji so znani in vemo, od kod to prihaja. Preberite to, saj znate logično sklepati.</p>
               <p>In kakšne so trenutne rešitve, gospe in gospodje? V tem smislu je tudi končal svoj nastop gospod minister. Kar jih jaz vidim, ni nič drugega, kot trenutno je potrebno podržaviti to premoženje. Lahko država naredi to na dva načina, torej z razveljavitvijo dražbe, ker so bili upniki, predvsem tisti državni, največ oškodovani; to je eno. Nadalje se lahko pojavi tudi kot kupec tega premoženja, ki se prodaja, ker če je Vitacel in pa Videm Papir, če sta znala v letu in pol poslovanja ustvariti 27 milijonov mark dobička ob vložku 100.000 dolarjev, potem ni šment, da država z vsemi silami, z vsem možnim kadrovskim potencialom, ki ga ima na voljo, ne bi znala narediti enako. Seveda pa se tukaj postavlja vprašanje - hoteti, ali to hočemo; če to hočemo, potem je ta korak potrebno storiti, seveda je pa potrebno uvesti tudi profesionalni nadzor nad upravo take družbe. Kajti ni sprejemljivo, da imamo nadzorne svete, v katerem sedijo predstavniki Vlade, ki se recimo s problematiko (primer TAM), pa ne rečem, da je slabo naredil, mislim, da je izredno dobro delal predstavnik Vlade v tem nadzornem svetu TAM-a, vendar to ni zadostno. Mi moramo zagotoviti stalno profesionalno kontrolo najmanj treh članov, in to si država lahko privošči in lahko te ljudi tudi ustrezno nagradi; nikakršen problem ni in ne sme biti.</p>
               <p>Nadalje, mi imamo nekaj papirnic. Seveda, tujega kapitala se tudi na tem segmentu ne bi smeli braniti, vendar naj pa pride v tista zdrava podjetja in jih naj dokapitalizira, če je namen tega tujega kapitala pošten; to je eno. Nikakor pa ni sprejemljivo, da se bomo izpostavljali tujemu kapitalu dvomljivega porekla in prodajali tako vrednost po trikrat podcenjeni vrednosti. Mislim, to so dileme, o katerih bi moral danes ta Državni zbor tudi kaj več reči.</p>
               <p>Seveda je cilj ohranitev delovnih mest in ohranitev proizvodnje - vsem nam je to cilj - vendar pa ni vseeno, komu v žep gre dobiček: ali tujcu ali domačemu. In zato je potrebno narediti vse, da bo dobiček prišel v slovenske roke.</p>
               <p>No, tisti, ki ste govorili o udbomafiji, kako se bo pokazala in ali se ni dokazala. Če bo zadeva podržavljena, jo bo lažje dokazati; tako bodo lahko stekli vsi revizijski postopki in lahko bodo poklicani na odgovornost tisti ljudje, o katerih sem prej govorila na začetku, torej nemoteno se bo opravil ta proces, če je želja tega Državnega zbora, in potem bomo tudi več izvedeli, in kot v opozorilo dogodkom, za katere ta Državni zbor noče nič vedeti, pa vsekakor vsi vemo, da se odvijajo.</p>
               <p>In še na koncu - gospod minister je nekaj povedal. Mislim, da je to zelo pomembno, kar je ugotovil sam, da gre pri Vidmu za privatizacijo preko stečaja. Mnoge takšne privatizacije so se odvile in dajmo, naredimo že red in konec posebno tistim industrijskim panogam, ki imajo bodočnost. In še nekaj, če bi jih združili, bi imeli tudi kompletno ponudbo in bi lahko s to kompletno ponudbo nastopili na tujem trgu in ne bi bilo potrebno, da vsaka papirnica po svoje išče tržišče. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp105">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Branko Janc. Najprej ima pa repliko gospod Rejc.</p>
            </sp>
            <sp xml:id="SDZ1-Izredna-45-1996-06-11.sp106">
               <speaker>IZIDOR REJC:</speaker>
               <p>Spoštovani gospod predsednik, repliciram gospe Metki Karner-Lukačevi. Zahvaliti se je treba seveda članom komisije, da so dali pobudo in to stvar spravili na dnevni red komisije in je vprašanje, če je to njeno delo. Mi smo to zadevo pripravili za Državni zbor. Treba pa je vedeti, da je bil 1.4.1993 stečaj uveden. Sredi leta 1993 smo sprejeli dopolnitev zakona o lastninskem preoblikovanju, v katerem smo določili elemente oškodovanja, tako da je šele tedaj lahko bilo delo komisije in seveda tudi Agencije za plačilni promet (tedaj še malo drugače imenovano), da je lahko te stvari urejevala. Stečajni postopek je seveda postopek, ki je v posesti sodne oblasti, vendar, ker je komisija menila, da je to potrebno Državnemu zboru predočiti, ugotoviti kako in kaj, smo svoje predloge tudi predlagali oziroma jih predstavili in predlagamo, da jih Državni zbor sprejme. To je ena stran. Po drugi strani pa je jasno, vsi vemo, da bi ob vsem tem, kar se je zgodilo, tudi delavci radi vedeli, kje in kdo so lastniki takega podjetja, zaradi tega se danes ta dogodek dogaja tu. Mi, kot komisija, smo svoje naredili, čakamo pa seveda, da bo tudi Državni zbor. Hvala.</p>
            </sp>
            <sp xml:id="SDZ1-Izredna-45-1996-06-11.sp107">
               <speaker>PREDSEDNIK JOŽEF ŠKOLČ:</speaker>
               <p>Hvala lepa.</p>
            </sp>
            <sp xml:id="SDZ1-Izredna-45-1996-06-11.sp108">
               <speaker>BRANKO JANC:</speaker>
               <p>Hvala lepa za besedo, gospod predsednik. Spoštovani kolegi in kolegice, lahko vam zatrdim, da dobro poznam problematiko Vidma v Krškem, in to ne samo v tem epilogu, ampak seveda od bistveno prej. Žal mi je, da se je danes Državni zbor po boksarsko znašel v klinču med drugima dvema vejama oblasti, in sicer med Vlado in pravosodjem. Mene je to reševanje Vidma izredno razočaralo tako s strani Vlade kot s strani pravosodja in verjetno je razočaralo marsikaterega Slovenca, da smo prišli do te točke kot smo danes.</p>
               <p>Mogoče je bilo nepoznavanje nekaterih zadev tudi razlog za, po moje, napačne ocene in trditve predvsem mojega kolega, ki je govoril o tujih vlaganjih. Seveda se je v enem delu možno z njim strinjati, vendar v drugem delu, ko se želimo na vsak način hvaliti s tem, kako so tuja vlaganja za vsako ceno pri nas dobrodošla, verjetno ta teza ne more držati. Namreč, prav je, da vemo, da je bil krški Videm podjetje med petimi največjimi v Sloveniji, in če je bil med petimi za Lekom, Krko in še nekaterimi v Sloveniji, potem je tudi v bivši Jugoslaviji pomenil marsikaj. Tovarna Videm je bila edini proizvajalec časopisnega papirja in največji proizvajalec celuloze na Balkanu. Relativno ugoden tržni položaj je zagotavljal normalno poslovanje podjetja, obenem pa večal apetite po povečevanju lastnih zmogljivosti ter obvladovanju jugoslovanskega trga; če govorimo o obdobju pred letom 1990. V tem času so ti apetiti prerasli v to, da je Videm kupil tovarno Drvar. V tem času je podjetje zaposlovalo približno 3.000 ljudi. Konec 80-ih let je po sporazumu predsednikov vlad, Mikuliča in Gorije, prišlo do nakupa novega papirnega stroja v višini približno 80 milijonov mark, istočasno pa tudi do nakupa nove belilnice v višini 20 milijonov mark. Ta dva projekta sta, po moje, med drugim začetek konca Vidma. Zakaj? Belilnica ni bila nikdar instalirana. Sporazum med Gorijem in Mikuličem pa ni bil realiziran, zato je bil Videm primoran poravnavati svoje obveznosti do dobavitelja papirnega stroja iz obratnih sredstev. Da je bila katastrofa za Videm večja, je, prvič, v istem času nastala izrazita recesija v papirni in celulozni branži. Drugič, izgubljen je bil večji del bivšega jugoslovanskega trga, in tretjič, že pred vojno v Sloveniji so pobegnili vsi instalaterji oziroma montažerji papirnega stroja 1, kar je imelo za posledice, da so to delo manj strokovno opravili domači delavci in je najnovejši, najdražji in stroj z največjo kapaciteto bil dan v funkcijo eno leto kasneje.</p>
               <p>Podjetje v letu 1990, 1991, 1992 ni imelo prave podpore vlade. Temu primeren je bil odziv tudi bank, ki so svoj nadaljnji angažma zavarovale najprej z visokimi obrestmi, potem pa še s hipotekami. Kakšne so bile posledice finančne bremenitve, kaže podatek ob reviziji SDK za leto 1992, ko so stroški financiranja skoraj dosegli višino ustvarjenega celotnega prihodka. Ravno ta podatek bi postavljal dvom o realnosti javnega dolga, kajti enormno visoke obresti so povzročile ubijalski odliv kapitala iz realnega sektorja in na drugi strani napihnile sporne terjatve bank, ki so bile kasneje prenesene v javni dolg. Vodstvo podjetja je v začetku leta 1992 ugotovilo, da samo ni sposobno rešiti izredno težkega položaja v podjetju, zato je upravljavske pravice preneslo na Ljubljansko banko. Le-ta je po odstopu direktorja najela švedsko ekipo managerjev na čelu z Rolfon Normanom za honorar, ki je dosegel milijonski znesek v nemških markah. Velika</p>
               <p>pričakovanja od švedske ekipe so se kmalu razblinila, saj velemož ni prinesel s sabo ne novih trgov, ne kapitala, ne znanja, temveč je pripravil vizijo razvoja Vidma, po kateri naj bi celulozni obrat v Vidmu dokončno zaprli, sanirali pa le papirni del. Prepričan sem, da se je že takrat začel pripravljati scenarij, da Videm preide v tuje roke.</p>
               <p>Vlogi upravljavca pa ni bila kos niti Ljubljanska banka, zato je predlagala delavcem, da z referendumom odločijo o prenosu vseh sredstev na sklad za razvoj, kar se je decembra leta 1992 tudi zgodilo. Delavci so več kot leto prejemali polovične plače v bonih, polovico pa v denarju, zato mi je razumljivo, da so se odločili za eno slabših variant. Sklad je zadržal vodstveno švedsko ekipo in že po dveh mesecih predlagal stečaj podjetja, in sicer 1.4.1993.</p>
               <p>Ker je Vlada takoj po nastopu nasedla predlogu Ljubljanske banke in sklada o načinu reševanja Vidma, da se sanira le papirni del, celulozni pa se zapre, torej, da se ukine integrirana proizvodnja, sem že 25. januarja 1993 postavil poslansko vprašanje o razlogih za takšno odločitev. Žal je vlada takrat in tudi v času stečaja ostala na stališču, da bo sanacijo papirnega dela izvajal Sklad za razvoj preko "by pass" podjetja Videm Papir, ki je bil v 100% lasti sklada, in ki je vzelo v najem papirni del; celulozni del pa naj gre v najem, če ga kdo želi. Na razpis o najemu celuloznega obrata se je javilo le eno podjetje, in to Vitacel. Obe podjetji sta s stečajnim upraviteljem sklenila pogodbo o najemu, ki je določala tudi predkupno pravico v primeru prodaje sredstev Vidma. Za sanacijo papirnega dela je Vlada po obravnavi problematike Videm na Državnem zboru podpisala tripartitni sporazum s sindikati in Skladom za razvoj, ki je med drugim predvideval finančno usposobitev sklada z garancijo v višini 26 in pol milijona DEM, kar naj bi zadostovalo za sanacijo. Sklad za razvoj se je izkazal kot nesposoben sanator in lastnik, saj je v dobrem letu in pol pridelal 13 milijonov mark izgube, kar se je končalo s sklenjeno prisilno poravnavo v letu 1995. Državni zbor je, zavedajoč se odgovornosti za to, da v Sloveniji obstane proizvodnja celuloze, namenil v proračunu za subvencioniranje proizvodnje v letu 1993 80 milijonov SIT in v letu 1994 140 milijonov SIT. Tudi s to pomočjo, je po predvidevanjih Ljubljanske banke, sklada, Normana in vlade neperspektivna proizvodnja obstala in v istem času namesto izgube ustvarila dobiček, kar danes želijo nekateri prikazati kot kriminalno dejanje. Po prisilni poravnavi Videm Papirja je firma Vitacel odkupila lastniške deleže nekaterih upnikov in postala večinski lastnik Videm Papirja. S tem pa se je Vitacel obvezal poplačati upnike v višini cca 10 milijonov mark. Po prevzemu Videm Papirja, avgusta 1995, s strani Vitacela, tudi papirni del posluje z dobičkom.</p>
               <p>Menim, da je stečajni postopek neupravičeno trajal predolgo. Jasno mi je, da noben najemnik ni želel več investirati v posodobitev tovarne, kot bi bilo nujno potrebno, ker ni vedel, ali bo investicijo sploh kdaj dobil povrnjeno. Zato se je tovarna tehnološko osiromašila in še nekaj časa tako, pa bi ostalo le še kup železa. Zato je nujno, da se stečajna agonija konča čimpreje.</p>
               <p>Državni zbor je danes pred težko nalogo; rešil naj bi zagato, ki so jo zakuhali s svojo neodgovorno indolentnostjo v upniškem odboru, stečajni upravi, stečajnem senatu in v Vladi. Zavedam se zagate Vlade, ki rešpektira sodno vejo oblasti kot neodvisno vejo pri vodenju stečajnega postopka. Jasno mi je, zakaj se ni bolj odločno postavila na pozicijo zaščite narodnogospodarskih interesov, ker se ni želela vmešavati v delo sodišč; ni mi pa jasno, da se tisti, ki so odgovorni za vodenje stečajnih postopkov, niso dali informirati in podučiti o pomembnosti te industrijske dejavnosti z narodnogospodarskega vidika. Ne želim biti odvetnik nobeni strani, udeleženi v sporu glede nakupa sredstev Vidma, vendar v tem primeru ne gre za Klemenčiča ali Dostela, gre za ključno vprašanje o tem, ali bo Slovenija izpustila za vedno iz rok celotno gospodarsko panogo, za katero ima surovino, tehnološko znanje in trg.</p>
               <p>Neutemeljeni so očitki češke strani o zaščiti tujih vlaganj pri nas. Do danes ni nobena stran še investirala niti tolarja in neumnost je govoriti o zaščiti še bolj pa o tožbah in oškodninah. Jasno je, da bo Slovenija v tem primeru, ne glede na končno odločitev sodišča, morala zaščititi svoje interese in interese tisočih delavcev, ki so vezane na proizvodnjo v Vidmu - pa če bo to komu všeč ali ne. Jasno je moje stališče, da je potrebno, da ta tovarna ostane v slovenskih rokah - tudi glede na izkušnje o tujih vlaganjih, ki jih ni tako malo; lahko jih kar pregledamo: Količevo, Vevče, Test Brestanica in tudi iz tistih, ki so se zgodile v sedemdesetih letih kot je Nuklearna elektrarna Krško, kjer Hrvati želijo imeti eksteritorialni princip na slovenskem ozemlju.</p>
               <p>Zaradi tega se mi zdi nujno potrebno, da je aganžma Vlade v tem zaključnem delu izrazit in tudi predlagam naslednji sklep: "Državni zbor predlaga Vladi, da tekoče spremlja stanje v zvezi z zaključkom stečajnega postopka. V primeru odločitve sodišča o regularnosti izvedbe javne dražbe z odprodajo sredstev Vidma, naj v 15-ih dneh od pravnomočnosti te odločitve začne postopek preko upnikov v državni lasti za razveljavitev odločitve sodišča zaradi narodnogospodarskih interesov." Hvala lepa.</p>
            </sp>
            <sp xml:id="SDZ1-Izredna-45-1996-06-11.sp109">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Poljšak Marjan.</p>
            </sp>
            <sp xml:id="SDZ1-Izredna-45-1996-06-11.sp110">
               <speaker>MARIJAN POLJŠAK:</speaker>
               <p>Želim diskutirati samo o tistih stvareh, ki niso bile povedane. Gotovo bom pa komentiral, torej vsekakor mislim, kljub taki želji je prav gotovo, da se bom ponavljal. To je ena stvar oziroma da bom ponavljal, kar so nekateri že povedali. Dotaknil se bom samo splošno in tudi nekaj parcialno, recimo, komentarjev stališč, ki jih je povedal tukaj gospod Lenič, stališč, ki jih je povedal gospod Dragonja. Recimo, govoril bom samo, nekaj je pa povedala že gospa Karnerjeva.</p>
               <p>Prvo vprašanje je, kdo nastopa tukaj. Opozoril bi na nekatere akterje. In sicer eno stvar, nihče še ni sprožil tega vprašanja. Prvič, Hago. Kaj je to Hago? Hago je ustanovila, to je bilo, torej "by pass", meni je vseeno, kako se to imenuje. Hago je neko podjetje, ki so ga ustanovile Slovenija Papir, članice Slovenija papir, se pravi slovenska papirna industrija. To je pomembno. Ta Hago sedaj nastopa kot neka privatna družba. Nikogar ne zanima, kaj je ta Hago. In ta Hago je instrument. Se pravi, je organizacija zunaj, torej neko bivše "by pass" podjetje, sedanje privatno podjetje, bi rekel podjetje, kjer se zbira denar, preko katerega se zbira oziroma preko katerega odteka denar, odliv kapitala. Zakaj to nikogar ne zanima? Recimo, gospod Lenič kot je tako. Ni v redu, torej stalno so izgube, gre na leto 1993 ali pa nazaj, mogoče na 1992 pravi: tri marke izgube na sekundo, nazaj pa ni vredno izgubljati besed. Kako? Ti se moraš vprašati pri vsaki zadevi o fundamentalnih zadevah. Ni pomembno, da se spuščaš v podrobnosti, v podrobnosti, ki zavajajo, ampak se moraš generalno vprašati. Recimo, to je sedaj Hago. Ta Hago, to podjetje je v Celovcu, to je inštrument za odliv kapitala v tujino. Inštrument za prilaščanje je tudi Vitacel oziroma prej se je to imenovalo VDI - Vital dars international. Kdo je ustanovil Vital dars international? Tudi Gorenc, pa tudi drugi. Saj jaz nimam točnih podatkov, samo da nakažem. Se pravi, ker je to podjetje tukaj v Ljubljani, seveda to podjetje ni moralo toliko špekulirati, zato je preko tega podjetja šlo relativno malo špekulacij. Največ špekulacij je šlo preko Haga. Potem pa je še, naj navedem še eno podjetje, Imex Milano. Tudi preko tega podjetja so šle špekulacije. Potem je pa še cela vrsta podjetij, ampak jaz ne obvladam tega, mislim če je preveč je, želim povedati, enostavne stvari pokazati. Kako se te špekulacije sedaj dogajajo, ker potem bomo prišli do tiste teorije udbomafije. Bom tudi povedal, kaj je udbomafija po mojem in kaj so pomagači udbomafije. Pomagajo pa tudi drugi, tisti ki niso pomagači udbomafije, ampak to sem že večkat govoril za tem mikrofonom, da se čudim, zakaj nekateri ne premislijo, zakaj za druge delajo take koristi, pa sami od tega nimajo nič. Mislim, če pri človeku vedno obstajata dva motiva, recimo moralni in materialni. Če človek nima moralnega motiva, pri udbomafiji nimaš kaj moralni motiv, lahko imaš materialnega, če nimaš materialnega si bog pomagaj, da ne rečem neumen.</p>
               <p>Kako to sedaj deluje? Povedal bom metodo, kako zadeva deluje. Sam sem si tukaj narisal skico, seveda do vas ni videti, ampak bom opisal. Tukaj je podjetje Krško. Linija podjetje Krško, Hago je posrednik - recimo da ima pravice do prodaje izdelkov, tudi do nakupa surovin, ampak to je manjši del, surovina je po navadi cenejša - in naprej posreduje, bi rekel pač posreduje material, posreduje na tržišče, ustvarja pa nek dobiček, ki ga posreduje na druge žiro račune, recimo udbomafije. Torej, sedaj Krško, če prodaja pod ceno, prodaja material pod ceno. Recimo proda 10 vagonov papirja, izdelanega. Proda pod ceno preko Haga nekam na tuje tržišče. Zato, ker je ustvarilo s tem izgubo, mora najeti kredite pri stari Ljubljanski banki, ki jih potem prevzame Agencija za sanacijo bank in hranilnic oziroma proračun. To vmes je seveda vlada in Državni zbor. Državni zbor smo tukaj mi, se pravi nekateri, ki so pomagači, eni ki niso pa tako rešujejo, da bog pomagaj. To že tri leta govorimo, pa se še enkrat vprašajte. Vlada pa, ki ne more mimo tega. Recimo jaz sem to napisal in povem še enkrat. Tam je gospod Gaspari. Brez njega in brez gospoda Drnovška se te stvari ne bi mogle dogajati. Njegova funkcija v tej strukturi je pa višja, njegov položaj pa višji.</p>
               <p>Sedaj pa davkoplačevalci plačujejo nazaj dolgove. Dolgove Ljubljanske banke, ki so, to so slabe terjatve od Krškega. Seveda, denar gre naprej, ker Krško pa mora plačevati oziroma sedaj plačuje, ne vem, banka ali Agencija za sanacijo bank plačuje Hagu, zadeva je končala pri Hagu. Denar je končal pri Hagu, ne pri Hagu, na žiro računu neke celovške banke. Saj smo diskutirali o neki celovški banki, tukaj je bilo večkrat to diskutirano. Se pravi, tam se zbira denar. Koliko je bilo denarja odtujenega, sem danes povedal, v ocenah. Me ne zanimajo strokovnjaki, če bi imel oblast, bi strokovnjaki meni točno izračunali. Jaz sem ocenil, 150 milijonov mark, verjetno je več, toliko je bilo odtujenega. Seveda, je dovolj denarja za odkup Vidma, bilo dovolj denarja za sanacijo...</p>
            </sp>
            <sp xml:id="SDZ1-Izredna-45-1996-06-11.sp111">
               <speaker>PREDSEDNIK JOŽEF ŠKOLČ:</speaker>
               <p>Gospod Poljšak, samo trenutek. Jaz bi vas prosil, da se držite, čimbolj je mogoče, teme in da ste čimbolj eksplicitni, da vas bodo lahko vsi razumeli.</p>
            </sp>
            <sp xml:id="SDZ1-Izredna-45-1996-06-11.sp112">
               <speaker>MARIJAN POLJŠAK:</speaker>
               <p>Ja, pod kakšno finto pa zdaj meni dajete pripombe? Jaz sem prepričan, da me ljudje razumejo. Ker predmet, kar diskutiram, se tiče točke dnevnega reda. Ali se ne tiče?</p>
            </sp>
            <sp xml:id="SDZ1-Izredna-45-1996-06-11.sp113">
               <speaker>PREDSEDNIK JOŽEF ŠKOLČ:</speaker>
               <p>Ne, vi cel čas nekaj domnevate. Jaz bi rad, da govorimo o tistem, kar je na dnevnem redu, kar je predmet poročila, sklepov in stališč, ki jih je pripravila komisija.</p>
            </sp>
            <sp xml:id="SDZ1-Izredna-45-1996-06-11.sp114">
               <speaker>MARIJAN POLJŠAK:</speaker>
               <p>Nič ne domnevam! Jaz sem popolnoma prepričan v to, kar govorim in če bom na oblasti, bom to dokazal, to vam garantiram, vam in vsem drugim.</p>
            </sp>
            <sp xml:id="SDZ1-Izredna-45-1996-06-11.sp115">
               <speaker>PREDSEDNIK JOŽEF ŠKOLČ:</speaker>
               <p>Hvalevredno. Jaz vas samo pozivam, da res precizno govorite.</p>
            </sp>
            <sp xml:id="SDZ1-Izredna-45-1996-06-11.sp116">
               <speaker>MARIJAN POLJŠAK:</speaker>
               <p>Nič ne domnevam, prepričan sem, čeprav imam premalo podatkov, imam logiko, logiko ima vsak od nas. Ali je res ali ne?</p>
            </sp>
            <sp xml:id="SDZ1-Izredna-45-1996-06-11.sp117">
               <speaker>PREDSEDNIK JOŽEF ŠKOLČ:</speaker>
               <p>Izvolite, ampak držite se dnevnega reda.</p>
            </sp>
            <sp xml:id="SDZ1-Izredna-45-1996-06-11.sp118">
               <speaker>MARIJAN POLJŠAK:</speaker>
               <p>Saj se držim dnevnega reda! Kaj bom začel debatirati o Elanu? Lahko rečem eno besedo. Vse, kar govorijo, da je tuji kapital in tukaj zadaj stoji tudi tuji kapital, tuji kapital je samo fraza, dejansko udbomafijski kapital. In verjetno je to še v marsikaterem primeru. Lahko je tudi v primeru Tobačne, Elana itn., pa zdaj ne bom nič več govoril, ne o Tobačni, ne o Elanu, ne o drugih zadevah. No, v nekaterih primerih verjetno pridejo tuji kapitali, v večini primerov je to maska in v tem primeru je to tudi maska. In tisto, kar želim povedati, torej zdaj, če govorite o konstruktu udbomafije, s tem v zvezi sem bil tudi izzvan, jaz pa lahko tudi tega ne govorim, zaradi mene. Da povem, kdo je udbomafija. Če je nekoč bila mreža udbomafije in je morala delati, bi rekel pod mizo, se pravi na netransparenten način in tisti, iz te mreže, ki to nadaljujejo, so ti člani, formalna struktura udbomafije. In če jim kdo pomaga, ker pomagajo jim pa, recimo za vsote, jaz bom povedal, kakšno vsoto. Za vsote recimo, da dobijo eno poslansko ali pa dve poslanski plači na mesec, to so pa pomagači. Ne morem pa jaz šteti za pomagača poslanca tukaj, ki pod vplivom poslanskega kluba tako glasuje. Jaz tega ne morem šteti ne v udbomafijo ne v pomagača. Ampak, stečajni upravitelj pa dobiva eno poslansko plačo na mesec lahko. Če dam en primer. Ampak, nekdo drugi tudi lahko dobiva denar, recimo Bogomir Kovačič, ki dobiva, ne pri tem stečaju, ampak nekje drugje, ker dela neko konstrukcijo, strokovne študije piše, pa dobiva, jaz imam podatke tudi, imam majhne podatke, ne dobiva na enem mestu, jaz imam podatke za eno mesto, dobiva na petih mestih, to je 10.000 mark, lahko. Lahko je 5.000, pa dovolj je 5.000. To so pa pomagači. Poslanec, če samo pritiska na gumb, ga ne morem šteti za pomagača, to ga pa štejem, bog pomagaj, se bo že prepričal počasi, prej ali slej se bo prepričal. In trdim, da je tukaj vmes Vlada. Ali pa, če gremo na papirni stroj. Papirni stroj 1, papirni stroj 1 je Krško pod komando Gorenca najemalo oderuške kredite pri Hagu v Celovcu. Kredite je treba plačati, ti krediti so bili oderuški. Ali razumete? To je finta, spet je šel denar tja. Je razumljivo, v primeru oderuških obresti, v primeru prodaje izdelkov v tujino pod ceno, v primeru nabave surovin nad ceno, drage surovine, zadeva ostane na oni strani meje na eni točki in to je denar, ki se zbere zato, da se lahko kupi in zato naj bi se sedaj nazaj kupovale. To je tisto. Mislim, da sem poudaril tisto, kar drugi niso poudarili.</p>
               <p>Ne vem, tukaj je bila tudi diskusija recimo, po katerem zakonu se dogaja ta odliv kapitala. Poglejte, oziroma zdaj, če grem naprej, še to pripombo dam. Poglejte, če hočete, to lahko dokažete. Z revizijo ugotovite, vi ugotovite vse papirje, če je nekdo papirje uničil, torej je uničil z namenom. Ta odgovarja totalno in dvojno ali pa trojno odgovarja. Papirji obstajajo, da je šla pošiljka, recimo preko Haga. In če se dogovoriš z Avstrijo, in tam narediš revizijo v tujini, veš na papirju, kakšen dobiček je bil. Ali je to normalno, da zadeva, ki je recimo prodana s provizijo 50% ali pa še več?! Ali je to normalno?! To ni normalno! Normalna provizija je 5 do 10%, kar je več, je to škodljivo delovanje v določeni smeri.</p>
               <p>No, in mislim, da sem odgovoril tudi na to vprašanje, ker je tukaj trdil gospod Lenič, da LDS eksplicitno ne podpira špekulantstva. Ja, če ne podpirate špekulantstva, pa razčistite! Razčistite, koliko denarja je bilo odtujenega recimo, preko Haga, koliko je bilo na druge načine. Če ste za poštenost, potem naredite to. In tudi sem vam odgovoril na tisto, češ, da se gre proti tujcem. Ne, ne, ni bistvo! Dobro, moje mišljenje je tako, da ni bistvo tujec, tujec je maska. Ne gre za tujca. Ne vem pa, zakaj in v čem si bo Slovenija omajala ugled, in mislim, da je to floskula.</p>
               <p>No, pa recimo, da rečem samo še dve zadevi. Prvič, gospod Podobnik je tukaj govoril, da tudi v bodoče bo težko ugotoviti kriminalne poteze. Veste, take besede meni niso všeč. Jaz vprašujem gospoda Podobnika uradno in javno: kaj komu on obljublja? Ali on obljublja, če bo prišel na oblast, da ne bo odkril kriminalnih potez? Jaz mislim, da kriminalne poteze lahko ugotoviš, ne vseh, ampak če jih ugotoviš 60%, si jih dovolj ugotovil, in toliko se da zmeraj - naj skrivajo kolikor hočejo! Ne more se stvari skriti na tem svetu, če je dovolj velika moč za to, da zadeve razišče. In država Slovenija, tudi če je majhna država, ima dovolj moči, da to razišče.</p>
               <p>In zadnje - saj to je prva točka in to so iste točke. Gospod Dragonja je bil prisoten, ko sem govoril o finančnih zadevah, in on je zopet prišel gor, recimo pri tem zakonu, pa tedaj mu nisem dal replike, ampak to ni važno, ponovno je ponavljal, da je vprašanje finančnih sredstev in druge zadeve. Torej, ena zadeva - naj meni pove gospod Dragonja, ali slovenska Vlada - pa ne meni povedati, mislim, lahko mi oporeka, ampak jaz trdim, zakaj ga bom vpraševal, on bo odgovoril tako kot njemu ustreza. Jaz postavljam njemu trditev, pa ne samo njemu, tudi drugim, ker vem, da on - njega ne štejem v tisto skupino, ampak pač jaz ne morem pomagati, če ima tako vlogo, kot jo ima - ampak slovenska Vlada, če hoče, bo vrnila nazaj od tistih 150 milijonov pokradenih mark, 150 milijonov mark bo vrnila 50% recimo, in jaz to trdim! In to je dobiček! To je ena stvar. Druga stvar je tisto, kar sem povedal, če podjetje Videm lahko dela z dobičkom pri privatniku, zakaj ne more delati v državni lasti? Ali država ali Vlada oziroma nadzorni odbor, ki ga postavi Vlada in tako naprej, vemo, kako gre postopek, ne more izbrati takega managerja Vidma, ki bo delal z dobičkom? Ali ga ne more odstaviti? To je absurd, to je špekulacija! Kadarkoli nekdo, če je v privatni lasti, lahko dobro dela, če je v državni lasti dela slabo, to je špekulacija. In vsako tako špekulacijo bi morali ustrezno sankcionirati. Ampak seveda, če nočete, ne boste. Potem pa rečete, ja, mi ne moremo pomagati, če ljudje delajo za privatne interese, delajo dobro, če pa za državne, pa kradejo državo. Ampak vi ste za to - Vlada - da to preprečite in to v kali zatrete. Vsaka vlada, ki teh zadev ne zatre v kali, je kriva.</p>
            </sp>
            <sp xml:id="SDZ1-Izredna-45-1996-06-11.sp119">
               <speaker>PREDSEDNIK JOŽEF ŠKOLČ:</speaker>
               <p>Ste končali?</p>
            </sp>
            <sp xml:id="SDZ1-Izredna-45-1996-06-11.sp120">
               <speaker>MARIJAN POLJŠAK:</speaker>
               <p>No, zaenkrat naj bi bilo zadosti. Hvala.</p>
            </sp>
            <sp xml:id="SDZ1-Izredna-45-1996-06-11.sp121">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Janez Zupanec.</p>
            </sp>
            <sp xml:id="SDZ1-Izredna-45-1996-06-11.sp122">
               <speaker>DR. JANEZ ZUPANEC:</speaker>
               <p>Hvala za besedo, gospod predsednik! Kolegice in kolegi poslanci, predstavniki Vlade! Tudi mene so lobirali; so rekli, ker se na tehnologijo spoznaš. Ampak jaz vedno trdim in trdil bom tudi potem, ko ne bom več v parlamentu, da je uboga tista tehnologija, ki ji mora politika pomagati. In prav tako trdim, da tehnologija ni kriva, da je celulozno-papirni sistem Videm prišel v to stanje, da moramo danes to obravnavati.</p>
               <p>V javnosti se je zelo pogosto premetavalo geslo, naj ta in ta del gospodarstva ostane v slovenskih rokah. To se pa kar slabo ujema s pričakovanji, da bo dotok tujega kapitala večji. Ravno tako je čudno slišati to geslo v teh trenutkih, ko se pravzaprav odpiramo v Evropo in se je že tako rekoč začela internacionalizacija našega gospodarstva. Ampak nekaj pa nedvomno drži. Ko si v rokah tujega kapitala, izgubiš razvojno funkcijo. Izgubiš možnost, da lahko vplivaš na lasten razvoj. Tako da jaz tako z lahkoto ne bi govoril o strahu, nepotrebnem, proti tujemu kapitalu. Seveda, mi vlogo tega razvoja, poslanke in poslanci, imamo zelo poredko pred očmi. Namreč tisti, ki imajo močan razvoj, ne plešejo okrog parlamenta in ne iščejo političnega zatočišča. Tisti samo pridno polnijo proračun.</p>
               <p>Ostaja mi vprašanje, zakaj je ta celulozno-papirni sistem prišel v takšen položaj. Ali je obstajalo zaupanje v razvoj in potencial tega sistema? Nekaj je dokazov za mojo skepso. Vlada ni posebej izpostavila njegovega razvojnega potenciala v predlagani strategiji gospodarskega razvoja. Od vseh 65 strokovnjakov, ki so pripravljali to strategijo, nihče ni omenil tega sistema. Tudi ne spomnim se, da bi Gospodarska zbornica dokazovala javno ta narodno-strateški gospodarski interes. Predvsem sem pa vesel podatka gospoda stečajnega upravitelja, gospoda Ogorevca, da upniki septembra 1993 prav gotovo niso zaupali v ta razvojni potencial, če ne, bi na njegovo ponujeno možnost drugače reagirali. Še manj mi je pa vseskozi jasna vloga Agencije za sanacijo bank. Ali je bil to edini cilj, beležiti dolg, ki se je začel v hiperinflacijskih časih s hiperinflacijskimi obrestmi, čakajoč na stečajni konec, ali pa iskati vendarle možnost, da bi ta veliki sistem, ki lahko toliko prinaša, kot pravijo lobisti, vendarle začel odplačevati dolgove, ki jih je v glavnem zastopala Agencija za sanacijo bank? In bom kakršnega koli pojasnila v zvezi s tem zelo vesel.</p>
               <p>Če strnem vsa ta skeptična vprašanja, zakaj že ni bil v minulem obdobju izkoriščen razvojni potencial tega velikega sistema, ki ga v glavnem zagovarja v javnosti slovenski razvojni svet. Če je kdo zainteresiran, imam na razpolago gradivo in si ga lahko ogleda. In zato sem tudi skeptičen, da bi ta sistem, tudi če bi bil v državni lasti, kaj boljši razvoj doživel v tem trenutku v Sloveniji. Mogoče nam ostane samo spoznanje, da je to največji in najtežji primer naših hiperinflacijskih in kasneje tranzicijskih časov, kako smo lahko - kar mogoče nikoli ne bomo v tej državi razčistili - uničili del gospodarstva, seveda na račun življenja bančnega sistema. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp123">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Žarko Pregelj. Ga ni. Torej dajem besedo gospodu Feriju Horvatu.</p>
            </sp>
            <sp xml:id="SDZ1-Izredna-45-1996-06-11.sp124">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane gospe in gospodje, predstavniki Vlade, predstavniki pomembnih državnih institucij, kolegice in kolegi! Niti malo ne dvomim v dober namen predlagateljev te obravnave na seji Državnega zbora (enako predlagateljev zakona, ki ga imamo pri naslednji točki), vendar bi rad uvodoma rekel, da dobro vemo, da sam dober namen ni dovolj, predvsem za tako odgovorne odločitve, kot jih imamo sedaj pred seboj, tako v že predlaganih sklepih pri tej točki kot potem tudi pri samem zakonu o podržavljanju Vidma. Predvsem bi želel postaviti nekaj vprašanj Vladi in tudi predlagateljem posameznih sklepov oziroma predloga zakona, kajti gre za tako pomembne odločitve, za tako veliko materialno dimenzijo, da ni možno odgovorno odločati v tem Državnem zboru, ne da imamo jasne, nedvoumne odgovore na ta vprašanja. Opravičujem se, če bom kakšno vprašanje ponovil. Najprej bi pa še želel reči to, da bi se zelo zavzel za to, da po možnosti pri tej obravnavi razčiščevanje nepravilnosti, napak, ki so se zgodile v preteklosti, oškodovanje družbenega premoženja in pa s tem povezane odgovornosti, da ne povezujemo - kolikor se le da - s tistimi odločitvami, ki so vezane na nadaljnjo usodo Vidma in na nadaljnje dogajanje, kajti imamo že nekaj slabih izkušenj iz takega povezovanja. Bojim se, da bi nesprejemanje odločitev, ali pa kakršno koli zavlačevanje odločitev samo iz dneva v dan, poslabševalo možnosti za to, da se delovna mesta ohrani, da se to, kar je namen predlagateljev tudi v tej obravnavi, da bi se to proizvodnjo, kolikor se da, zadržalo in razvijalo naprej; da se bodo te možnosti samo iz dneva v dan objektivno zmanjševale. In naj preidem k vprašanjem.</p>
               <p>Prvi sklop se nanaša na pravne podlage za takšno ali drugačno zaustavitev prodaje, ki je dejansko že v teku. To vprašanje je bilo že postavljeno in ga ne bi sedaj tukaj naprej obrazlagal. Rad bi pa še vprašal, ali ima Vlada ocenjene materialne posledice kakršnekoli odločitve, ki bi prekinila ta potek prodaje? In pa drugo, kar se mi zdi bistveno za prihodnjo usodo podjetja Videm in sploh te dejavnosti v Krškem: ali ima vlada alternativni scenarij za narodnogospodarsko boljšo odločitev kot pa izhaja iz sedanjega postopka, to je iz prodaje? In sicer predvsem, ali ima vlada odgovore v tem scenariju na naslednja vprašanja. Prvič. Možnost ugodnejše prodaje oziroma možnost, da se iztrži več iz tega premoženja v primeru, da se kakorkoli zaustavi to prodajo? In drugo, kar je predvsem pomembno za perspektivo Vidma, to, kar je namen tudi te razprave: ali ima Vlada predstavo ali že kakšno predvideno možnost zagotoviti sredstva za to, da se proizvodnjo usposobi, da bo lahko naprej zagotavljala kakovostno proizvodnjo, ekološko neoporečno proizvodnjo in da bo lahko odgovorila zahtevam mednarodnega trga? Ker vemo, da je ta proizvodnja že sedaj za slovenski trg prevelika, in da tu nima možnosti za obstoj in za razvoj.</p>
               <p>Naslednje vprašanje. Ali ima Vlada v okviru takega možnega scenarija predstavo ali odgovor na vprašanje o zagotovitvi tržnih in drugih pogojev za normalno poslovanje v sedanjem in po možnosti seveda v večjem obsegu z enakim ali večjim številom zaposlenih, predvsem z upoštevanjem mednarodnih tržnih razmer, ker domači trg je prevelik za to proizvodnjo?</p>
               <p>Naslednje vprašanje. Ali ima Vlada tudi odgovor na vprašanje, da bo zagotovljen pozitivni narodnogospodarski učinek nadaljevanja te proizvodnje, to je odkup surovine, odkup lesa? Prepričan sem, da odgovor na to vprašanje ne bo težak, če imamo odgovore na prejšnja vprašanja.</p>
               <p>In naslednje in tudi zadnje in rekel bi bistveno vprašanje za našo odločitev: ali izraža Vlada pripravljenost in sposobnost za upravljanje podjetja v večinski lasti? Ker to je zelo pomembno za sprejem zakona, ki je predlagan pod naslednjo točko. In končno. Ali ima Vlada oceno pravnih in materialnih posledic prekinitve postopka prodaje? Mislim, da na vsa ta vprašanja moramo imeti jasen odgovor zato, da se lahko potem tudi odgovorno odločimo.</p>
               <p>Pri postavljanju teh vprašanj ne koristijo tudi izkušnje iz zgodbe s TAM-om, ki vemo, kako žal poteka in kako se končuje in ne bi rad, da bi ta Državni zbor prevzemal nase večje odgovornosti, kot mu po njegovi vlogi pripadajo in večje odgovornosti, tudi tiste odgovornosti, ki so pravzaprav normalno odgovornosti Vlade.</p>
               <p>In ob koncu, in tudi, da me bi s svojimi odločitvami tukaj, sicer z dobrim namenom, naredili več škode kot pa koristi; kajti tudi to se lahko zgodi. Na koncu samo še malo repliko ali komentar bojazni pred tujim kapitalom. Niti malo ne fetišiziram tujega kapitala, njegovega pomena, in se zavedam tudi velikih nevarnosti. Vendar ne pozabimo pa tudi tega, posebno še pri takih dejavnostih, kjer poteka zelo močna mednarodna koncentracija proizvodnje, da je prav tako kot nevarnost, da izgubimo vpliv v neki dejavnosti ali v nekem podjetju, zelo velika ali pa še večja nevarnost, da neka dejavnost popolnoma izgine s tržišča in da izgubimo vse, kar imamo, tudi delovna mesta, ki jih imamo danes - tudi te nevarnosti ne pozabimo! Hvala lepa.</p>
            </sp>
            <sp xml:id="SDZ1-Izredna-45-1996-06-11.sp125">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Dušanu Rebolju, predstavniku sindikata Pergam in zaposlenih Vidma.</p>
            </sp>
            <sp xml:id="SDZ1-Izredna-45-1996-06-11.sp126">
               <speaker>DUŠAN REBOLJ:</speaker>
               <p>Spoštovani predsednik, spoštovane poslanke in spoštovani poslanci! Želel bi osvetliti problem, o katerem se danes diskutira, s treh zornih kotov. Deveda bom skrajšal razpravo, glede na to, da so pismena stališča Konfederacije sindikatov Slovenije Pergam posredovana vsem poslancem. Opozorila pa so potrebna glede na to, da o nekaterih stvareh tukaj ni bil govor, pa menim, da so ključne tudi za odločanje danes na Državnem zboru.</p>
               <p>Najprej nekaj poudarkov o položaju zaposlenih - in tukaj naslednje tri stavke. Prvič, zaposleni so bili pred nekaj leti nazaj prisiljeni referendumsko se odločati za prenos upravljanja na banko. Zakaj? V dokumentu, v pogodbi o prenosu na upravljanje na banko so bile tri točke zapisane: prvič, da ne bo stečaja, drugič, da bo banka zagotovila obratna sredstva za nemoteno obratovanje Vidma, torej tekoča obratna sredstva, in da bo zagotovila sredstva za razvoj. To so bile izrecne klavzule v tem dogovoru. Danes je Ministrstvo za gospodarstvo ugotovilo, da v času, ko je banka upravljala podjetje, da so bili stroški investiranja največji, in to so dejstva. Že to dovolj govori o načinu poslovanja v tem obdobju.</p>
               <p>Drugo, kar bi rad povedal še o položaju stečaja, je naslednje, da so bili zaposleni in da se zaposleni nahajajo štiri leta v stečaju: eno leto brez pogodb o zaposlitvi, brez pogodb o zaposlitvi za nedoločen čas, kar je pripeljalo do tega, da je najbrž prvi primer v Sloveniji, da so zaposleni dvakrat stavkali v času stečaja; in drugo, štiriletna agonija, ko nad njimi visi enkrat razmišljanje o tem, da se bodo programi krčili, enkrat da bodo ti in ti zaposleni, ali pa bo takšno število zaposlenih izgubilo delovno mesto, in ob vsej neperspektivi, ki jo ob takšnem položaju imajo. Zato seveda je bilo naše stališče in ostaja, da je osnovno, za kar si v Pergamu prizadevamo, zagotovitev socialne varnosti in zaposlitev zaposlenih. To je bil tudi naš moto, ko smo v upniškem odboru v imenu zaposlenih na podlagi njihovih zahtev glasovali za dražbo. Vendar, mi smo takrat postavili dva pogoja: da med pogoji prodaje mora biti prvi pogoj, zagotovljena socialna varnost in ohranitev delovnih mest in plače po kolektivnih pogodbah. In prvo in drugo je bilo na upniškem odboru zavrnjeno. Šele na podlagi naše intervencije, če lahko tako povem, pri Ministrstvu za gospodarske zadeve, ko smo se nekajkrat neformalno pogovarjali z gospodom Dimovskim in tudi z gospodom ministrom, je prišlo do sprememb in do sestanka, ko so bili ti pogoji tik pred začetkom dražbe postavljeni kot pogoji za prodajo. To je en zorni kot in ta zorni kot, če danes vprašate zaposlene, enako menijo. Oni želijo socialno varnost, zaposlitev in plače.</p>
               <p>Drugo, kar mislim, da je treba tukaj povedati je, da se razpravljati o Vidmu ne da izven konteksta odnosa Vlade do papirništva nasploh. Prvič je treba tukaj povedati, da je Pergam pred štirimi leti, pa potem še trikrat, skoraj praktično vsake pol leta, pošiljal ne samo dopise, ampak konkretna stališča in predloge, s katerimi je predlagal in ocenjeval, strokovno, da je treba narediti na tem področju naslednje. Prvič, opredeliti strategijo razvoja te dejavnosti. Danes se trdi, da ta strategija je. Naša ugotovitev - in to mislim, da bi moral biti sklep tudi danes - pa je naslednja: Vevče so za 30 milijonov v lasti Avstrijcev, Količevo je v celotni lasti Italijana, Tespak je v celotni lasti Avstrijcev, del Goričan, približno 20%, je v lasti Avstrijcev in dela Italijanov, del Aerokopija je v lasti Nemcev; skratka mi ugotavljamo na podlagi teh dejstev, da Slovenija nima strategije razvoja na tem področju, kajti, če bi jo imela, potem najbrž ne bi prišlo do tega, da dejavnost, ki ima vso perspektivo, prehaja v roke tujih lastnikov. In seveda, da ne boste mislili, da je v Pergamu kakšna bojazen do tujega vlaganja. Vendar vas opozarjamo na dvoje in upamo, da bodo izsledki revizije v Vevčah pokazali naše domneve. Prvič. Prelivanje kapitala v podjetju, kjer je tujec lastnik, je evidentno. In drugo, kar nas še bolj skrbi, in danes smo dobili potrditev tudi v strokovnih razpravah, danes tukaj, je to, da nismo prepričani, ali bomo imeli ohranjena delovna mesta v teh podjetjih. V Vevčah se je zmanjšalo število zaposlenih za trikrat. Ta zmanjšanja so danes na meji, po preverjanju Pergama, v Avstriji, v Prinzhornu, na meji, ko se več ne da delati v tem podjetju in upravičeno pričakujemo, ali lahko domnevamo, da je tuji lastnik v Vevčah izčrpal tisto, kar je hotel, dosegel tisto, kar je hotel, prelil kapital in da danes razmišlja o tem, da bo nekaj drugega naredil s tem podjetjem. Torej nobene kontrole države, vpliva države na razvoj tega podjetja ni. Mi smo na to opozorili ministrstva, vsa. To je prvo.</p>
               <p>Drugo, ni nobenih variant za rešitev papirništva in celuloze, v kolikor se stari dolgovi ustrezno ne razrešijo. To dokazuje primer Vidma, to dokazuje primer Radeč. O Radečah je Državni zbor na predlog Vlade interveniral z 10 milijoni markami. Ta sredstva so v veliki meri, in to smo opozorili ministrstva, so bila namenjena za plače. To mi vemo in smo tudi javno opozorili. Radeče so v enako težkem položaju kot prej in mi ocenjujemo, da v kolikor ne bo pravočasnega ukrepanja Vlade na tem področju, da bo na tapeti Državnega zbora tudi Radeče...</p>
            </sp>
            <sp xml:id="SDZ1-Izredna-45-1996-06-11.sp127">
               <speaker>PREDSEDNIK JOŽEF ŠKOLČ:</speaker>
               <p>Gospod Rebolj. Jaz bi vas prosil, tako kot sem v podobni diskusiji prekinil gospoda Marjana Podobnika, da se vi držite problematike prodaje sredstev stečajnega dolžnika Videm d.o.o. Krško v stečaju in sklepov in stališč, ki so povezani s tem. Tako je bila predvidena točka dnevnega reda.</p>
            </sp>
            <sp xml:id="SDZ1-Izredna-45-1996-06-11.sp128">
               <speaker>DUŠAN REBOLJ:</speaker>
               <p>No, jaz sem o teh stvareh govoril zaradi tega, ker pričakujem, da bo Državni zbor, in to je tudi 3. točka predlaganih sklepov, sprejel zahtevo do Vlade, da opredeli strategijo na tem področju. In jaz govorim o strategiji, ki je do tega trenutka ni. In v redu, bom tudi končal.</p>
               <p>In zadnje vprašanje je tudi razreševanje ekologije. Tudi razreševanje ekologije, mgoče boste rekli, da ne sodi v to vprašanje, vendar kolikor jaz poznam, je 100 milijonov potrebno za ekološko sanacijo Vidma. In če Vlada ne bo tukaj sprejela ustreznih ukrepov, se bo problem Vidma vrnil čez določen čas. Toliko o tistem, kar seveda se tukaj ocenjuje, da ni povezano z Vidmom. Pa še kako je in to se tudi dokazuje.</p>
               <p>In nazadnje, kar je tudi vezano z Vidomom, bi povedal naslednje. Mi podpiramo tiste sklepe, ki so bili sprejeti in predlagani Državnemu zboru, ki govorijo o tem, da je potrebno storiti vse, da ta proizvodnja ostane v domačih rokah. Argumenti za to so naslednji - in upam, da je to v sestavi dnevnega reda. Prvič - naravne danosti, drugo - surovine, tretje - gozdovi, ki jih imamo in odpadke, ki  jih je treba čistiti. Naslednje - znanje, ki ga imamo in podcenjenost tega znanja v Sloveniji. Četrto je evidentno, da podjetja, ki so v tuji lasti, ustvarjajo dobiček, to je zelo zanimivo in tudi kvaliteto imajo. Isto imajo samo Vevče v okviru Prinzhorna, ga nima Prinzhoren. Nadalje. Menimo, da so argumenti za to, da se sprejme takšna rešitev, ki bi preprečila, da gre to podjetje v tuje roke, tudi dejstvo, da je podcenjenost dela v papirništvu ogromna. Podjetja približno dolgujejo 40 milijonov zaposlenim. In nenazadnje, z vidika nacionalnega gospodarstva in strokovnih analiz, ki jih je tudi Pergam naredil in poslal Državnemu zboru, je dano dovolj podlag za tako trezno presojo.</p>
               <p>Ob tem bi pa opozoril še na nekaj. Vlada je do sedaj v Videm oziroma država dala sredstva preko Sklada za razvoj, in to ne majhna in mislim, da vseh sredstev ni dobila nazaj, kljub "by pass" firmi. Drugo. Vlada je subvencionirala devet mesecev plače. Koliko je tega zneska, lahko preberete v agenciji. In nenazadnje, Vlada je odložila ekološko sanacijo. Ta sredstva, ki jih je Vlada že v Videm vložila, je treba tudi upoštevati, ko se ocenjujejo materialne posledice eventualne odločitve Državnega zbora, da bi to podjetje ostalo v lasti domačih investitorjev.</p>
               <p>In nenazadnje na koncu, tudi v okviru Vidma in sklepov. Mi se zavzemamo, da se ugotovi odgovornost za to stanje, ki je nastalo. In sicer, odgovornost sklada, ki je spravil podjetje v stečaj, ki je vodil sanacijo nestrokovno. Nestrokovno zakaj? Ker je ločil celulozo in papir. Odgovornost tudi vlade, če ne bo sprejeta drugačna odločitev. Zakaj? Zaradi tega, ker vlada bi morala hitreje ukrepati na tem področju, tudi z vidika strategije razvoja, da ne bi do tega, kar se danes dogaja, tudi prišlo. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp129">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Kopše, potem je gospod Dragonja.</p>
            </sp>
            <sp xml:id="SDZ1-Izredna-45-1996-06-11.sp130">
               <speaker>JOŽEF KOPŠE:</speaker>
               <p>Gospod predsednik sindikata Pergam, jaz sem zadovoljen, da ste še enkrat povedali več ali manj stvari, ki jih mi poznamo v Državnem zboru, vsaj velika večina in člani komisije. Imam  pa vprašanje glede na vaš zadnji del izvajanja v zvezi s Skladom za razvoj. Ali je v tistem času, ko je bil predsednik upravnega odbora predsednik gospod Barovič, podpisal on pogodbo s Skladom za razvoj ali predstavnica sindikata Pergam? Če mi lahko na to vprašanje odgovorite, ki je za mene zelo pomembno za presojo nekaterih stvari. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp131">
               <speaker>PREDSEDNIK JOŽEF ŠKOLČ:</speaker>
               <p>Izvolite.</p>
            </sp>
            <sp xml:id="SDZ1-Izredna-45-1996-06-11.sp132">
               <speaker>DUŠAN REBOLJ:</speaker>
               <p>Hvala lepa za tole. Mi smo to vprašanje dobili pred dvema dnevoma in smo ga preverili. Gre za dve odločitvi. Eno je odločitev in prosim, da se to posluša, eno je odločitev o prenosu upravljanja z družbenim kapitalom na upravni odbor. O tem je bil izveden referendum in je bilo preneseno upravljanje z družbenim kapitalom na upravni odbor. Takrat je banka kot večinski upnik prevzela v bistvu, ker je imela največ deleža, upravljanje in je potem dve leti upravljala in je pridelala enkrat večjo izgubo kot je bila prej. Prenos družbenega kapitala na sklad pa je podpisal Norman. To je preverjeno. Gospod Ogorevec nam je dal podatke predvčerajšnjim. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp133">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo ima minister Dragonja.</p>
            </sp>
            <sp xml:id="SDZ1-Izredna-45-1996-06-11.sp134">
               <speaker>METOD DRAGONJA:</speaker>
               <p>Hvala lepa za besedo. Spoštovani, glede na diskusijo, ki je potekala, bi želel podati nekaj pojasnil in dodatnih stališč na to problematiko, ki je večplastna in zelo kompleksna. Veliko razprave se je gibalo okrog preteklih nepravilnosti in okrog samega vodenja stečajnega postopka in učinkov tega stečajnega postopka. Naša razmišljanja in naši ukrepi pa so bili v glavnem usmerjeni v prihodnost, to se pravi, kako zagotoviti poslovanje Vidma v prihodnje, kako zagotoviti na eni strani podjetniške interese, na drugi strani pa tudi narodnogospodarske interese v taki situaciji, v kakršni se je podjetje znašlo, to se pravi v situaciji stečaja, ki sam po sebi zelo zoži možnosti aktivnega reševanja gospodarskega položaja takšnega subjekta. Pri tem gre še dodatno za vprašanje nacionalnega interesa skozi nacionalno premoženje, ki je bilo tukaj izpostavljeno in teze, ki so bile posebej v tem smislu, da gre za razprodajo tega nacionalnega premoženja, je potrebno predvsem pogledati v tej luči, kakšne so možnosti in kakšna je praksa doseči določene učinke v stečajnem postopku oziroma kakšne so možnosti, da se vzpostavijo druge alternative. Tukaj bi posebej poudaril, ker mislim, da je bilo v uvodni besedi rečeno, da o ceni oziroma o izklicni ceni v postopku javne dražbe Vlada ni odločala, da je to odločitev, ki je bila sprejeta znotraj stečajnega postopka na osnovi več poskusov. Znano je, da je običajno praksa v stečajnih razpisih taka, da v vsakem naslednjem poskusu izklicna cena celo pade. V tem primeru je, glede na to, da so se pojavili novi interesenti, bilo možno izklicno ceno povečati. In upoštevajoč tiste elemente, ki sem jih v uvodni besedi podal, kakšen bo izplen stečaja, lahko samo ugotovimo, da je stečaj voden relativno korektno in da v tem smislu bi bilo sicer zelo zaželeno, da se boljši učinki stečajnega postopka dosežejo, da so pa zelo odvisni tudi od tega, ali je možno v danem trenutku v, danem času te učinke doseči. Doseči jih je možno samo, če obstajajo oziroma, če so prisotni kupci, ki lahko ponudijo višjo ceno. Zato se to vprašanje postavlja tudi v eno določeno časovno dimenzijo. Ni bilo namreč realno pričakovati, da bi se v krajšem obdobju lahko pojavil kupec, ki bi bil pripravljen ponuditi več.</p>
               <p>Glede na stanje tehnoloških naprav v sami tovarni pa bistveno odlašanje stečaja lahko pomeni tudi ustavitev proizvodnje, s tem tisto najmanj zaželeno situacijo, kateri smo se v vsakem primeru hoteli izogniti. Dimenzija upravljanja z javnim dolgom je v tej povezavi zelo aktualna. O tem bo povedal nekaj gospod Jamnik, direktor Agencije za sanacijo bank in hranilnic in pa odločitveni proces, ki je potekal v tej agenciji.</p>
               <p>Dovolite, da podam samo še nekaj direktnih odgovorov na najbolj neposredna vprašanja, ki so bila zastavljena ali meni ali pa Vladi. Scenarij stečaja je relativno najmanj ugodna varianta za aktivno določanje bodočnosti podjetja in za njegovo aktivno razreševanje. Vprašanja, ki jih je odprl gospod Podobnik glede vloge bank pred stečajem, višine obrestnih mer, potem realnosti obremenitev, zadolženosti podjetja in povečevanja te zadolženosti in prenos teh dolgov v javni dolg, so aktualna ne samo v tistem trenutku. Rekel bi, da so aktualna še danes, ko imamo celo vrsto situacij, ko so banke preprosto plasirale določena sredstva v podjetje in potem si zagotovijo ustrezna kritja, hipoteke in čakajo razplet situacije v podjetju in se premalo aktivno vključijo v razdolževanje teh podjetij in v zagotavljanje pozitivnega poslovanja.</p>
               <p>Direktno vprašanje je bilo za možnost izpodbijanja sklepa stečajnega senata, ali so ugotovljeni pogoji oškodovanja upnikov. Na to vprašanje je bila narejena temeljita ocena pravnih strokovnjakov, javnega pravobranilca, ki meni, da je možno izpodbijati sklep stečajnega senata samo v primeru, če se dokaže oškodovanje upnikov. Oškodovanje upnikov pa se dokaže z boljšim kupcem oziroma z boljšo ponudbo. Samo takšna situacija daje zanesljiv izhod. In na osnovi tega mnenja, ki mislim da ste ga dobili tudi v gradivih za sejo, se Vlada ni odločila za to, da naloži javnemu pravobranilcu izpodbijanje dražbe, ker ni bilo boljše ponudbe.</p>
               <p>Gospod Jelinčič je delal primerjavo med letom 1989, ko je podjetje imelo najbrž največji obseg premoženja in največjo akumulacijo; in razplet v naslednjih mesecih in letih je bil relativno zelo hiter. Mislim, da je ključna okoliščina, ki jo je treba povedati, da je vmes padel berlinski zid, da je ta berlinski zid potegnil za sabo tudi mnoge raznovrstne politične in gospodarske reperkusije.</p>
               <p>V sklopu vprašanj, ki se nanašajo na oškodovanje družbenega premoženja, mislim da smo bili v uvodu zadosti jasni: Vlada se ni opredeljevala o tem, ali so posamezna dejanja inkriminirana, kriminalizirana ali kako drugače sporna, ampak je zavzela stališče, naj se o tem izjasnijo za to pristojne inštitucije, in naj se ta oškodovanja, če so narejena, tudi odpravijo; odpravijo pa na tak način, da se vzpostavijo zahtevki oziroma terjatve do tistih, ki so ta oškodovanja izvedli, in da se sredstva vrnejo stečajnemu upniku, stečajnemu dolžniku, kar pomeni, da se vrnejo in povečajo stečajno maso. To bi bil normalen pristop, ki bi zagotovil objektivno oceno teh preteklih dejanj.</p>
               <p>Relativno težko je razsojati o tem, ali je odkup ali pa prodaja terjatev z diskontom oškodovanje družbenega premoženja ali ne. Mi smo prosili Agencijo za plačilni promet, da nam poda nekaj primerov tega oškodovanja; poslali smo jih družbeni pravobranilki, ki pa se o njih ni izjasnila oziroma se je opredelila za nepristojno, kar ste imeli tudi med materiali dokumentirano.</p>
               <p>Zdaj, kar se tiče še inkriminacije, velja tudi to povedati, da diskonti na prodajo terjatev, ki so bili v času, ko je podjetje Videm Papir menjalo tudi lastniško strukturo, v bistvu jih je treba ocenjevati tudi s te perspektive, da je v istem času bila najavljena in potem uvedena prisilna poravnava nad Videm Papirjem. In diskont, ki je na višini diskonta, ki se je oziroma odpisa terjatev, ki so bile izvedene v postopku prisilne poravnave, po naši oceni ni sporen. To se pravi, da je odpis terjatve v prisilni poravnavi predviden v zakonu o prisilni poravnavi in adekvatno ekonomsko sredstvo, ki doseže isti učinek, po naši oceni, ni sporno. In zato, tudi na informacije, ki so bile posredovane, Vlada ni oblikovala kakšnih posebnih dodatnih zaključkov kot tistega, ki sem vam ga omenil, naj se to pač posebej in v neodvisnih postopkih presodi.</p>
               <p>Gospod Potrč je opozoril na relativno zahteven odnos te razprave kar se tiče zakonodajne, sodne in izvršne veje oblasti in pristojnosti vsake od teh vej. Vlada je bila velikokrat postavljena v situacijo, da naj bi se odločala o nečem oziroma izjasnjevala vsaj o vprašanjih, ki se rešujejo in o katerih se odloča v stečajnem postopku. Ena ključnih možnosti, ki jih je vlada ocenjevala, je možnost izpodbijanja opravljenih dejanj v javni dražbi, vendar sem že prej omenil, da se ni odločila predvsem na oceno in na priporočilo javnega pravobranilca, da k temu izpodbijanju pristopi pred sejo Državnega zbora.</p>
               <p>Kar se tiče poročila AKNI-ja oziroma tega izvlečka, kjer se primerja v zaključnem delu dobiček z vloženimi sredstvi oziroma z vloženim kapitalom, bi želel podati samo to, da se mi zdi, da ni najbolj relevantno primerjati samo kapital, ki je financiral dano dejavnost podjetja z gospodarskimi učinki, z dobički, ampak da bi morali upoštevati tudi vsa druga sredstva, ki so bila vložena v drugih oblikah za financiranje te proizvodnje, bodisi v kreditih ali v drugih načinih financiranja in da bi bil šele tak zaključek lahko korekten.</p>
               <p>Vprašanje gospoda Poljšaka glede Haga bi težko pojasnjeval. Gre za podjetje, ki je bilo ustanovljeno pred približno 15 leti in je predvsem imelo nalogo trženja in organiziranega nastopa slovenske papirne industrije na zahodno-evropskih trgih. O poslovanju Haga je bilo precej napora s strani Agencije za privatizacijo, da so se izdelala potem tudi revizijska poročila oziroma, da so ta revizijska poročila bila pridobljena. In zdaj kvalifikacija, koliko je v tem poslovanju odliva kapitala, koliko je bilo pač to poslovanje regularno, zahteva posebno presojo. Najbrž pa je res, da je Hago v preveliki meri ušel nadzoru svojih ustanoviteljev in se je relativno avtonomno tudi lastniško in ekonomsko obnašal.</p>
               <p>Na vprašanja ekonomskih posledic oziroma narodnogospodarskih vidikov prenosa celotnega sistema Videm na državo oziroma nacionalizacije, bi dejal to, da nacionalizacija, po moji oceni, pomeni predvsem prenos tega podjetja na breme davkoplačevalcev, prenos v tem smislu, ker podjetje v celoti preide v last države, upniki ostanejo nepokriti v višini priznanih terjatev, ki jih je za 206 milijonov mark, kar smo povedali; potem je kot narodno- gospodarski strošek, ki ga mora pokriti država in bo gotovo treba vkalkulirati ekološko sanacijo in tehnološko sanacijo, ki smo jo omenili, na nivoju 80 do 100 milijonov mark in odprti so denacionalizacijski upravičenci; po informacijah stečajnega upravitelja okrog 25 milijonov mark. Tako da so vsi ti potencialni stroški, ki so povezani z nacionalizacijo, nekaj čez 300 milijonov mark in so najbrž za slovenski fiskalni in finančni sistem znatni. Če jih primerjamo s sredstvi, ki so bili vloženi v TAM v neuspelo sanacijo, tam so se sredstva gibala na nivoju 100 milijonov mark, grobo - in to nam daje neko realno primerjavo, kakšen je finančni učinek podržavljanja tega gospodarskega kompleksa iz te situacije, v kateri je to podjetje v stečaju danes. Zato menimo, da je podržavljanje negospodarno dejanje v tem trenutku, vsaj kar se tiče ekonomskega vidika in je delno tudi protislovno s celo vrsto mnenj in izhodišč, ki smo jih slišali tako v parlamentu kot na vrsti drugih mest, da država bistveno preveč vlaga na breme davkoplačevalcev v velike gospodarske sisteme, katerih sanacija je povezana z relativno velikimi riziki.</p>
               <p>Alternativni scenarij je praktično lahko samo zaključek stečaja z možnostjo, da se dosežejo čim boljši učinki oziroma s temi poskusi, kakšne so možnosti, da se iztrži več iz stečajnega postopa, je težko reči v tem trenutku. Po moji oceni so relativno majhne, če se stečaj zaključuje zdaj. Če bi stečajni postopek še odlagali, bi se te možnosti lahko še spreminjale, vendar, po moji oceni bi se celo zniževale. Podržavljanje lahko pomeni, da se bo v določenem časovnem obdobju sicer interesantnost oziroma potencialni iztržek za to podjetje povečal, vendar je to absolutno treba tehtati tudi z vložki, ki jih bo potrebno zagotoviti za to, da se do take boljše situacije pride. Možnost zagotoviti sredstva za tak projekt je po moji oceni relativno tudi zelo zahtevna. Možni so naslednji načini financiranja: bodisi proračun, kar pomeni, da je to treba realno predvideti, bodisi zadolžitev države ali pa neka kapitalska transakcija, kar pomeni, da bi država morala prodati neko svoje drugo premoženje oziroma ga privatizirati in učinke te prodaje preliti oziroma prenesti v to podjetje.</p>
               <p>Vprašanje gospodarnosti oziroma sposobnosti države, da zagotavlja učinke poslovanja na enakem nivoju, kot jih zagotavljajo potencialni lastniki, je zelo aktualno. Zelo dobro bi bilo, če bi država imela mehanizme, da to zagotovi. Moram reči, da praviloma velja v svetu, da je država nekoliko manj uspešen lastnik kot so privatni lastniki;izjeme včasih tudi potrjujejo pravila. To je s tega vidika velik izziv, zahteva ne samo pripravljenost, da se to naredi, zahteva tudi sposobnost, da se zagotovi uspešno upravljanje v primeru podržavljenja.</p>
               <p>Dodatno bi želel povedati še to, da je predvsem v smislu zagotavljanja narodno-gospodarskih interesov poskušala delovna skupina - medresorska, med različnimi ministrstvi oblikovati osnutek pogodbenih členov, ki bi jih uporabili v nadaljnjem postopku prodaje podjetja. Ta osnutek je samo delovna verzija, ki še ni dokončna in ki še ni dokončno usklajevana s potencialnimi kupci, in ta pogodba ne more biti niti dokončno obravnavana, v kolikor pač sam sodni postopek izbire najugodnejšega ponudnika ni zaključen. Tako da je koncept pogodbe, ki je krožil tukaj po poslanskih klopeh, neuradna verzija, delovna verzija, mislim pa, da je v nekaterih elementih pokazal, kaj je bilo zahtevano kot konkretizacija štirih načelnih vladnih zahtev za zagotovitev narodnogospodarskega interesa. Tako da v tem delu bi zahtevala ta pogodba še sigurno pogajalski proces, vendar šele potem, ko bodo sprejete odločitve glede tega, v kakšne roke bo ta poslovni sistem prešel.</p>
               <p>Želel bi opozoriti še na pomembno mednarodno komponento odločanja o tem, kakšna bo nadaljnja usoda Vidma, kar je bilo rečeno že v uvodu. Slovenija je tukaj dejansko podvržena vrsti ocen o tem, koliko je odprta za tuja vlaganja, koliko na nek način prevladuje še bojazen. Mislim, da se mogoče malo preveč poudarja tiste situacije, ki so negativne v primeru tujih vlaganj, ko vstopijo lastniki s tako imenovanimi neprijateljskimi interesi. Mislim, da imamo tudi v Sloveniji celo vrsto podjetij, kjer je prišlo do dobre simbioze in do dobrega sožitja domačega in tujega kapitala, ali pa tudi do podjetij, ki poslujejo pretežno s tujim kapitalom, in so se podjetja deloma tudi vključila v naš ekonomski in socialni sistem in svojo funkcijo tudi korektno opravljajo. In ravno to je želja, da bi, ne glede na to, kakšen bo končni izid in kdo bo končni naslednik oziroma lastnik Vidma, in kdo bo nosilec te gospodarske dejavnosti, zagotovili, da opravlja svojo narodnogospodarsko funkcijo korektno in da v tem smislu zagotavlja vse tisti zahteve, ki so bile načelno definirane ob tem, ko je ta dražba potekala. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp135">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Kocijančiču.</p>
            </sp>
            <sp xml:id="SDZ1-Izredna-45-1996-06-11.sp136">
               <speaker>MAG. JANEZ KOCIJANČIČ:</speaker>
               <p>Predsednik, najlepša hvala za besedo. Uvodoma moram povedati, da me niti materiali, ki smo jih dobili za današnjo razpravo, niti predlogi predlagateljev zakona, niti odgovori in pojasnila Vlade in materiali, ki so bili razdeljeni na današnji seji, ne zadovoljujejo v tej meri, da bi menil, da bi lahko odgovorno odločal o tako pomembni, finančno tako zahtevni zadevi. Temeljno opredelitev naše poslanske skupine, ki jo podpiram seveda tudi jaz, je povedal že Miran Potrč. Nam gre pri Vidmu za strateško opredelitev, to je za ohranitev kapacitet, tehnoloških kapacitet in za ohranitev delovnih mest. Ko to rečem, rečem to seveda zavedajoč se, da sta tu še dva zelo velika problema. Prvi je ekološki, ker gre pri tej delovni organizaciji za enega večjih onesnaževalcev okolja v Sloveniji in kjer je strošek, ki bo potreben za sanacijo razmer zelo zelo velik. In drugič. Gre za razvojni vidik. Nov papirni stroj stane, če sem pravilno obveščen, v kategoriji milijarde mark; morda kaj manj, morda kaj več, odvisno od kvalitete papirnega stroja. Na tem področju pa imamo opravka z izjemno koncentracijo v svetu. Kdor hoče iti v korak z razvojem, mora razmišljati o strukturalnih, o strateških povezavah in predvsem o posodobitvi proizvodnje. In to ni možno brez uvajanja novih tehnologij; morda ne danes in jutri, ampak v nekem doglednem času prav gotovo. Kaj pomeni milijarda mark, naj primerjam z neko zelo veliko predvideno investicijo v približno istem področju Slovenije: šest savskih elektrarn naj bi stalo mislim, da okoli 900 milijonov mark.</p>
               <p>Druga zadeva, ki me je v nekem smislu presekala in želim povedati o njej svoje mnenje, so kvalifikacije, ki se dajejo s tega govorniškega odra. Danes mislim, da tega ni veliko govornikov omenjalo, ampak je prvi dan, ko delamo kot parlament države, ki ima vsaj podpisani asociacijski sporazum, čeprav še ni ratificiran in mislim, da bi bilo dostojno, če bi se obnašali kot evropski parlament. Kvalifikacije ljudi, namigovanje z imeni ali pa s funkcijami o tem, kaj je kdo črnega naredil, je povsem neprimerno. Karakteristika neke dostojne države je, da predpostavlja, da so ljudje pošteni. Tisti, ki niso pošteni, jim je to treba dokazati na predpisan način. In jaz bi prosil, če bi se tega držali vsi, zlasti zaradi tega, ker če to kdorkoli od nas dela, je videti, kot da to dela cel parlament. Zelo neugodno se počutim, kadar slišim te vrste insinuacije. Ravno zaradi tega, ker vem, da se večina teh ljudi, na katere te pripombe letijo, pravzaprav ne more braniti. Ne more braniti zato, ker niso tukaj, ker nimajo besede ali pa, ker se je pred insinuacijami zelo težko braniti; ker kot rečeno, v pravnih sistemih se dokazuje krivda, ne nedolžnost.</p>
               <p>In tretje. Nisem prepričan, predsednik - to je pripomba tudi na metodo vodenja današnje seje; saj ne vem, kako se bo zaključila - če je dobro problem te vrste težavnostne stopnje dobiti na mizo, dobiti neke zelo relevantne materiale zjutraj, tako kot sveže žemlje, sedeti cel dan v parlamentu in peljati zvečer zadevo proti odločanju. Mislim, da je potrebno vrsto stvari preveriti. Mi smo vsi tu izvoljeni predstavniki volivcev, imamo nalogo, dolžnost, bi rekel, da se s temi volivci konzultiramo. Nekaj stvari je takšnih, da po mojem mnenju niso povsem verodostojne in zelo težko je zadevo pripeljati do tega, da bi lahko o zadevi relevantno sklepali. Drugače pa se mi zdi, da nasedamo neki šabloni, da pač vsaj pomemben del mojih poslanskih kolegov misli, da je država vsemočni odrešenik - često so to kolegi, ki trdijo ob kakšni drugi priliki, da je država slab gospodar in so veliki zagovorniki zasebne lastnine in zasebne iniciative - in karkoli bomo podržavili, bo zadeva potem O.K. Pri tem se nehote spomnim (pa ne bom šel v to smer, da me ne bi prekinili) primera TAM, kjer smo šli po podobni poti in zadeva se je končala zelo slabo; po mojem mnenju z manj ohranjenih tehnoloških kapacitet in manj ohranjenih delovnih mest kot bi se lahko. In tukaj se mi zdi, da je tudi podržavljanje zelo zanesljiva pot k ukinjanju kapacitet in k ukinjanju delovnih mest. Naslednje faze so znane: razočaranje, obup in potem definitivni propad. Nacionalizacija je, spoštovane kolegice in kolegi, po definiciji revolucionarni ukrep. Zdelo bi se mi v nekem smislu paradoksalno, če bi take ukrepe sprejemali - celo v primeru, ko je involviran, vsaj v načelu, teoretično, tuj kapital - en dan po podpisu asociacijskega sporazuma.</p>
               <p>Tretja zadeva se nanaša na samo metodo. Za tem govorniškim odrom sem večkrat razlagal, kako kot pravnik razumevam načelo pravne države. Bistvo pravne države je v delitvi oblasti. Po mojem globokem prepričanju zakonodajna ali izvršna oblast ne more posegati v pristojnosti sodne oblasti. Če bi dal sedajle prispodobo, bi me vsi razumeli. Če hoče kdo vstopiti na vlak, ki je odpeljal s postaje, je vsakomur jasno, tudi tistemu, da ne more. Če pa hoče kdo uspeti na dražbi, ki je minila, so pa vsi prepričani, da to gre. Mislim, da je to podobna zadeva. Dražbo se seveda da razveljaviti, ampak se da razveljaviti samo s pravnimi sredstvi. Potrebno je ugotoviti, da je bilo karkoli pri tej dražbi nezakonito. To morajo ugotavljati organi, ki so za to pristojni. Eden teh organov je tudi država Slovenija. Jaz mislim, da je država Slovenija in Vlada Slovenije pravzaprav najslabše pojasnila tisti del svoje funkcije, kjer je nastopala kot stečajni upnik. Kot jaz vem, je bila največji upnik. Mene bi zanimalo, na kakšen način je poskušala, na kakšen način je zaščitila svoje interese in kako se je obnašala v tem stečajnem postopku.</p>
               <p>Drugače pa še enkrat ponavljam svoje mnenje. Jaz bi si pred odločanjem vsekakor želel zagotoviti dovolj time outa, pa čeprav en dan, da bi imel možnost to prediskutirati s svojimi kolegi, s poslanci, s strokovnjaki, pa tudi z volivci.</p>
               <p>In na koncu naj povem še nekaj kritičnih pripomb na poročilo Agencije za plačilni promet, nadzor in informiranje. Jaz vem, da je to zelo odgovorna institucija in da ima veliko nalog, ki so vse prej kot hvaležne. Sam sem sedel v svetu predhodnice, Službe družbenega knjigovodstva, in sem videl veliko tega odgovornega dela, ampak to poročilo, po mojem mnenju, ni v čast agenciji. Poglejte, z mojega zornega kota bi bilo zelo primerno, če bi agencija delala tisto, kar so njene zakonske pristojnosti. Ona bi morala delati analizo plačilnega prometa, povedati bi morala, kaj so izsledki nadzora in povedati bi morala, na kakšen način je pristojne organe v tej državi informirala. Torej, vsekakor ni posel agencije, da se ukvarja z vrednotenji, s političnimi ocenami, da se ukvarja s sarkazmi. Če pogledate to poročilo, v njem, mislim, da šestkrat so besede pod narekovaji, kot tipični sarkazmi. To ni pristojnost agencije. In na ta način agencija ne vrši svojega posla, ampak dela nekaj drugega, za kar ni na svetu, za kar ni ustanovljena. Mene bi zanimalo, zelo koncizno povedano, prvič, analiza plačilnih prometov, če sem vas razumel, ki jih je bilo zelo malo, zlasti na področju lastninskih transakcij. Drugič bi me zanimalo, kje je bilo v poslovanju različnih firm, ki ste jih gledali, kje je bil kršen zakon, kaj ste na osnovi tega ukrenili in kaj so na tej osnovi ukrenili organi, ki ste jim svoja poročila poslali; ker pri vaših poročilih seveda so lahko posledice spremembe v knjiženju ali pa ukrepi organov pregona. In tretjič, zanimalo bi me, kako ste izvrševali svojo funkcijo informiranja. Kar se tiče informiranja parlamenta ali pa mene, ste jo zelo slabo, ker sem vaš material, današnji dobil danes zjutraj, kar se mi zdi izjemno pozno za presojanje in odločanje o tem problemu. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp137">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Kar se te opombe o odločanju tiče, jaz seveda delim mnenje gospoda Kocijančiča, da gre za zelo delikatno temo, ampak moram pa reči, da je odgovornost za pripravo te točke absolutno deljena. Za pripravo materialov je bilo pozvanih več institucij in največjo odgovornost po moji presoji nosi predlagatelj te točke, to je Komisija za lastninsko preoblikovanje itn., ki jo vodi gospod Rejc. Če je kje tukaj, vam bo lahko povedal, da smo nekajkrat govorili o tem, kako so te stvari pripravljene in se mi zdi, da ni mogoče tega prevaliti samo na vodstvo zbora. Predlagatelj točke in sklepov je komisija, v kateri so poslanci, mislim, da vseh poslanskih skupin in kolikor mi je poznano, so bila ta stališča in sklepi, bolj kot ne, zelo ubrano sprejeti.</p>
               <p>Naslednji je dvignil roko gospod Jamnik. Najprej sem dal besedo gospodu Jamniku. Kasneje!</p>
            </sp>
            <sp xml:id="SDZ1-Izredna-45-1996-06-11.sp138">
               <speaker>ALOJZ JAMNIK:</speaker>
               <p>Hvala za besedo. Spoštovane poslanke in poslanci! Jaz bi šel po nekaj točkah, ki so bile izpostavljene v zvezi z javnim dolgom in seveda v zvezi z vodenjem stečajnega postopka, in se bom verjetno v nekaterih stvareh ponovil, glede na to, da sta gospod minister Dragonja in stečajni upravitelj že podala sklop oziroma generalni pogled na postopek, ki je bil voden v primeru Vidma v stečaju.</p>
               <p>Kot prvo, problem priznavanja terjatev oziroma problem prenosa terjatev z Ljubljanske banke na Agencijo za sanacijo bank. Kot veste, je bil v Sloveniji sprejet zakon o sanaciji bank in na podlagi tega zakona je Banka Slovenije, slovenska centralna banka, izdala odločbo in s to odločbo poslala, da tako rečem, dala tri banke pod sanacijski postopek. To pomeni, da je v tej odločbi določila med drugim tudi to, da agencija, ki se je imenovala za sanatorja teh bank, prevzame del slabih terjatev, in to je tisti del, ki so bile najslabše, ki so bile razvrščene v D in E skupino; in v primeru terjatev Ljubljanske banke do Vidma, ki takrat še ni bil v stečaju, ob začetku sanacije, je bila to terjatev D skupine. Sam postopek priznavanja terjatev seveda teče v stečajnem postopku v skladu z zakonodajo, ki je bila tudi sprejeta v tem parlamentu. In stečajni upravitelj je preskusil vsako terjatev posebej in jo seveda v skladu z možnostmi, ki jih je imel, oporekal, vendar je, razen ene manjše terjatve, priznal vse terjatve Ljubljanski banki, ki jih je ob začetku stečajnega postopka prijavila v stečajni postopek. Stečajni postopek je bil začet v marcu mesecu 1993. leta, terjatve so pa bile z Ljubljanske banke prenešene na agencijo konec leta, to je v desetem mesecu, s pogodbo, ki ima datum 5.10.1993. Seveda je  pogodba učinkovala s 1.1., ker je bil postopek sanacije začet s 1.1. leta 1993. Tako da je odločitev o tem, kako bo pravzaprav, kakšna bo usoda Vidma, ki takrat še ni bil v stečaju, v začetku leta, bila na nek način že postavljena. Odločitev je bila, da to podjetje gre v stečaj. In zato se je seveda agencija, potem ko je terjatve prevzela, znašla v vlogi stečajnega upnika za terjatve, ki jih je prevzela od Ljubljanske banke.</p>
               <p>Naprej bi želel pojasniti na kratko, mogoče malo širše, delovanje upniškega odbora, ki je v tem primeru štel in še vedno šteje 7 članov. Upniški odbor v skladu z zakonom, ki je bil sprejet leta 1989 in ga je ta parlament sprejel za svojega (takrat, ko je sprejemal vse te glavne zakone za svojega, je pa seveda to bivši jugoslovanski zakon) deluje po sistemu enako vrednih glasov v upniškem odboru. To pomeni, ne glede na višino terjatve, vsak, ki je v upniškem odboru, ima en glas in tudi tako upniški odbor odloča. V začetku je bila v upniškem odboru Ljubljanska banka, kot sem že povedal, ker je tudi prijavila terjatve že v stečajni postopek, potem se je pa v upniški odbor po prenosu vključila tudi Agencija za sanacijo bank in seveda pridobila eno mesto v upniškem odboru. Upniški odbor na svojih sejah lahko sprejema določena stališča, lahko daje soglasje, ali z drugimi besedami - je posvetovalni organ, ki ga lahko stečajni upravitelj upošteva ali ne upošteva; in seveda enako velja za stečajni senat oziroma stečajnega sodnika.</p>
               <p>Kar se Agencije za sanacijo bank tiče in predvsem vodenja stečajnega postopka, je bil tudi naš interes preko upniškega odbora večkrat jasno izražen. Stečajni postopek mora teči transparentno, se pravi, vsi postopki, ki bodo znotraj stečaja speljani, morajo biti javnosti primerno predstavljeni, predvsem zainteresirani, in se mora seveda odvijati v skladu z zakonodajo še z enim posebnim interesom, da se zadeva oziroma vsak stečajni postopek zaključi čimprej. Naj opozorim, da je 44 podjetji, katerih terjatve so bile prenesena na Agencijo za sanacijo bank, v stečajnem postopku. In glavni problem vseh teh stečajnih postopkov je, da tečejo zelo dolgo časa, da so stroški stečajnih postopkov izjemno visoki in da upniki utrpijo največjo škodo, ker se zaradi tega zmanjšuje stečajna masa. Zato je bil, enako kot v drugih primerih, tudi v tem primeru interes agencije, da se postopek, seveda transparentno, konča po transparentni poti v skladu z zakonodajo čimprej, tako seveda kot je to tudi možno. Za Videm je značilna še ena posebnost. Nujno je bilo potrebno ohranjati proizvodnjo enega in drugega dela, če smo želeli tudi upniki doseči oziroma v postopku prodaje, ki jo je peljal stečajni upravitelj skupaj s stečajnim senatom, doseči večjo ceno ali pa boljšo ceno. Ustavitev proizvodnje bi lahko bistveno razvrednotile stečajno maso. In tega, moram reči, da so se zavedali vsi upniki, zato so bili praktično vsi sklepi upniškega odbora (bom kasneje tudi prebral, kdo so bili v upniškem odboru) praktično sprejeti soglasno; ker mislim, da bi bila kakršnakoli solo poteza kateregakoli upnika lahko usodna predvsem za ohranjanje proizvodnje oziroma za ohranjanje stečajne mase, ki je prvi cilj, predvsem govorim o vrednosti te stečajno mase, za katero skrbijo upniki, toliko kot lahko skrbijo; seveda pa najbolj za to skrbi stečajni upravitelj in sodišče, ki je za to pristojno. Omenjeno je bilo tudi, da je Agencija za sanacijo bank lastnik Vidma v stečaju. Agencija za sanacijo bank ni bila, ne more biti in ne bo lastnik Vidma v stečaju, ker je to nemogoče bilo in je tudi ta trenutek nemogoče; tako da ta trditev seveda ne drži.</p>
               <p>Potem smo pri določanju cene in seveda pri izkupičku, ki je bil dosežen na končni dražbi v četrtem poskusu, ko je bila dražba. Ne bi še enkrat na dolgo razlagal postopkov, ki so bili razloženi detajlno. Po vseh poskusih zbiranja ponudb, po objavah le-tega zbiranja v ustreznih časopisih, ki obveščajo zainteresirano strokovno in nestrokovno javnost v Sloveniji in tudi v tujini, po pozivu večjim potencialnim investitorjem, ki jih je tudi gospod stečajni upravitelj predstavil, da bi se tudi oni zaradi boljše cene, večje konkurence pri prodaji vključili v nakup sredstev Vidma v stečaju, bi mogoče čisto na kratko povedal nekaj samo o končni dražbi. Po razpredelnici, ki ste jo verjetno dobili v svojih gradivih, je bila največja ponudba, sicer do dražbe v treh poskusih, 30 milijonov mark. Vendar, ta ponudba je imela pet pogojev. Ti pogoji so širši in jih ne bi našteval, vendar so taki, da bistveno znižujejo to vrednost 30 milijonov mark. Od vseh ostalih ponudb je bila največja 20 milijonov mark, ki je bila za stečajni senat nesprejemljiva, ker ponudnik ni izpolnjeval pogojev. Naslednja najnižja je bila 909 milijonov SIT, kar je 10 milijonov mark.</p>
               <p>Na podlagi vseh teh treh procedur je stečajni upravitelj predlagal upniškemu odboru, da se v četrtem poskusu opravi dražba in to z najširšo možno objavo in seveda s povabilom vseh potencialnih investitorjev. Izklicna cena je bila nastavljena na 35 milijonov mark, kar je po mojem mnenju glede na vse to, kar sem povedal, za 15 milijonov več od tistega, kar je bilo realno največ ponujeno do zdaj.</p>
               <p>Na tej dražbi sta se pojavila pravzaprav dva dražitelja. Bi pa rad poudaril eno stvar, ki mogoče ni bila še nikoli poudarjena, da tri dni potem, ko je drugi dražitelj (če Vitacelu rečemo prvi dražitelj), vplačal kavcijo za dražbo, je Vitacel pravzaprav sprožil, v treh letih pa tega ni naredil, čeprav se je vodil povsem isti postopek prodaje, s tem da je bilo seveda zbiranje ponudb, na koncu pa dražba, se je ta problem seveda začel prikazovati na nek drug način. Takrat je zasedal tudi Državni svet, potem je začela zasedati Komisija za nadzor lastninskega preoblikovanja in tako dalje, in tako dalje. Zakaj je do tega prišlo, tukaj sicer ne bi razlagal, vendar, v vseh treh letih se nobeden potencialnih kupcev ni ne pritoževal niti ne oporekal postopkom, ki so bili maksimalno transparentno peljani v primeru prodaje sredstev Vidma v stečaju.</p>
               <p>Dovolite še to, da je bil upniški odbor tudi po dražbi in da ta upniški odbor ni imel nobene pripombe na dražbeni postopek. Naj omenim samo to, da je poleg naše inštitucije v upniškem odboru tudi predstavnik Rudnika lignita iz Velenja, Gozdnega gospodarstva iz Novega mesta, predstavnik delavcev Vidma, HAGA Celovca, Zavarovalnice Triglav in Občine Krško. Nobeden od teh ni imel nobene pripombe na dražbeni postopek. Seveda, utemeljitev na to pripombo je v pismu, ki ga imate tudi v gradivu, ki ga podaja namestnica javnega pravobranilca Republike Slovenije, Marija Domjan - s tem bi želel tudi seveda povedati, zakaj je ta cena tista, katera je največja možna, s katero tudi mi nismo zadovoljni, vendar največja možna, ki je bila v tem postopku, ki jo je bilo možno v tem postopku doseči - ki pravi naslednje (bom kar citiral, če dovolite): "V kolikor bi se odločili za vložitev take tožbe", govori seveda o tožbi, o pritožbi enega od upnikov na dražbeni postopek, "pa vas opozarjamo, da mora biti izkazano, da so bile s prodajo oškodovane koristi upnikov, ker bomo sicer pravdo izgubili in tudi nosili vse nastale stroške postopka, ki ne bodo majhni glede na visoko sporno vrednost. Oškodovanje bi lahko dokazali, če bi našli kupca, ki bi ponudil več." Konec citata. V treh letih in po začetku stečajnega postopka, ko je bilo pravzaprav jasno, kako in na kakšen način se bo Videm v stečaju reševal, seveda lahko in predvsem s prodajo sredstev, mislim da je ta argument popolnoma jasen, da je bila ta cena dosežena na maksimalno transparenten način. Hvala za besedo.</p>
            </sp>
            <sp xml:id="SDZ1-Izredna-45-1996-06-11.sp139">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Kopše. Pardon, se opravičujem! Gospod Jagodnik je imel najprej proceduralni predlog za tem, ko sem že dal besedo gospodu Jamniku. Opravičujem se gospodu Jagodniku in gospodu Kopšetu!</p>
            </sp>
            <sp xml:id="SDZ1-Izredna-45-1996-06-11.sp140">
               <speaker>JOŽE JAGODNIK:</speaker>
               <p>Gospod predsednik, jaz vam ne bom štel za zlo, ampak jaz sem vendarle imel prednost, pa mi je niste dali, prekršili ste poslovnik. Gre za izredno pomembno temo. Ves dan že poslušam, pozorno poskušam slediti, skušam najti tudi vzporednice med bivšimi procesi lastninjenja, privatizacije in preobrazbe gospodarstva, recimo med ELAN-om, TAM-om in trenutno Vidmom, pa o tem nekoliko kasneje. Bojim se pa, da nekoliko podcenjujemo temo. Sprašujem vas, gospod predsednik, ali lahko ugotovite, imamo sploh pogoje za delo. Po mojih računih je med 30 in 35 poslancev v dvorani. Ne glede na to, da imamo visoko raven predstavništva Vlade, celo sam premier se je udeležil te današnje seje, pa vendarle prosim, da pregledamo, ali smo sklepčni ali nismo.</p>
            </sp>
            <sp xml:id="SDZ1-Izredna-45-1996-06-11.sp141">
               <speaker>PREDSEDNIK JOŽEF ŠKOLČ:</speaker>
               <p>Gospod Jagodnik, ali zahtevate, da se preveri sklepčnost? Ker po moji presoji lahko ta razprava normalno teče. Če pa menite, da morajo vsi tukaj sedeti, potem bo pač potrebno to vsakič posebej ugotavljati in boste svoje poslanske kolege v veliki meri osrečili. Predlagam, da peljemo razpravo naprej na način kot sedaj. In to ne bi bilo prvič, da bi bilo prepuščeno moji presoji, ali vidim zadosti poslancev v dvorani ali ne. Zahtevate?</p>
               <p>Na zahtevo gospod Jagodnika ugotavljamo prisotnost v dvorani. Seveda pa prosim vse, da zasedejo svoja mesta. To velja tako za poslance kot za povabljene. Vsak ima svoje mesto določeno v dvorani. Ugotovimo sklepčnost! Ugotavljam, da je prisotnih 50 poslank in poslancev.</p>
               <p>Kot rečeno, sem dobro videl in predlagam, da nadaljujemo sejo. Za repliko se je najprej javil gospod Kopše, potem gospod Černelič in da ne bo slabe volje, ima naslednja besedo gospa Romana Logar in gospod Gaspari. Potem pa je lista prijavljenih.</p>
            </sp>
            <sp xml:id="SDZ1-Izredna-45-1996-06-11.sp142">
               <speaker>JOŽEF KOPŠE:</speaker>
               <p>Gospe in gospodje! Repliciram predvsem ministru Dragonji. Poglejte, vi ste v svojem dolgem pojasnjevanju odgovarjali na vprašanja, marsikaj povedali. Stvar je kljub vsemu bolj preprosta. Danes poslanci poslušamo predstavnike Vlade v več različicah. Poslušamo vas, minister Dragonja, ki ste odgovorni za en resor. Poslušamo Agencijo za sanacijo bank, ki sodi v Vlado. Poslušamo ali pa vsaj prisotnega imamo direktorja sklada. Prisotne imamo še nekatere druge, ampak vsi so o isti temi in vsi po navadi ponavljajo več ali manj iste stvari. Meni se kot poslancu zdi ta stvar bolj preprosto. Vložen je zakon, predvsem pa je pomemben sklep, da se največji upnik, to je Vlada - da ne bom ponavljal, zakaj, to je bilo že večkrat povedano - kot eden izmed upnikov pritoži v pravem roku. Ti časi in ta čas mineva, gospod minister. Če danes to opravimo, je možno, da o tem po proceduri v parlamentu reče še svet in ko reče svet, če reče pozitivno, če negativno je tako ali tako narobe, če pa reče pozitivno, da mi imamo ta čas, da nam roki ne pobegnejo. Vi imate seveda, gospod minister, očitno velike težave v Vladi, to razumem, zaradi vsega tega, vendar bi prosil predvsem Vlado in njene predstavnike, naj ne zavlačujejo razprave. Naj mi to nobeden ne zameri tega termina, ko govorite vi isto stvar, ko govori predstavnik Agencije za sanacijo bank isto stvar po eno uro in ko gospod Kocijančič iz Združene liste želi preložiti - kljub temu, da so mu bolj kot kateremukoli od nas znani roki, ki tečejo - za en dan to razpravo, je očitno želja nekaterih v tem zboru in Vlade, da bi zamudili te roke, zadnje, ki obstajajo v tej možnosti.</p>
               <p>Kot ste rekli, zakaj, na kakšen način, se Vladi to ne splača, gospod minister. Glede na to, kako je potekal stečajni postopek, kako je potekalo lastninjenje, kako je potekala prodaja, recimo nekaterih stvari v Vidmu, je povsod udeležena Vlada ali pa njene službe. Največji upnik je agencija, to je Vlada, dodatni upniki so recimo (ki so bili pozneje njihovi upniški deleži prodani Vitacelu) Elektro Celje, to je Vlada, to je vaš resor, saj v skrajni konsekvenci tukaj ni izgovorov. Nekoč vam bom mogoče postavil vprašanje, zakaj po takem diskontu, kako si je Vlada to dovolila in na kakšen način, pa tega v tem trenutku ne bom delal, ker ne bi rad širil razprave. Tak diskont ni normalen pri nobeni prodaji, kot je bilo to- in to je vladna služba. Energetika spada v vaše ministrstvo. Vem, da se je to dogajalo. Ne gre za človeka, gre za ministrstvo, in se je dogajalo v prejšnjem mandatu. Gozdna gospodarstva imajo za mene malo nedefinirano funkcijo, to so upniki, ki so prodajali po diskontih. Cel kup teh upnikov, razen redkih, v veliki večini in po vsotah je bila Vlada Republike Slovenije. Ne mi govoriti, gospod minister, da nimate pravne službe v Vladi, v vseh vladnih službah, v vašem resorju, ki bi ugotovila eventualno nepravilnost pri tem, če ne boste seveda potegnili tiste zanke, na kateri bomo morali spet mi v Državnem zboru videti kot nergatorji, kot ne vem kaj, da bomo iskali nepravilnosti, izredne seje sklicevati; tega je dosti. V tem parlamentu je pokazan javni interes. Javni interes izkažejo komisije, parlamentarec in ga bodo ali so ga že v določeni meri izkazali za lastništvo države do določenega časa in pod določenimi pogoji nad tem. Če tega ne boste opravili, ni nobenega drugega krivca kot trenutna Vlada v tej zasedbi, ki je; če bo to izglasoval seveda parlament. Če parlament ne bo izglasoval, pa je to stvar parlamenta. Tako daleč smo pripeljali stvar. Druge možnosti, gospod minister, nimate. Vi ste predstavnik Vlade, mislim, da je ministrski predsednik tukaj, in to je njegova odgovornost, če je še tukaj in kot predsednik Vlade in te stvari moramo razčistiti tukaj in danes. Nobene preložitve. Ne na način, da poslanci nekaterih drugače mislečih skupin iritirajo ta Državni zbor - že je prijavljenih na Kocijančičevo razpravo ne vem koliko replik - da se zavleče stvar, da gospod Jamnik govori eno uro stvari, ki smo jih danes cel dan poslušali, in ki smo jih velik del imeli možnost spoznati. Ne, mi moramo priti do konca v določenem roku, če ne, boste rekli: oprostite, zamudili smo vse možne roke! Tega si ne morete privoščiti kot predstavnik Vlade in pa predsednik Vlade in Vlada Republike Slovenije! Vsi imamo pravico govoriti, vsi imamo pravico replicirati, vsi se imamo pravico ne strinjati, vendar opozarjam ves Državni zbor - roki tečejo, skrajni roki tečejo, skrajne možnosti tečejo, in če tega ne rešimo približno do 11.00 ure jutri dopoldne, takrat je najavljena seja sveta, potem smo se po vsej verjetnosti odrekli vsaki možnosti, da bi kako drugače še uredili to podjetje. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp143">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Repliko ima gospod Černelič.</p>
            </sp>
            <sp xml:id="SDZ1-Izredna-45-1996-06-11.sp144">
               <speaker>FRANC ČERNELIČ:</speaker>
               <p>Hvala lepa. Repliciral bi gospodu ministru, pa seveda tudi gospodu Jamniku. Oba sta nekako trdila, da bi zadeva bila lahko čista v smislu zaustavitve, če bi se ugotovilo, da gre za oškodovanje upnikov. Jaz pa trdim, da dejansko gre, da je to evidenten dokaz tudi skozi ta skromni del poročila, najbrž je pa prava revizija še toliko večji dokaz, da gre! Gre za oškodovanje glavnega upnika, države, skozi sisteme, in tu se mi upiramo temu, da bi ugotovili in seveda, da bi na ta način tudi ustavili.</p>
               <p>Druga stvar, gospod minister je govoril, češ, ne smete biti proti tujim vlaganjem. Jaz bom karikirano rekel: torej, če prodaš avto za ceno vplinjača, potem seveda kupec lahko celo karoserijo zamenja, ker je pač računal na kompletno ceno. In če to rečeš, da so to tuja vlaganja nazaj, potem oprostite! Oprostite! To niso tuja vlaganja, to je v bistvu tako poceni prodano, da lahko seveda drugi del vložka odda.</p>
               <p>Pri nastopu gospoda Kocijančiča sem imel asociacijo, in sicer sem se spomnil na Ptujsko Marijo, ki ima sicer pod svojim plaščem en kup ljudi, različnih seveda; gospod Kocijančič pa, kaže, da pod svoj plašč jemlje skupino ljudi, ki sicer niso imenovani, vendar pa so skoraj na nek način soudeleženi tu. Tako ste nastopali. Se opravičujem, če sem napačno ocenil, ampak tako asociacijo sem imel. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp145">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Romani Logar.</p>
            </sp>
            <sp xml:id="SDZ1-Izredna-45-1996-06-11.sp146">
               <speaker>ROMANA LOGAR:</speaker>
               <p>Gospod Kocijančič, z dobro voljo nisem razumela vaše kritike in tudi težko nanjo odgovorim. Dejali ste, da nismo opravili neke analize plačilnega prometa. Mi smo v tem poročilu podali ugotovitve, ki se nanašajo na našo institucijo kot revizijski organ in inšpekcijski organ. Delo smo opravljali povsem po predpisanih postopkih zakona o lastninskem preoblikovanju podjetij in funkcija plačilnega prometa nima s tem nič opraviti.</p>
               <p>Drugo, nisem razumela, da vprašanja v zvezi z informiranjem - jaz tega zbora nisem obremenjevala s tem, kaj vse smo delali, zato smo še enkrat napisali. Mi smo začeli v Krškem preglede za leto 1990, 1991; takrat smo podali pet ovadb za gospodarske prestopke in eno za sum kaznivih dejanj. Do letos je za dejanja, ki so se nanašala na leto 1990, sta bila končana samo dva od teh postopkov. In tako naprej. Mi smo nadaljevali s temi zadevami, informirali pristojne organe, če pa je ta Državni zbor v vsem obdobju imel eno izredno sejo na temo lastninjenja, pa oškodovanja, revizij in tako naprej, to pa ni naša krivda, da se nekateri čutite morda premalo informirane.</p>
               <p>Glede tega, da so nekateri komentarji nestrokovni oziroma sarkastični. Poslušajte, če sodišče vpiše nekoga kot lastnika pa ta lastniškega deleža ni plačal, si pa sme dovoliti vsak revizijski organ komentar. Celo pravila so, vedno je treba poslovne dogodke komentirati. Samo nekaj komentarčkov je, če bi jih bilo več pri vsaki ugotovitvi kot sodijo, recimo, v pristojnost vsakega gospodarskega revizorja, potem bi danes manj govorili na tej seji, prav gotovo. Če je pa res kaj takega, smo vam pripravljeni pojasniti, ampak plačilni promet pa nima z revidiranjem in inšpiciranjem nobene povezave. Hvala.</p>
            </sp>
            <sp xml:id="SDZ1-Izredna-45-1996-06-11.sp147">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Gaspari.</p>
            </sp>
            <sp xml:id="SDZ1-Izredna-45-1996-06-11.sp148">
               <speaker>MAG. MITJA GASPARI:</speaker>
               <p>Hvala lepa. Gospe poslanke in gospodje poslanci, glede na opozorilo gospoda Kopšeta bom poskušal biti čim krajši. Po današnji razpravi bi poskušal svoj komentar zožiti samo na dve stvari. Prvič, na komentiranje oziroma razpravo o tem, kaj je oškodovanje v tem primeru, ko gre že za postopek stečaja. Če sem prav razumel pravno mnenje oziroma pravna mnenja, ki sem jih imel priložnost prečitati, gre za dve stvari. Oškodovanje družbenega premoženja, ki je bilo v podjetju pred začetkom stečaja, je, če je prišlo do oškodovanja, dolžan stečajni upravitelj izterjati in ga seveda izplačati upnikom, ki so nastopali že pred stečajnim postopkom in tudi v stečajnem postopku. Medtem ko gre za vprašanje 136. člena tedaj veljavnega zakona, ko se je  začel stečajni postopek za Videm (med tem časom je bil sprejet nov zakon, ki za ta primer ne velja) pa po mojem razumevanju, zopet v konzultaciji s tistim pravnim mnenjem, naj bi veljalo, da se v tem primeru o oškodovanju lahko govori, če je cena neprimerna, ne za oškodovanja, ki so vezana na premoženja oziroma tiste dogodke pred uveljavitvijo stečaja, ki jih je, kot sem prej rekel, stečajni upravitelj v vsakem primeru dolžan po svoji funkciji izterjati oziroma izpeljati tiste dejavnosti oz. poteze, ki so pač v takem primeru zahtevane. Torej prva oporna točka, o kateri se danes odločate oziroma o njej razpravljate, je, ali je 35 milijonov mark zadostna cena ali nezadostna cena.</p>
               <p>Gospod Jamnik je korektno omenil, da bi se želel seveda vsak upnik poplačati v stečajnem postopku 100%. Stečajni postopek po naravi ni postopek, ki bi to omogočal,  sicer do stečaja ne bi bilo. Velika verjetnost je v stečajnem postopku, da upnik izgubi precejšen del svojih terjatev, vendar mu ne preostane drugega, ker očitno na drug način ni mogel izterjati tistega, kar je kot upnik predčasno pogodbeno, v skladu s pogodbami vložil, če gre za upnike. V tem primeru je seveda sam postopek stečaja v nekaj letih pokazal, kaj so potencialni kupci pripravljeni plačati. Če bi bila odločitev, recimo parlamenta, da je ta cena prenizka, in hkrati s takšnim sklepom, ki recimo bo Vladi naložil, da vloži zahtevek za izpodbijanje take cene, tudi hkrati potreba po (kot sem razumel zopet iz pisnega pravnega mnenja) nekih dokazilih, da obstaja boljši kupec po višji ceni. Ja, država ne more sama sebi to spodbijati in hkrati se pojavljati kot kupec. V tem primeru in takšno je bilo v začetnih mesecih po dražbi stališče mnogih, da je to drug ponudnik, ki je na dražbi menil, da je oškodovan in zaradi tega postopki tečejo, kot vemo. Postopki tečejo zaradi izpodbijanja samega postopka dražbe, na sodiščih, mislim, postopki. To se pravi, da imamo poleg države, ki naj bi se tukaj pojavila in poleg tistega kupca, ki je na dražbi formalno izdal največjo izklicno ceno, še nekoga oziroma še eno podjetje, ki meni, da je bil v tem dražbenem postopku neupravičeno obravnavan, zatorej celotni postopek ni končan s sklepom parlamenta samo, ampak tudi z odločitvijo drugostopenjskega sodišča, na katerem teče v tem trenutku tožba, ki jo je prvostopenjsko sodišče zavrnilo. Torej eden od rokov je 30 dni oziroma 90 dni po izteku dražbe; datum vemo, da je pojutrišnjem. In drugi je, ko bo drugostopenjsko sodišče odločilo o sklepu prvostopenjskega sodišča glede na pritožbo, ki je seveda v postopku in ki je pravno verjetno, če se tako lahko izrazim, veljavna oziroma je v proceduri. To se pravi, ta del bi jaz težko drugače komentiral kot tako, to se pravi, če se bo našla možnost za višjo ceno, je v fazi, ko se govori o stečajnem postopku, moč opravičiti tudi zahtevo za razveljavitev, ker se izpostavlja možnost za višjo ceno. Kakšen je drugi način razveljavitve celotnega postopka stečaja do zdaj, jaz ne vem in bom seveda tudi prosil še za dodatno mnenje tistih, ki mi ga lahko dajo, to je pravno mnenje, če lahko država na kakšen drug način spodbija dosedanji postopek oziroma ga zamenja s postopkom, za katerega meni, da je pravno veljaven in da ga je moč seveda tudi na osnovi zakona izpeljati v praksi.</p>
               <p>Drugo vprašanje, to se pravi, na prvi del ne znam bolje odgovoriti, kot so moji predhodniki in tudi vaše razprave niso pokazale, da je možno to po načelu stečajnega postopka izpeljati drugače. Trditev, ki je bila več ali manj prisotna, je, da se to naredi na drugačen način, s sprejetjem zakona, ki pretvori zdajšnje podjetje, ki ga ni več oziroma, ki je v stečaju, to se pravi, da je že to velika dilema, ali bo država kupila podjetje ali bo kupila sredstva. V tem trenutku se prodajajo sredstva, ne podjetje. Torej tudi na to vprašanje moramo razčistiti skupaj odgovor. In nato v drugem delu, tisto, ki je nekoliko bolj komplicirano oziroma je lahko bolj komplicirano še kot to prvo, je, na kakšen način izpeljati ta nakup, če bi se za to odločali, ali skozi proračun ali na kakšen drugi način, ki bi bil lahko, recimo, primeren. V vsakem primeru gre za to, da bi bila to potem tudi proračunska diskusija, razen v primeru, ko bi se odločali za jamstva v okviru danih pooblastil oziroma obsega jamstev, ki jih država ima. Na to bi odgovoril takrat, ko bo na dnevnem redu zakon, ker mislim, da bo to takrat aktualno, če bo do te razprave prišlo.</p>
               <p>Na koncu še glede komentarja o sanaciji bank in podjetij. Čeprav to danes ni tema in ne bi rad namenoma zavlačeval, kot je bilo rečeno, je lahko nekaj argumentiranih odgovorov. Danes bi povedal samo naslednje. Vlada je leta 1994 predlagala zakon, ki določa, prvič, da se določene terjatve podjetij, ki so obrestovane po obrestni meri, ki je višja od R + 20, odpisujejo, in se zato tudi ponudila bančnemu sektorju ustrezne načine, kako bi se ta zakon lahko uveljavil. Ta zakon se od oktobra do danes v principu ni uveljavil. Med tem časom je Vlada predlagala določeno izboljšanje pogojev, predvsem, ko gre za hipotekarna jamstva. Tudi potem se ta zadeva ni uredila in pred vami je zakon o ponovni dopolnitvi, ki uvaja arbitražo, ki omogoča dolžniku in Vladi, ki je tudi po današnji diskusiji soodgovorna ali pa celo edina odgovorna, ko gre za javne inštitucije, za razmere v državi, da ukrepajo na ta način. Že v tem trenutku je najavljen ustavni spor Združenja bank oziroma posameznih bank. Hočem povedati, glede na objektivne okoliščine, v katerih živimo in kljub vsemu na postopke, ki jih je Vlada že do sedaj sprožala in jih še sproža, bi seveda v tej fazi prišlo do tistih postopkov in v tistih podjetjih, kjer so taki postopki ekonomsko smiselni, kar pomeni, da podjetje s tako razbremenitvijo lahko normalno posluje, in ni podjetje, ki enostavno ne ustvarja nobenega pozitivnega gotovinskega toka, tudi če bi dobilo tako olajšavo, kot je reprogramiranje. Sicer pa velja - na to sem bil že nekajkrat opozorjen tudi kot finančni minister - da so zakonski projekti oziroma predlogi, ki zapovedujejo oziroma zavezujejo v tem primeru upnika k obveznemu delovanju, protizakoniti. Konec koncev je Ustavno sodišče pred časom ugotovilo, da je bil zakon, ki ga je to ministrstvo predlagalo za onemogočanje delovanja "by passov" po načelu prepuščanja dolgov in ustanavljanja čistih firm; leta 1993 je bil na Ustavnem sodišču spor izgubljen za državo oziroma predlagatelja tega zakona v Državnem zboru, ki ga je tudi takrat sprejel.</p>
               <p>In drugič, Vlada je lansko leto predlagala in zbor je sicer v nekoliko žolčni diskusiji sprejel tudi člen v okviru zakona o temeljni obrestni meri, ki govori o oderuških obrestih, za katere imajo dolžniki možnost, da jih v postopkih, ki so z zakonom predpisani, tudi v praksi uveljavljajo. Ali je že bil kakšen tak postopek uveljavljen s strani dolžnikov, nisem informiran. Kot sem pa rekel, glede samih konsekvenc zakona, če o njem diskutiramo, bi se pa takrat pridružil diskusiji. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp149">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil najprej gospod Topler.</p>
            </sp>
            <sp xml:id="SDZ1-Izredna-45-1996-06-11.sp150">
               <speaker>VLADIMIR TOPLER:</speaker>
               <p>Hvala za besedo. Jaz bom v bistvu repliciral z vprašanji gospe Romani Logar. Sama je prej na začetku povedala, da je to poročilo oziroma ta informacija, ki smo jo dobili, zelo poljudna in da je v bistvu 600 strani, ki pa jih nam ni predložila zaradi tega, da nas ne bi obremenjevala. Jaz sem pogledal, moram reči, da tudi nisem strokovnjak, ampak tisto, kar je, ko piše namesto sklepa po dosedanjih ugotovitvah agencije, so Vitacelovi delničarji pridobili iz poslovanja s podjetjem Videm Krško v letih 1994 in 1995 27 milijonov mark dobička, pri poslovanju Vitacel d.d. 6,3 milijona mark dobička pri poslovanju v letu 1995 Videm Papir d.o.o. ter na podlagi z diskontom to še naprej 11,2 milijona mark. Potem pa piše naprej: "Ves ta kapital so Vitacelovi delničarji pridobili s kapitalom 100.000 ameriških dolarjev". Tisto, kar mene zanima in kar ni iz tega razvidno, je to, ali so delali v skladu z zakonom, ali so delali z goljufijo, ali so delali s kriminalom ali kako drugače? V bistvu iz tega poročila - gospa Romana, odkimavate - ampak ni razvidno, kajti, če so tako dobri managerji, potem ni smiselno, da jih odstavljamo. Če je pa kaj drugega, je pa treba, da je v tem poročilu jasno napisano in bi rad dobil odgovor na to vprašanje.</p>
            </sp>
            <sp xml:id="SDZ1-Izredna-45-1996-06-11.sp151">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Kopše, ki sicer pravi, da nima smisla kar naprej govoriti. Ga ni sedaj. Potem je naprej gospod Černelič. Ali boste replicirali? Morate sedeti na svojem mestu, ker je zelo težko vse slediti po dvorani. Verjamem, da imate bolj pomembna opravila od mene, ki moram tukaj stalno sedeti.</p>
            </sp>
            <sp xml:id="SDZ1-Izredna-45-1996-06-11.sp152">
               <speaker>JOŽEF KOPŠE:</speaker>
               <p>Gospod predsednik, to je vaša stvar, vi ste tukaj kot predsednik Državnega zbora, ne jaz, da tu sedite. Drugo pa, jaz se moram seveda posvetovati, ker nimam nobenega drugega možnega časa, kot zdaj s kolegi poslanci, o problematiki, ki jo obravnavamo. Jaz bi rad samo repliciral, čisto na kratko, ministru Gaspariju. Ne glede na karkoli, gospod Gaspari, vi ste pozabili na vse diskusije, ki so se cel dopoldan vlekle o nacionalnem interesu, da ostane v lasti Slovenije ta papirnica in če bo ta Državni zbor to sklenil, seveda s sprejetjem zakona, bo Vlada morala najti možnost, na kakšen način bo te stvari uredila. Ne glede na vsa vaša predvidevanja, vi ne pričakujte, gospod Gaspari, da bo Državni zbor sestavljen iz diplomiranih ekonomistov in to finančnikov, komplet za vaš resor, da bo iz fizikov za resor Umekov, da bo iz gradbenih inženirjev za resor drugega Umeka itd. To ne gre. Državni zbor je pač selekcija ljudi, ki so bili izvoljeni na volitvah in jim je bilo zaupano to, da presojajo in če bo ta Državni zbor presodil, da je to nacionalni interes, bo Vlada dolžna ustvariti možnosti, da bo to tudi uresničila. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp153">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Černelič. Dolžan sem sicer vse poslance opozoriti, da bodo šli na glasovanje samo tisti sklepi, ki so v skladu s pristojnostmi Državnega zbora, da Državni zbor ne more skleniti ničesar namesto kogarkoli drugega.</p>
            </sp>
            <sp xml:id="SDZ1-Izredna-45-1996-06-11.sp154">
               <speaker>FRANC ČERNELIČ:</speaker>
               <p>Hvala lepa. Repliciral bi gospodu ministru Gaspariju, in sicer, ko je na nek način potrjeval, da je prodaja v tej obliki pač legalna in taka in seveda tudi prej je že bilo rečeno, da so bili predhodni razpisi, vendar predhodni razpisi 1, 2, 3, po informacijah, ki jih imam, so bili tako rekoč informativni, koliko ponudiš. Ni bilo določene ponudbene najnižje cene. To se pravi, ni šlo za to, da bi lahko ugotovili, koliko lahko maksimalno dobimo. Ne vem, mogoče nimam prave informacije, zato mi odgovorite. Če je to res, potem ni mogoče primerjati prve tri z zadnjim, kar pa potem, če to ni mogoče primerjati, nakazuje, da so bili določeni razpisi, bi rekel tako, da zvemo, koliko pa bi eventualno kdo dal. Samo to ni razpis. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp155">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. O tem je govoril gospod Jamnik.</p>
               <p>K besedi se javlja gospa Romana Logar. Se odpoveduje. Hvala lepa. Torej naslednji ima besedo gospod Ivo Verzolak.</p>
            </sp>
            <sp xml:id="SDZ1-Izredna-45-1996-06-11.sp156">
               <speaker>IVAN VERZOLAK:</speaker>
               <p>Hvala za besedo. Spoštovani predsednik, spoštovani zbor! Tukaj imam pismo delavcev, prizadetih delavcev iz podjetja Videm Krško, pa dovolite, da ga preberem.</p>
               <p>"Leta 1989, pred prvimi volitvami, je prišel v podjetje gospod Franc Čargo ter izvedel čistko, ko je izločil vse delavce, ki so bili za Demos. Postal je član uprave za komercialno-finančne zadeve ter uvedel politiko večjega izvoza po smešno nizkih cenah, kar je izkazalo povečanje izvoza za 57% ter izgube za 4 milijone DEM. Dejstvo. Gospod Čargo je svojevoljno, brez odobritve vodstva podjetja, prenesel ekskluzivno pravico za prodajo celuloze in papirja na podjetje Hago Celovec, katerega lastnika sta bila Maks Kocbek in Silvo Gorenc, ki sta kot visoka udbovca iz Palome in Vidma izdelala načrt za uničenje slovenske papirne industrije. Z vsemi pooblastili, vzela sta si jih sama, sta preko konto korentnih računov, ki so vezani tudi na uvoz surovin in repromateriala, pobirala izjemno visoke provizije ter za izvožen papir in celulozo postavljala nenormalno nizke cene. Na ta način sta s pomočjo gospoda Čarge odlila ogromen kapital v tujino. Nadalje je gospod Franc Čargo podpisal tudi hipoteko na papirni stroj VS1, ki je vreden 70 milijonov DEM, in sicer za 15 milijonov DEM, ki naj bi jih Videm dolgoval podjetju Hago. Ob koncu leta 1989 pridejo v podjetje Videm še angleški strokovnjaki firme (Knocks the dearsee), ki jih zastopa Richard Steall. Ta skupina je mesečno prejemala spet preko konto korentnih računov okrog 200 tisoč DEM. Podjetje Videm je v letu 1989 poskušalo rekonstrukcijo stroja PS1 in belilnico celuloze, vendar je bilo finančno stanje zaradi nerazumnih kupčij že tako slabo, da jim je uspelo plačati le en avans za opremo stroja PS1, in sicer direktno proizvajalcu v Italiji. Pozneje so ugotovili, da je bil konec julija plačan še en obrok preko konto korentnih računov, ki je spet povzročil ogromno škodo. Takšno nerazumno trgovanje preko konto korentnih računov je do poletja 1990 že izkazalo več kot 15 milijonov DEM izgube. V septembru 1990 prevzame gospod Franc Čargo kot generalni direktor popolno vodstvo nad podjetjem in za dodaten odtok denarja ustanovi novo podjetje Videm Dars, ki se ukvarja izključno z načrtnim odvajanjem denarja v tujino. Leta 1991 pride kot finančnik v podjetje gospod Jože Klemenčič, ki najprej prevzame vodstvo podjetja, nato pa ga preimenuje v Citadel d.d. Ljubljana." Iz tega izhaja zaključek, da je bila tovarna celuloze in papirja vrsto let načrtno opustošena z namenom, da si bodoči kupci nagrabijo zadosten kapital ter z njim odkupijo opustošeno podjetje. Predlagajo ukrep: podržaviti podjetje Videm Krško ter krivce za nastali položaj sodno preganjati. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp157">
               <speaker>PREDSEDNIK JOŽEF ŠKOLČ:</speaker>
               <p>Hvala lepa za to lepo branje. Predlagam pa, da če ima še kdo kakšno pismo, da ga da na to mizo in ga poslankam in poslancem, tako kot vse druge materiale, razmnožimo. K besedi se je javil gospod Miroslav Geržina.</p>
            </sp>
            <sp xml:id="SDZ1-Izredna-45-1996-06-11.sp158">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovane kolegice in kolegi, spoštovani predstavniki Vlade! Bom začel tam, kjer je bilo rečeno, da je vlak že odpeljal. Mislim, da vlak še ni odpeljal, ne glede na to, da je rekel gospod minister pred kratkim, da je zadeva verjetno, da on ne zna odločiti ali je pravno zadeva končana ali ne, kar je gospa Romana Logar rekla, da zadeva še ni končana in da stečaj še ni končan. Torej se da pred koncem stečaja še kaj ukrepati. Pogovarjamo se o tem, ali ima smisel ukrepati, ali je bil način prodaje Videm Krškega - to je papirne tovarne, primeren, ali je bilo to najbolje ali ne. Če bi poslušal gospoda ministra Dragonjo, bi lahko rekel, da je to tako. In gospoda iz Agencije za prestrukturiranje bank, bi lahko rekel tudi, da je najboljša cena bila dosežena za tisto, kar se je prodajalo. Mogoče bi s stališča direktorja Agencije za sanacijo bank mu delno pritrdil, ampak bi ga povprašal po tem, ali je kot upnik, se pravi zastopnik države, imel kakšno možnost, za tistih 100 milijonov mark, o katerih se govori v tem današnjem prispelem materialu, bilo možno pregledati, kako je s tem denarjem, ali je bil vržen v brezno brez dna, ali kaj je bilo z njim. Gospod minister Dragonja pa je pristojen za gospodarstvo in mislim, da bi moral celo ministrski predsednik skupaj z več ministri, to se pravi Vlada, ali je to res pravšnja cena 35 milijonov mark ali ni. Namreč, ko sem bil prejšnje leto nekajkrat z delegacijo v Budimpešti na Madžarskem, so rekli kolegi parlamentarci iz Madžarske, zahvalite Boga, da niste šli v tako privatizacijo oziroma v vdor tujega kapitala kot pri nas, ker so nam uničili ogromno ogromno število tovarn. Mislim, da to Vlada in njeni predstavniki ministri vedo. In ko se o tem pogovarjamo, ne samo o delovnih mestih, ki jih je zdaj ostalo recimo 1000 od 3000, ko se pogovarjamo o tem, kaj je s tistim slabim gozdom, danes  naj bi bilo slabega lesa, če se prav spomnim, milijon kubikov ali celo več; lahko bi očistili, to je sanacija naših gozdov in ga spravili v to tovarno in predelali in ko to postavimo na drugo stran, na tehtnico tistih 35 milijonov, potem se postavijo vprašanja in na ta vprašanja ni bilo odgovora.</p>
               <p>Kaj pomeni, ko tukaj piše namesto zaključka v poročilu agencije, da so imeli nekateri privatniki oziroma privatne firme v zadnjih dveh letih 27 milijonov pa plus 6 milijonov dobička. To se pravi, da ga ni imelo to podjetje, ki je delalo, ampak smo dovolili, da ga imajo drugi. Dovolili smo tisto, in to mislim, da je večkrat napisano v tem poročilu. Škoda, da je prišlo tako pozno, ker s poslušanjem ljudi, ki govorijo tukaj v parlamentu in branjem tega, to je težko, pa pravijo, da je Napoleon znal tri dela hkrati delati; mi smo normalni ljudje in je to težko doseči, vendarle se je treba vprašati o stečajnem upravitelju, ki je na te trditve odgovoril samo: to ni res, to ni tako, to ni prav tako in tako dalje. To se pravi, stečajni upravitelj je vprašanje, ali je in zakaj je dovolil, da so nekateri dobili 900 milijonov, verjetno, bi si upal trditi, da po pravni poti, če je bil predstavnik upnikov, tega ne bi smel dovoliti. On ne bi smel dovoliti, da privatna firma v dveh letih dobi iz tega podjetja 27 milijonov mark dobička; tega ne bi smel dovoliti. To je na njegovih ramah, namreč tega ni preprečil. In še nekdo drug je, ki je zopet danes objektivno kriv, to je predsednik Agencije za razvoj oziroma tako imenovani Koržetov sklad, ali je še, to je ta grobar slovenskih podjetij, o katerem smo danes govorili, 44 podjetij je tik pred smrtjo. Jaz sem že nekoč rekel, tistikrat, ko smo imenovali to agencijo, da je to grobar. Namreč nič drugega ne dela, kot spravlja. Kaj dela? Na tisti vlak, danes je bilo rečeno, da je že odpeljal, spravlja podjetja in lastnini. Jaz nimam nič proti, da lastnini.</p>
            </sp>
            <sp xml:id="SDZ1-Izredna-45-1996-06-11.sp159">
               <speaker>PREDSEDNIK JOŽEF ŠKOLČ:</speaker>
               <p>Gospod Geržina, jaz bi vas prosil zaradi dragocenega časa, da svoje misli in diskusijo usmerite na temo, ki je na dnevnem redu, ker drugače bom moral drugim dovoliti, da polemizirajo tudi z vami o teh stvareh in se mi zdi, da to v ničemer ne bo pripomoglo k rešitvam, ki jih moramo sprejeti ob tej točki.</p>
            </sp>
            <sp xml:id="SDZ1-Izredna-45-1996-06-11.sp160">
               <speaker>MIROSLAV GERŽINA:</speaker>
               <p>Se vam zahvaljujem, gospod predsednik, da ste me presekali, ker bomo s tem skrajšali, ker to normalno delate, če ne želite, da se sliši kaj takega, kar komu ni všeč, mogoče tudi vam osebno, drugače pa govorim o temi...</p>
            </sp>
            <sp xml:id="SDZ1-Izredna-45-1996-06-11.sp161">
               <speaker>PREDSEDNIK JOŽEF ŠKOLČ:</speaker>
               <p>Gospod Geržina, da ne bo pomote, dovolite, da jaz vodim sejo. Jaz tukaj res nimam nobenih osebnih interesov in mi je samo za to, kar tudi drugi poslanci pozivajo, da se poskuša diskusija usmeriti na tisto, kar je na dnevnem redu, in se vam zahvaljujem za to, da ste z naklonjenostjo sprejeli opozorilo, in bi vas tudi prosil, da potem, če ste mislili resno, o tem ne polemizirate. Izvolite, imate besedo.</p>
            </sp>
            <sp xml:id="SDZ1-Izredna-45-1996-06-11.sp162">
               <speaker>MIROSLAV GERŽINA:</speaker>
               <p>Gospod predsednik, se vam opravičujem, če sem vas na kakršenkoli način prizadel. Vendarle tu sedim, v teh udobnih stolih ves dan in poslušam razpravo o tem, ali je bolj primerno, da sprejmemo in končamo zadevo o lastninjenju Videm Krškega oziroma prodaji za 35 milijonov mark, ali je primerneje to, kar je bilo rečeno, da je vlak že odpeljal, in ta dilema se danes še ni potrdila. Jaz bi želel nekoga iz pravne službe Vlade, ali mogoče našega parlamenta, imamo tudi tu strokovnjake, kaj je s tem, in ali ima smisel, da se pogovarjamo in da podpremo potem zakon, za katerega mesto na tej seji sem glasoval in menim, da je primerno, in da to ni nobena nacionalizacija, ker je vse skupaj državno, ker je še vedno, čeprav v stečaju, v lasti te Agencije za razvoj; druge trditve, eksplicitne, ni bilo, razen tega, da je vlak odpeljal in nekaterih podobnih. In o tem, da razčistimo zadevo, mislim da je pravilno, da polemiziramo; ni prepovedano, če ne, pa povejte, da je za to govornico nekaterim prepovedano polemizirati! Ostalim, ki so posvečeni, kot so bili desetletja nazaj, tisti pa lahko polemizirajo s komerkoli. Prosim, odgovorite, če ne, pa če mi dovolite, da govorim naprej!</p>
            </sp>
            <sp xml:id="SDZ1-Izredna-45-1996-06-11.sp163">
               <speaker>PREDSEDNIK JOŽEF ŠKOLČ:</speaker>
               <p>Lahko vam odgovorim, če me izzivate. Gospod Jamnik je eksplicitno povedal, da niso lastniki, to, kar vi sprašujete, da ni nihče tukaj povedal, in povedal je še mnogo drugih stvari; jaz si mogoče čisto vseh nisem zapomnil, zapomnil sem si jih v toliko, da lahko sejo korektno vodim naprej. Prosil bi vas, da tudi vi poslušate tiste, ki govorijo pred vami in za vami, in da ne polemizirate z mano.</p>
            </sp>
            <sp xml:id="SDZ1-Izredna-45-1996-06-11.sp164">
               <speaker>MIROSLAV GERŽINA:</speaker>
               <p>Gospod Jamnik je rekel, da agencija ni lastnik...</p>
            </sp>
            <sp xml:id="SDZ1-Izredna-45-1996-06-11.sp165">
               <speaker>PREDSEDNIK JOŽEF ŠKOLČ:</speaker>
               <p>Točno!</p>
            </sp>
            <sp xml:id="SDZ1-Izredna-45-1996-06-11.sp166">
               <speaker>MIROSLAV GERŽINA:</speaker>
               <p>Ni govoril o drugih. Jaz pa vprašam gospoda Jamnika, pa vas, če vse veste, gospod predsednik, ali je Agencija za razvoj lastnik tega podjetja še ali ni? Ker stečaj še ni končan! Oziroma sklad, pardon!</p>
               <p>No, in prej sem govoril o stečajnem upravitelju - ga sprašujem, zakaj je dovolil te dobičke, in zakaj je dovolil v tem stečajnem postopku, da so prodajali po nižjih cenah in da je bil nakup repromateriala po višjih cenah kot na domačem trgu? To, mislim, da sem si danes prav zapomnil, ko sem poslušal, in to je eden razlogov, zakaj se še da razmišljati o tem, da bi ostala zadeva v državni lasti, s takimi dobički, kot so jih nekatere zunanje firme, podjetja, imela, in z dobrimi upravitelji in z vsem tistim strahom, na katerega pa tudi odgovor na ta strah še ni bilo, in eksplicitno mislim, da ga danes nihče ne more dati: ali bo novi gospodar, lastnik, pripravljen 100 milijonov mark, če sem prav razumel, dati v obnovo podjetja, v sanacijo podjetja? Ali je mogoče kaj drugega zadaj? Mogoče je pa tisto, kar se piše, in je bilo v dokumentih za to sejo tudi že napisano, da je bil namen že švedskega direktorja, da bi zadevo odtujili in jo mogoče tako, kot so izrazili skrb madžarski parlamentarci, uničili to proizvodnjo in zmanjšali pritisk oziroma konkurenco tega podjetja, ki je uspešno, ki proda 100.000 ton enih izdelkov, 60.000 ton drugih izdelkov in tako naprej, se pravi, to gre v sto tisoče ton proizvodov, iz domačega, slabega lesa, se pravi, tam saniramo naše gozdove. Ali je to primerno ali ne? In ta odgovor bi jaz želel. Namreč, nazadnje se bomo morali odločiti v parlamentu. Ne bo se odločila ne Agencija za nadzor, ne sklad, ne ministrstvo, ne Vlada, ampak poslanci v tem Državnem zboru se bodo odločili, ali je to dobro za našo ekonomijo in za naše državljane. Mislim, da je prav, da se na taka vprašanja, na take dileme da odgovore, da se bomo poslanci lažje odločali. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp167">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Lojze Peterle.</p>
            </sp>
            <sp xml:id="SDZ1-Izredna-45-1996-06-11.sp168">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci! Tukaj se ukvarjamo s formalnimi in z moralnimi vprašanji, povezanimi z Vidmom. Mislim, da je naša dolžnost, da vidimo celoto, da ne vidimo samo podjetniškega interesa ali samo kakšnega ozkega državnega interesa, bog ne daj samo strankarskega, in če so tukaj upniki brez pripomb sprejeli postopke oziroma razvoj dogodkov, kot so ga, potem se moramo mi, izvoljeni predstavniki ljudstva, da se tako izrazim, pogovarjati o tem, kako je z davkoplačevalci v tem smislu, kajti kadar je oškodovana država in jaz trdim, da je na podlagi ugotovitev, ki smo jih od Agencije za plačilni promet, ne bi se strinjal, da gre tam za trditve, tam gre za ugotovitve. Na tej podlagi trdim, da gre za oškodovanje države in oškodovanje države vedno plačajo davkoplačevalci in moram povedati, da ni treba posebnih šol, da človek sklepa na model, o katerem se je že velikokrat tudi tukaj govorilo, model je pač tak, izčrpaš firmo, povabiš državo na pomoč, javni dolg obremeniš z bremeni, dobiček pokasiraš sam, po možnosti pa firmo še dobro prodaš. Tako nekako jaz vidim to zgodbo tukaj in parlament se mora, po mojem, obnašati samo kot dober gospodar, ko gleda narodnogospodarske vidike in gleda tudi na davkoplačevalce. Zato pričakujem, da bomo sklepali v tej smeri, da se bo Vlada tudi obnašala kot dober gospodar in storila korake, ki so za zavarovanje potrebni. To, kar smo brali v poročilu agencije, če gledam na to, kako se je izkazoval dobiček oziroma koliko več ga je ugotovila agencija, če gledamo zadnjo ugotovitev in če malo računamo, pridemo do tega, da dobiš iz ene enote v dveh letih 300 ven, potem seveda, mislim mimogrede povedano, jasno je, da se bo vsak podjetnik trudil, da pride v tak vzgornik, ki mu nosi toliko na eno enoto - toliko ekonomije smo se učili oziroma vsak razume - vprašanje pa je, če je država pametna, da dopušča na tak način uveljavljanje zasebnega interesa. Jaz mislim, da to ni primerno, in če pogledamo naprej, kako so tekle te najemnine in kako je to šlo preko by pass firm; tam piše Agencija o nezakonitem ravnanju Sklada za razvoj, kjer smo zopet pri državi, potem seveda zahtevam, da se vse to natančno pogleda, pogleda odgovornost, pogleda posledice in se nekaj stori. In vsakemu, pravim, tudi neukemu, bo deloval ta podatek oziroma že deluje, da imaš na eni strani breme državi čez 100 milijonov nemških mark, na drugi strani pa v dveh letih skoraj 30 milijonov dobička. Če ne znamo druge poti najti, da se ta dobiček spravi nazaj v obtok na ta način, da se bo zmanjšal javni dolg, potem podpiram tudi predlog, da naredimo to s podržavljanjem. Jaz mislim, da se da najti boljši model, ki ga je potrebno doštudirati oziroma spraviti skupaj in spraviti v sklepe. Za to je potrebno delati, pravim pa, če ni boljšega, potem naj se zavaruje tudi s tem, s podržavljanjem.</p>
               <p>Govorilo se je kot o argumentu oziroma argument je bil predstavljen češ, kaj bodo pa tujci rekli. Jaz pa pravim, kaj bodo pa domači rekli, če bomo takole po tem modelu firmo za firmo, kajti nimamo samo Vidma, je še kar po mojem precej firm, ki bi šle lahko po taki poti, torej, kaj pa na tak način? Vse očistimo, vse breme na državo, očiščene firme, ki pa kar naenkrat potem lahko z dobičkom delajo, pa dajemo ali domačim zasebnim firmam ali tujim. Torej, ta razlika je prehuda. Jaz mislim, da je nemoralna, četudi kdo govori, da je formalna in trdim, da mora iti ta dobiček, torej mora biti udeležen pri zmanjševanju javnega dolga.</p>
               <p>In še argument 100 milijonov za novo tehnologijo, češ sedaj bomo pa ogrozili možnost, da bi se ta firma tehnološko posodobila, čeprav je veljala pred nedavnim za zelo visoko tehnološko razvito firmo. Računajte čisto preprosto. Če je, jaz ne poznam projekcije dobička, ampak računam, kolikor je meni znano, da bi se tak trend lahko nadaljeval. Pa če računamo tam, torej okrog 15 milijonov, upam da je agencija prav ugotovila pravi obseg dobička, 15 milijonov na leto čistega, se pa s tem da tudi nekaj narediti za tistih 100 milijonov potrebnih sredstev. Jaz pač ne morem dati roke v ogenj, ali res firma toliko potrebuje ali ne, ker tisti, ki imajo podatke in poznajo tehnologijo, nam pač lahko povedo takšno ali drugačno številko. In se pridružujem tistemu argumentu, ki pravi, zakaj pa ne bi znala država, ki mora angažirati najboljše ljudi, ne samo za grobarjenje, ampak tudi za pametno delovanje, zakaj ne bi znala tega usmerjati na tak način? Zelo izpostavljam vidik javnega dolga in seveda moralno vprašanje ob modelu, o katerem sem govoril in o katerem govorijo, bom še enkrat rekel, tudi naši davkoplačevalci. Jaz bom podpiral torej rešitve, ki bodo šle tudi v smeri, bi rekel, moralnih načel, ne samo formalnosti, ker pogodba, veste, je lahko takšna ali drugačna. In takšna ali drugačna večina se lahko zmeni za takšno ali drugačno pogodbo. Kaj bo pa navsezadnje državi ostalo, je drugo vprašanje oziroma za ta parlament je to prvo vprašanje in more biti tudi za našo Vlado. Hvala.</p>
            </sp>
            <sp xml:id="SDZ1-Izredna-45-1996-06-11.sp169">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ostala je še prijava gospoda Žarka Preglja, če želi razpravljati? Sem že dal besedo.</p>
            </sp>
            <sp xml:id="SDZ1-Izredna-45-1996-06-11.sp170">
               <speaker>ŽARKO PREGELJ:</speaker>
               <p>Hvala, predsednik. Spoštovani! Svoje kratko izvajanje bom temeljil na ustavnem določilu lastnine, in sicer na 67. členu, ki opredeljuje, da se sicer z zakonom določi način pridobivanja in uživanja lastnine tako, da je zagotovljena gospodarska, socialna in ekološka funkcija. Glede na problematiko v zvezi z stečajnim dolžnikom Videm Krško lahko ugotavljam, da je bila ta tovarna v stečaju prodana in bi najprej poskušal razjasniti to dilemo, ki je tudi v gradivih, predvsem v gradivih Agencije za sanacijo bank in hranilnic, in sicer dilemo, ali se prodajajo sredstva ali podjetje. Na videz, če pogledamo razglas za javno dražbo, se res prodajajo sredstva oziroma zemljišča, objekti, stroji in podobno. Toda s črnim tiskom je bilo na razglasu zapisano, da se s sklenitvijo pogodbe o nakupu predmeta prodaje najuspešnejšemu dražitelju prodajata tudi oba najemnika oziroma, da ju mora kupec prevzeti v pogodbeno razmerje kot najemodajalec. Kaj to pomeni? To pomeni, da smo v resnici prodali tudi trg. S tem smo pa prodali podjetje. In tukaj je verjetno bistveni razlog, da je ICEC stopil v tako razmerje, medtem ko vsi tisti, katerim je bilo, kot je bilo prej zagotovljeno, ponujeno, pa niso. Gre za ponudbe, ki so bile poslane po svetu, celo do same Avstralije.</p>
               <p>Drug pomislek, ki sem ga poskušal nekako razumeti, se mi je porajal, ko sem pregledal ta osnutek pogodbe, ki je sicer menda samo osnutek, menda je prava pogodba drugačna, ampak ta pogodba je čisto realna in ima določene elemente, ki nam dajo misliti. Predvsem sem se zamislil in sem razmišljal, kako to, da je ICEC sploh šel v tak posel, saj mu pravzaprav ta sredstva sploh niso prodana. Saj, če berem to pogodbo, dobim vtis, da je najemnik, da je vzel tovarno v najem, ki jo je pač plačal tistih 35 milijonov, pa nekaj čez, mark. Kajti notri je toliko omejitev, da vsak lastnik, ki da kaj nase, na te omejitve ne bi pristal, če skorajda ne bo mogel delati, saj bo imel kup obveznosti. Če izhajam iz tistega ustavnega določila, ki sem ga prej omenil in pregledam to pogodbo naprej z gospodarske plati oziroma še prej, no, dajmo najprej z gospodarske, ugotovimo, da se kupec obvezuje, da bo v petletnem obdobju povprečno ohranjal obseg proizvodnje najmanj 90.000 ton celuloze in najmanj 100.000 ton papirja letno. Vsekakor pa ob posameznem letu ne sme izdelati manj kot 50.000 ton celuloze in ne manj kot 60.000 ton papirja. V kolikor tega naredi, bo trpel hudo škodo. V nižjem odstavku preberemo, da je v primeru manjšega obsega proizvodnje, kot je določen v tretjem odstavku tega člena, kupec dolžan plačati prodajalcu ali upravičencu pavšalno odškodnino v višini dveh milijard nemških mark za vsakih 10% zmanjšanja proizvodnje. Potem v naslednjem členu te pogodbe beremo o socialni funkciji te prodaje. Tukaj piše, da se kupec obvezuje, da bo ob prevzemu poslovanja zaposlil najmanj tolikšno število delavcev, kot jih je ob podpisu te pogodbe redno zaposlenih v podjetju, ki delajo s sredstvi, prodanimi kupcu. Tako mora v dveh letih po sklenitvi te pogodbe zaposliti najmanj 1.050 delavcev. Če bi kršil to določbo, je  kupec dolžan plačati prodajalcu ali upravičencu znesek 30.000 nemških mark kot pogodbeno kazen za vsakega delavca, ki ni bil zaposlen do minimalnega števila zaposlenih itn. Potem je še neka norma 25.000 mark, če v dveh letih tega ne stori itn. Torej v tem primeru gre za skrb, za socialno funkcijo te lastnine.</p>
               <p>Potem v naslednjem poglavju naletimo na nekakšno strateško skrb, saj se kupec obvezuje, da bodo imela podjetja s področja Republike Slovenije pod enakimi pogoji glede količine, kvalitete, zagotavljanja rokov in cene prednost pri oskrbovanju kupca z lesom. Ta obveza velja za dobavo vsaj 50% potrebnih surovin. Če tega ne naredi, je kupec dolžan plačati prodajalcu ali upravičencu kazen v višini enega milijona nemških mark letno. Potem ima kupec sploh še hudo obveznost, da v petih letih po sklenitvi te pogodbe ne sme nobeni tuji ali domači pravni osebi prodati s pogodbo pridobljenega pogodbena predmeta ali kako drugače odstraniti z ozemlja Republike Slovenije in bi to pomenilo takojšnjo ali postopno ukinjanje posameznega proizvodnega procesa, posamične ali celotne dejavnosti podjetja, razen v primeru, če to izrecno pisno dovoli prodajalec. Pravni posel, sklenjen v nasprotju z določili tega člena, nima pravnega učinka in menim, da je to najbolj trdna zaščita vseh zaščit v tem zakonu, toda trdna samo pet let, potem pa ne več.</p>
               <p>Potem naletimo na ekološki vidik oziroma ekološko funkcijo lastnine, kjer so naštete v 10. členu vse omejitve, ki izhajajo iz te proizvodnje, ki jo je pač potrebno sanirati na podlagi inšpekcijskih odločb itn. in kakšne so kupčeve omejitve. Kupec je dolžan v roku šestih mesecev po uveljavitvi te pogodbe predložiti Ministrstvu za okolje in prostor program ekološke sanacije. V petih letih po uveljavitvi te pogodbe mora uskladiti svojo dejavnost z ekološkimi normativi, uveljavljenimi v času izdelave programa. In tretjič, izvajati program po terminskem planu, razdeljenem po enoletnih obdobjih. Ministrstvo za okolje in prostor pa se obvezuje, da bo v zakonitem roku odločilo o soglasju k predloženemu poglavju v skladu z zakonom o varstvu okolja. Potem je, no, tukaj je potem konec teh ustavnih določil. Potem pridejo bolj tekoče oziroma pač, ki so produkt sedanjega časa, določilo, ki govori o izvoru kupnine. Jasno, kupec mora zagotoviti, da ni pridobil sredstev za plačilo po tej pogodbi na sekundarnem trgu, kjer se prodajajo obveznosti nekdanje SFRJ; zagotoviti mora, da ni kapitalsko odvisen od pravne ali fizične osebe s sedežem oziroma domicilom v ZRJ. V kolikor se ugotovi, da je do česa takega prišlo, potem je ta pogodba praktično ničvredna oziroma se šteje, da ni bila sklenjena. In tako naprej. Jasno pa, da naj bi se merila za izvedbo teh sankcij ugotovila z revizijskim poročilom pooblaščene revizijske hiše s sedežem izven Republike Slovenije, in jo mora določiti in plačati upravičenec najpozneje v roku enega leta po podpisu te kupne pogodbe, kar je spet nekoliko nenavadno, da plača upravičenec. No, in potem pride torta vseh teh omejitev in se potem šele lahko razume, kaj dejansko se želi s temi zaščitnimi ukrepi, naslednje 12. poglavje, kjer je zapisano, da se kupec obvezuje, da bo ob podpisu te pogodbe izročil prodajalcu garancijo domače ali tuje banke, prvorazredne tuje banke, v višini 5 milijonov nemških mark za zavarovanje obveznosti plačila pogodbenih kazni, penalov in odškodnin, ki bi izvirale iz te kupne pogodbe. Garancija se mora glasiti na poziv in tako naprej, mora veljati za dobo petih let in šestih mesecev, se glasiti na prodajalca, in v primeru, da se ta garancija ne izloči, pomeni, da kupna pogodba ni sklenjena. Zanimiv je pa zadnji odstavek: Pogodbene stranke soglašajo, da višina vseh pogodbenih kazni in penalov po tej pogodbi skupaj ne more presegati 5 milijonov nemških mark, kar pomeni, da s plačilom vseh kazni, ki so možne v najvišjem limitu 5 milijonov nemških mark v petih letih kupec dela kar hoče; se pravi, ko razumemo tako to pogodbo, potem ugotovimo, da pravzaprav ni slabo kupil in da si je kvečjemu kupnino podražil za 5 milijonov, torej ne 35, plačal bo 40,5 - niti ni tako slabo, ob dejstvu, da je premoženje vredno preko 120 milijonov nemških mark.</p>
               <p>Zato menim, da je tukaj, v tem trenutku, v kolikor tako razmišljamo, potrebno ugotoviti naslednje: da se vsekakor prodaja strateško pomembne proizvodnje celuloze ne more zgoditi na tak način, kajti ni nobene garancije, da bo kupec dejansko to proizvodnjo ohranjal; lahko jo bo, lahko ne. Ob dejstvu, da so v Evropi štiri take tovarne, ki sicer imajo trg, ki pa je očitno tudi lahko tako ali drugače omejen, je potrebno razmisliti, ali gre pri tej prodaji predvsem za neko zelo profitno početje določenih krogov, ali pa gre celo za ogrožanje državnega strateškega interesa. In ker tega ne vemo in ker tega ne moremo vedeti, se moramo obnašati kot država, ki mora s svojimi ravnanji in z zakonom, tako kot ustava predvideva, zaščititi to lastnino; lastnino, ki je bila v lasti vseh državljanov, ki je očitno zaradi sredstev, ki so bila vanjo vložena, tudi v lasti davkoplačevalcev, in lastnino, ki bo očitno oškodovana, če te tovarne na tem mestu več ne bo. Kajti zavedati se moramo, da vse tiste lesne mase, ki nastane s čiščenjem gozdov pred drevesnimi škodljivci in s tem ohranjene vitalnosti naših gozdov, ne bomo imeli kam prodati oziroma jo bomo prodajali tujim tovarnam za bagatelo, ki bo komajda krila transportne stroške. Zavedati se moramo, da imamo opravka z gospodarsko dejavnostjo, ki je ena redkih v tej državi, ki ima lastno surovinsko bazo in ki je lahko, kar se tega tiče, neodvisen ponudnik izdelka na svetovnem trgu.</p>
               <p>Glejte, čisto vseeno je, če bi kdo kupil Kidričevo, tam praktično uvažamo energijo, v še večji meri pa osnovno surovino, ni pa vseeno, če se to zgodi pri celulozi, ki je tako povezana s stanjem v našem okolju. Ne samo s tistim, kar dela slabega, to drži, to je treba sanirati, da se marsikaj urediti, toda predvsem s tistim, kar rešuje. Zato sem prepričan, da ni to način prodaje in to je izredno neokusno ugotavljanje, da ni mogoče najti boljšega kupca. Zakaj ga pa iščemo, kje pa je ta boljši kupec, če ne država? Kažete v slepo ulico, toda zraven imamo pa avenijo največje širine kot jo je možno v Ljubljani imeti. Dejansko gre tukaj za čudna pota tistih, ki bi bili prvi dolžni, da v tej državi pripravijo strategijo gospodarskega obstanka. In če se je že v preteklih letih ta industrija pokazala kot tista, ki je produktivna, ki ima svoj trg in ga ima še vedno, ki ima surovino, ki ima na trgu ceno, potem ni nobenega razloga, da bi se odrekli takemu gospodarstvu. Privatizacija bo verjetno potrebna, toda v določeni meri, verjetno v taki meri, da bo država še vedno imela zlato delnico. To je bistveno in temu moramo slediti, da vsa tista strateška industrija, vse tiste strateške gospodarske panoge, ki imajo lahko več sinergičnih učinkov na naše življenje, predvsem v ekonomskem, pa tudi v socialnem in ekološkem smislu, moramo ohraniti v določenem državnem vplivu. Žal v majhni državi drugače še ne gre. Ni nobene potrebe prepuščati se nekim obljubam, sploh pa ne na podlagi tako nizke cene, predvsem na podlagi tako nizke cene. Jaz se ne sprašujem, ali je kupec korekten, ali ima pravi kapital ali ne, to je pač treba ugotoviti. Tudi mu ne oporekam sposobnosti vodenja. Toda dejstvo je, da država nima pravice, da tako  baranta s svojimi surovinami, s svojimi substancami. Zato sem prepričan, da je potrebno očitno to rešitev, ki jo je stečajni postopek prinesel, to rešitev, ki so jo prinesli neodgovorni upniki, pač presekati, rešiti na drugačen način in državi omogočiti, da ugotovi stanje z ustreznimi revizijami, da poplača znotraj lastnih družb in lastnih bank zadeve, ki so pač potrebne in da potem ugotovi, kaj bo prodala in da jasno ugotovi, kolikšen delež, in da je to delano na način dokapitalizacije, ne pa razprodaje.</p>
               <p>Slovenci smo dokazali, da imamo določene gospodarske panoge krepko na evropski in svetovni ravni. In zakaj bi morali degradirati svoje uspehe, zakaj bi morali popuščati takim dokaj ozkim in nacionalno nevarnim interesom? Ob dejstvih, da se govori, da tudi kapital ni čisto jasno preverjen, ob dejstvih, da se mi postavlja vprašanje ali ni dovolj jasno, da ICEC, ki ima tukaj izpostavo, dejansko ne kupuje z denarjem slovenske pravne osebe, ampak da gre zgolj za navidezno pravno osebo, da nihče ne pomisli, da bi lahko sprožil ustavni spor. Ustavni sodniki so na to opozorili. To je ustavno sporno. Ustavno sporno je, da nimamo zakonske regulative, ki bi take primere reševala. Ali lahko ta pravna oseba, ki je pri nas registrirana, dokaže, da je to njen kapital. Ne more. Saj še za garancijo išče tuje banke, ne pa naše. Zato menim, da se moramo vprašati, ali je bilo storjeno vse in ugotoviti, da žal ni bilo. In zato žal se bo treba pač poslužiti dokaj trdega, toda v tem trenutku edino možnega načina in to zadevo presekati. Hvala lepa. Z nacionalizacijo seveda.</p>
            </sp>
            <sp xml:id="SDZ1-Izredna-45-1996-06-11.sp171">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki sta se javila gospod Janc in gospod Moge.</p>
            </sp>
            <sp xml:id="SDZ1-Izredna-45-1996-06-11.sp172">
               <speaker>BRANKO JANC:</speaker>
               <p>Hvala lepa. Rad bi repliciral gospodu Peterletu. Namreč, on je začel operirati s poročilom Agencije za plačilni promet, nadziranje in informiranje, v katerem seveda navaja nekatera dejstva v tej reviziji v vseh podjetjih. Seveda moj pomislek pri tem je to, da se več gnoja zlije na tiste, ki so v času krize in sanacije ustvarjali dobiček, kot pa na tiste, ki so naredili enormno izgubo, in seveda v tem času, če govorimo pred uvedbo stečaja, je ta znesek seveda krepko presegel 100 milijonov mark. Rad bi pa seveda v tej zvezi opozoril na to, kar sem tudi v svoji diskusiji, zakaj je prišlo do najema celuloze. Omenil sem, da sem 25.1.1993 postavil Vladi poslansko vprašanje, ki se je samo na kratko glasilo: "Ustanovitev novega podjetja Videm Papir, katerega se prenese (to je seveda bila odločitev ministrstva glede sanacije Vidma) proizvodnja papirja z delom ostalih potrebnih služb in delom zaposlenih, začetek funkcioniranja Videm Papirja naj bi bil v začetku drugega meseca. Drugo vprašanje starega Vidma, se obrat celuloze daje v najem, in sicer do 10.2.1993. Za takšne oblike rešitve podjetja se zavzema Sklad Republike Slovenije za razvoj in švedsko vodstvo podjetja." Odgovor Vlade z dne 16.2.1993. In sicer citiram: "Od 4.12.1992 dalje je torej Sklad Republike Slovenije odgovoren za sanacijo podjetja Videm. Niti Vlada Republike Slovenije niti Ministrstvo za gospodarske zadeve se do zdaj zato tudi nista odločala o poti sanacije tega podjetja. Ministrstvo meni, da to trenutno tudi ni potrebno." Torej, to je bilo 16.2.1993, ko je ministrstvo še menilo, da ni potrebno, da se obravnava kakršnakoli sanacija. Citiram naprej: "Ker se v podjetju Videm poslovni rezultati slabšajo, je Sklad Republike Slovenije izdelal sanacijski načrt. Ta predvideva odprtje nove družbe za proizvodnjo papirja, tovarno celuloze pa naj bi dali v najem. Ministrstvo za gospodarske dejavnosti spremlja prizadevanja Sklada Republike Slovenije in podpira takšen projekt, torej podpira oddajanje v najem. Ker pa meni, da Vidma ni mogoče sanirati zgolj z združitvijo papirne in celulozne proizvodnje, saj tudi papirna proizvodnja po razpoložljivih podatkih lahko proizvaja le na meji rentabilnosti, in ker meni, da sanacija celulozne proizvodnje ni možna brez sodelovanja gospodarstva, dobaviteljev slovenskih kupcev celuloze, bank in upnikov." Torej, na podlagi sanacijskega programa Sklada za razvoj, kar je očitno ministrstvo akceptiralo, je prišlo do odločitve, da se sanira papirni del, celulozni del pa, kar bo - bo. Torej, da se v najem, če se bo kdo od najemnikov prijavil. Prijavil se je samo en najemnik in ta najemnik je v tem času seveda uspel ustvariti dobiček tudi iz tistih 100.000 dolarjev, kar se v poročilu oziroma v tem dokumentu agencije najde. Jaz mislim nasprotno: v kolikor bodo tam ugotovitve, da so ukradli, da so poneverili, da so ne vem kaj, jih je treba zapreti. Če pa to ni res, potem jih je treba pa poklicati sem, in jim dati medaljo! Hvala. (Aplavz!)</p>
            </sp>
            <sp xml:id="SDZ1-Izredna-45-1996-06-11.sp173">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Moge. Seveda pa sem dolžan opozoriti vse, ki spremljajo sejo, da morajo to opravljati v največji možni zbranosti in tišini.</p>
            </sp>
            <sp xml:id="SDZ1-Izredna-45-1996-06-11.sp174">
               <speaker>RUDI MOGE:</speaker>
               <p>Spoštovani predsednik, hvala lepa za besedo. Spoštovane kolegice in kolegi! Zdi se mi, da je žebljico na i zadel tukaj tudi poslanski kolega, gospod Peterle, ko se je vtaknil v to poročilo, ki ga je poslala gospa Romana Logar, generalna direktorica Agencije Republike Slovenije za plačilni promet vsem poslancem Državnega zbora. In če ste potem pogledali zelo podrobno to poročilo, ki nam bi moralo biti neka luč, vodnik po tej razpravi, se mi zdi, da se spoštovana direktorica iz poslancev norčuje. Prvič zaradi tega, ker ima tisto tretjo namesto sklepa, o nobenem sklepu ne govori, ker je tista vsebina sintaktično izredno nerodno izbrana, in če želi, lahko kakšnega slavista tudi priporočim, preden gradiva da sem, ampak to je postranskega pomena. Tretja stvar, ta ugotovitev tukaj, če jaz lahko rečem ugotovitev, to je namreč namesto sklepa, je tudi nepravilno čvekanje, kolikor sem jaz vsaj slišal iz tukajšnje razprave in je celo poročilo, bi človek rekel, zelo zelo nepregledno narejeno, kajti vzeto je iz velikih. In rad bi tole povedal, spoštovana direktorica, jaz sem mislil, da nam je to poslala kakšna "Barbika" iz hiše humorja, ne pa generalna direktorica, kajti poslanci - pazite malo! - smo tudi ljudje! Zakaj ste dali slovnično tri klicaje na koncu zadnjega stavka, ki je izredno provokativen? (O poročilu govorim, gospod Kopše!) Jaz bi rad vprašal, zakaj so tisti trije klicaji na koncu, ali je to vaša napaka ali je to rdeča luč za poslance, ki bi morali nekako o teh stvareh govoriti? Kajti, če bi bila ugotovitev taka, za katero se je v začetku zavzemal gospod Peterle, bi to temo popolnoma drugače obravnavali kot pa, ko dobimo tak material, tri namesto sklepa, z natolcevanji in slovnično nepravilno napisano in z uporabo ločil, ki temu sploh ne ustrezajo. Na koncu bi rekel tole. Tisti, ki slabo vidijo, morajo biti v prvih klopeh. Tisti, ki se pa norčujejo iz poslancev, pa generalni direktor, ki je očitno po tem poročilu. Jaz se s tem poročilom, takšnega kot ste napisali, ne strinjam. In če bi na koncu napisali kaj uporabnega za parlament, ne pa te stvari, bi se ta zadeva, po mojem, popolnoma drugače obravnavala. In še nečesa ne vem, zakaj smo dobili te stvari danes, ko smo začeli obravnavati, tu na klop, zakaj mogoče ne en ali pa dva dni kasneje, če lahko mogoče na to vsaj odgovorite.</p>
            </sp>
            <sp xml:id="SDZ1-Izredna-45-1996-06-11.sp175">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Če ne, zaključujem splošno razpravo. Sprašujem, če ste vsi vložili sklepe, o katerih velja glasovati? Ste. Torej smo ta del posla opravili. Če dovolite, bom predlagal pol ure pavze, da to lahko pogledate in preidemo k odločanju o vloženih sklepih. Prosim? Sklepe ste dobivali na klop, tako da gredo po vrsti. Mi moramo pogledati, kateri so v skladu s poslovnikom, kateri niso. Tisti, ki niso, pač ne bodo šli na glasovanje.</p>
            </sp>
            <stage type="time">(Seja je bila prekinjena ob 19.46 uri in se je nadaljevala ob 20.32 uri.)</stage>
            <sp xml:id="SDZ1-Izredna-45-1996-06-11.sp176">
               <speaker>PREDSEDNIK JOŽEF ŠKOLČ:</speaker>
               <p>Ugotovimo prisotnost za nadaljevanje seje. Vse druge naprošam, da zasedejo svoja mesta. Ugotovimo sklepčnost! (46 prisotnih.)</p>
               <p>Ugotavljam, da je zbor sklepčen in lahko odloča.</p>
               <p>Prehajamo k odločanju o stališčih in sklepih. Osnovna stališča in sklepe ste dobili s sklicem seje. Pripravila jih je komisija, ki jo vodi predsednik gospod Izidor Rejc. Med sejo so bili predloženi dodatni sklepi poslanske skupine Slovenske ljudske stranke, potem še en predlog dodatnega sklepa poslanske skupine Slovenske ljudske stranke. Gospod Janc je umaknil svoj sklep in poslanec Tone Peršak je predlagal štiri sklepe in gospod Franc Černelič dva. Vse to imate pred seboj na klopi. Gospod Janez Podobnik pa je pravkar predložil še en dodatni sklep, ki ga boste dobili, čimprej bo to mogoče, razmnoženega.</p>
               <p>Odpiram razpravo o stališčih in sklepih. Želi kdo besedo? Gospod Baškovič.</p>
            </sp>
            <sp xml:id="SDZ1-Izredna-45-1996-06-11.sp177">
               <speaker>MILAN BAŠKOVIČ:</speaker>
               <p>Hvala lepa. Ne bi komentiral stališč in sklepov v celoti in vsebinsko, ampak bi samo na nekatere opozoril, ki mislim, da pravno ne stojijo in tudi ne bi mogli biti sprejeti v parlamentu, če hočemo ohraniti funkcijo parlamenta in spoštovati.</p>
               <p>Tukaj imam pred seboj predloge dodatnih sklepov Franca Černeliča, poslanca v Državnem zboru. Pod točko 1: "Državni zbor odreja zaustavitev vseh aktivnosti in prodaje Vidma." Državni zbor se tako ne more obnašati. Z nekim sklepom na koncu razprave ne more on zaustaviti aktivnosti sodišča, uprav itn. Ne more Državni zbor odločati o taki stvari s sklepom. Drugo je, če bi nek zakon nekje interveniral, ampak ne takole. Ravno tako drugi sklep: "Državni zbor zadolžuje ustrezno preiskovalno komisijo, na primer Iskra, da ugotovi morebitno odgovornost posameznikov in državnih organov za oškodovanje družbenega premoženja Videm." Mi imamo zakon o parlamentarni preiskavi, imamo poslovnik o parlamentarni preiskavi, točno vemo, kaj je doseg in vsebina dela takih parlamentarnih preiskovalnih komisij. Tam je določeno, da gre predvsem za politično odgovornost nosilcev javnih funkcij. In potem imamo tudi pravila, kako se taka komisija predlaga in kako se o njej odloči, kaj mora tak predlog vsebovati, kdo predlaga, sestavine, opis javnega interesa, domnevne kršitve za dokaze itn. To mora biti definirano. V tem primeru, mislim, to je formalno. Vsebinsko pa za odgovornost posameznikov, za oškodovanje itn., to je kazenska odgovornost ali pa civilno-odškodninska, ampak to je stvar tožilcev, sodišč, organov, ki so za to postavljeni, ne pa preiskovalne komisije. Če bi sicer bilo v tem krogu možno sploh razpravljati o tem, da gre za javno funkcijo in kršitev nosilcev javnih funkcij in podobno, kar zakon določa, tako da take zadolžitve, pa še tako, da se samo "priflikne" na primer neki komisiji, ki raziskuje Iskro, mislim poslovniško po zakonu je to nemogoče tako odločati, ker za vsako komisijo tudi določimo obseg, okvir in če se hoče razširiti dejavnost, mora biti poseben sklep parlamenta itn. No, to dvoje, mislim, da ni mogoče sprejeti. Poleg tega je pa še ta najnovejši predlog, ki sem ga zdaj dobil spotoma, da Vitacelovi delničarji, ki so v poslovanju s podjetjem Videm in z diskontom odkupljenimi terjatvami pridobili premoženje, vredno toliko in toliko milijonov mark, naj ta denar po odbitku vrnejo državi, ta pa naj ga vloži kot svoj vložek. S sklepom, pa tudi z zakonom ne moremo mi razlastiti neke delničarje za zasebno lastnino in dobiček. Naj se ta stvar razišče in analizira in če so kakšne nepravilnosti, naj se ustrezne instrumente in pa organe vključi. Tak sklep bi bil po moje neizvedljiv, nezakonit oziroma sploh ne bi imel učinka. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp178">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo o stališčih in sklepih? Gospod minister, izvolite.</p>
            </sp>
            <sp xml:id="SDZ1-Izredna-45-1996-06-11.sp179">
               <speaker>METOD DRAGONJA:</speaker>
               <p>Hvala lepa. V imenu Vlade bi predlagal najprej po predlogu Komisije za spremljanje in nadzor lastninskega preoblikovanja družbene lastnine, stališča ne bi komentiral, da se pod sklepi sklep ena in sklep tri umakneta oziroma o njih ne glasuje, pri sklepu štiri pa se popravi rok. Mislim, da je bilo iz obrazložitve razvidno, iz prejšnjih obrazložitev, zakaj Vlada meni, da ni smiselno uveljavljati oškodovanja upnikov, če za to ni relevantne protiponudbe, in bo ta problematika potem dodatno tudi konzumirana v jutrišnji razpravi glede predloga zakona, ki je v točki 1.a vložen.</p>
               <p>Kar se tiče točke 3, je ta sklep realiziran s predložitvijo materialov, ki so bili posredovani.</p>
               <p>Za sklep pod točko 4 predlagam, da se datum, ki je glede predloga zakonodaje o tujih vlaganjih, podaljša do 10.9.</p>
               <p>Kar se tiče predloga sklepov, ki jih je vložila poslanska skupina Slovenske ljudske stranke, predlagam, da se pri 1 črtajo besede "Tovarni celuloze Videm, d.o.o., Krško" in nadomestijo z besedo "v Sloveniji", tako da bi se glasilo: "Državni zbor ugotavlja, da je proizvodnja celuloze v Sloveniji strateškega pomena", da ne bi vezali samo na posamezno podjetje.</p>
               <p>Potem nadalje predlagam, da se sklepi pod 3 in 4 izločijo oziroma da se o njih ne glasuje iz istih razlogov, kot je bilo rečeno prej. To bi bilo vse. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp180">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Srečne lastnike telefonov naprošam, da jih izključijo oziroma odnesejo iz dvorane. Gospod Tone Peršak.</p>
            </sp>
            <sp xml:id="SDZ1-Izredna-45-1996-06-11.sp181">
               <speaker>ANTON PERŠAK:</speaker>
               <p>Spoštovane poslanke in poslanci! Jaz bi rad samo v nekaj stavkih pojasnil, zakaj sem predlagal sklepe, ki sicer ne zadevajo posebej Vidma, ampak zadevajo tista podjetja, ki so še vedno v družbeni lasti ali pa niso v njih postopki lastninjenja še zaključeni. Vedno bolj se kaže to dejstvo, da je država, tudi mi, naredila v zadnjih letih napako, da je premalo zainteresirano spremljala dogajanja v tistih podjetjih, v katerih postopki lastninjenja še niso stekli oziroma niso bili končani, tako da bi bila podjetja pač že olastninjena, ampak so bila formalno še vedno v družbeni lasti. Tisti načini odločanja so se spremenili, ni bilo več varstva niti nadzora, ki je bil prej. In zaradi tega je seveda v vrsti podjetij prišlo do težav. Ne predlagam nikakršnega političnega vmešavanja ali česarkoli, mislim pa, da je, recimo, Agencija za prestrukturiranje in privatizacijo, če berem 3. člen tega zakona, in 5. člen, veliko premalo naredila za aktivno spremljanje dogodkov v takšnih podjetjih, kot so recimo, tudi Videm, kot so Planika, kot so kakšna druga podjetja s področja usnjarske, tekstilne industrije, in tako naprej. V teh členih so določene popolnoma konkretne naloge za spremljanje na področju upravljanja, za spremljanje na področju prestrukturiranja, reorganizacije podjetij; vsega tega očitno ni bilo. Država se je vedno vmešala takrat, ko je nastopila kriza v takšni točki, da je bilo mogoče samo še z denarjem in na te načine pomagati. Zato mislim, da bi vsaj v tem obdobju, ki je še, mogoče bo to nekaj mesecev, leto dni, bilo pametno, da država bolj zainteresirano funkcionira v tem pogledu in samo za to gre v teh sklepih, ki jih predlagam. Hvala.</p>
            </sp>
            <sp xml:id="SDZ1-Izredna-45-1996-06-11.sp182">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Izredna-45-1996-06-11.sp183">
               <speaker>JANEZ PODOBNIK:</speaker>
               <p>Hvala za besedo. V imenu poslanske skupine sem podpisal pet dodatnih sklepov. Strinjamo se s predlogom gospoda ministra, da v prvem dodatnem sklepu dikcijo "Tovarne celuloze Videm d.o. Krško" nadomestimo z besedo "v Sloveniji" in bi v tem smislu ta popravek sedaj uradno vložil. Za ostale predloge dodatnih sklepov pa moram povedati, da smo uporabili tisto najbolj nežno dikcijo, ki jo pač Državni zbor sme, to je, da predlagamo Vladi. Seveda ocenjujemo, da so take dikcije vložene v skladu s poslovnikom, tako da na ostalih predlogih vztrajamo. Četrti sklep smo ga nadomestili z novim, ki smo ga tudi že vložili. Sam sem kot poslanec vložil še en dodatni sklep, ki ga je na kratko že komentiral gospod Baškovič. Mislim, da boste v kratkem dobili razmnoženega. Namreč moram reči, da nisem bil neprizadet ob zaključku ob zadnji misli, ki je zapisana, ali v oceni ali ugotovitvi, ki je zapisana v dokumentu Agencije za plačilni promet, to je stran 16, točka 3, saj je bilo to danes že večkrat prebrano, ta ugotovitev in sem poskušal oblikovati nek sklep in sem ga oblikoval. Ta sklep ima seveda tudi moralno-etično dimenzijo. Meni ni nerodno to povedati in kot takega sem ga oblikoval. Pač, zapisal sem: "Vitacelovi delničarji, ki so pridobili iz poslovanja s podjetjem Videm Krško d.o.o. in z diskontom odkupljenimi terjatvami vrednost 17,5 milijonov DM, naj ta denar vrnejo državi po odbitku svojega obrestovalnega delničarskega vložka, država pa naj ta delež vloži kot svoj vložek v Videm." Jaz sem pač to predlagal. Zakaj? Sedaj je tudi ta tema, ki se je vsi izogibamo, moralna tema pravično lastninjenje, umno gospodarjenje z družbenim premoženjem. Tu bi bila pa lahko simbolična gesta nas, ki smo zakonodajalci, da s tem na nek način damo presedan in Državni zbor naredi nekakšno zarezo glede svojega odnosa do zlorab družbenega premoženja. Samo ta namen ima zadnji sklep, ki sem ga vložil.</p>
            </sp>
            <sp xml:id="SDZ1-Izredna-45-1996-06-11.sp184">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Izredna-45-1996-06-11.sp185">
               <speaker>FRANC ČERNELIČ:</speaker>
               <p>Hvala lepa. V skladu z mnenjem gospoda Baškoviča spreminjam sklep, tako da se pri prvem "Državni zbor predlaga Vladi, da uredi zaustavitev", to se pravi ne odreja. In pri drugem "Državni zbor naj po ustreznem postopku zadrži ustrezno preiskovalno komisijo" in črtam v oklepaju zadeve. Tudi prej sem mislil predvsem, da bi kasneje po postopku, tako kot je normalno, pač prišlo do te obravnave, če bo.</p>
            </sp>
            <sp xml:id="SDZ1-Izredna-45-1996-06-11.sp186">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Kar se prvega sklepa tiče, je tako, da tudi Vlada ne more urediti, da se te tako imenovane odredbe, da se prekinejo vse aktivnosti... Za drugo bi vas pa prosil, če formulirate tekst, ki bo sposoben za glasovanje. Želi še kdo? Gospod Poljšak.</p>
            </sp>
            <sp xml:id="SDZ1-Izredna-45-1996-06-11.sp187">
               <speaker>MARIJAN POLJŠAK:</speaker>
               <p>Saj je v redu, da preveč ne diskutiramo, ampak vseeno bi prosil za pojasnilo Slovensko ljudsko stranko, in sicer sklep pod točko 4, ki je ponovno popravljen. Torej kakšen učinek bo od tega: "Državni zbor Republike Slovenije predlaga Vladi Republiki Sloveniji, da odkupi premično in nepremično premoženje Videm d.o.o. v stečaju". Recimo, v primeru, da je to sprejeto in da bi se to izvedlo, ne vem, kako si predstavljate. Namreč, saj drugi sklepi so načelno tako ali drugače dobri. Ampak vi veste, tistih 35 milijonov so hipoteke. Hipotek je več kot 50%. To je Hago in Vitacel. Če bo sedaj Republika Slovenija odkupila in bo plačala hipoteke Hagu in Vitacelu. Mislim, da ta sklep, jaz vas prosim, da poveste kakšen pozitivni učinek si vi predstavljate od tega sklepa, če bi bil realiziran, če bi bil sprejet in realiziran. Ena zadeva. Druga zadeva je komentiran sklep gospoda Janca.</p>
            </sp>
            <sp xml:id="SDZ1-Izredna-45-1996-06-11.sp188">
               <speaker>PREDSEDNIK JOŽEF ŠKOLČ:</speaker>
               <p>Je umaknjen.</p>
            </sp>
            <sp xml:id="SDZ1-Izredna-45-1996-06-11.sp189">
               <speaker>MARIJAN POLJŠAK:</speaker>
               <p>A, je umaknjen. Dobro.</p>
            </sp>
            <sp xml:id="SDZ1-Izredna-45-1996-06-11.sp190">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo o sklepih? Gospod Avberšek.</p>
            </sp>
            <sp xml:id="SDZ1-Izredna-45-1996-06-11.sp191">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Rad bi samo nekaj dopolnil oziroma povedal svoje mnenje k drugemu sklepu poslanske skupine Slovenske ljudske stranke. Na tak način pač ne gre. Saj je že prej gospod Pregelj razpravljal. Državni zbor ocenjuje, da je potrebno ohraniti proizvodnjo celuloze kot strateško gospodarsko panogo v večinski državni lasti. To je prvi sklep. Tega ni bilo treba ponavljati. Ampak drugi del. S tem, da zagotovi enega od pogojev za strokovno in uspešno gospodarjenje z gozdovi, saj je tovarna celuloze najpomembnejši uporabnik manj kakovostnega lesa. Mislim, uspešno gospodarjenje z gozdovi in tovarna celuloze nimata nič skupnega. Če misli kdo, da bo prodajal drag les tovarni celuloze, potem tovarna celuloze pač ne bo morala prodajati papirja in potem je konec tovarne celuloze. Tako, da to povezavo, jaz, mislim, če ne boste spremenili takšnega sklepa, te povezave, bom glasoval proti. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp192">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo? Gospod Kopač.</p>
            </sp>
            <sp xml:id="SDZ1-Izredna-45-1996-06-11.sp193">
               <speaker>MAG. JANEZ KOPAČ:</speaker>
               <p>Hvala lepa. Želel sem samo pokomentirati eno od stališč in sklepov matične komisije. Seveda, niti enega ne bom podprl, predvsem pa ne prvega stališča, ki pravi: "Državni zbor Republike Slovenije ugotavlja, da se Vlada oziroma zlasti pa Ministrstvo za gospodarske dejavnosti (in tako naprej) tako pred (to je pomembno) kakor po uvedbi stečaja leta 1993 ni v zadostni meri vključilo v sanacijo Vidma." Bivši minister za gospodarske dejavnosti oziroma kot se je ta resor včasih imenoval, za industrijo in gospodarstvo, gospod Izidor Rejc, si za čas pred uvedbo stečaja leta 1993 take hude kritike prav gotovo ne zasluži. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp194">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-45-1996-06-11.sp195">
               <speaker>ŽARKO PREGELJ:</speaker>
               <p>Spoštovani! Drugi sklep, ki ga predlaga naša poslanska skupina, je narejen predvsem iz ugotovljenih dejstev. Ko je ta tovarna še delala s polno kapaciteto in je v bistvu uporabila les iz domačih gozdov, vsaj v poročilih beremo, da so pretežni domači dobavitelji za to tovarno bili vedno, in to so bila gozdna gospodarstva po vsej Sloveniji, med njimi so bili največji dobavitelji Gozdno gospodarstvo Kočevje in Gozdno gospodarstvo Novo mesto, ta najbližja. Dejstvo je, da se je z odkupom manj kakovostnega lesa, to je tistega lesa, ki nastane zaradi posledic hude zime, žleda, snegoloma, tistega lesa, ki nastane zaradi napada škodljivcev, kot so lubadarji in podobno, z odkupom tega lesa se je v bistvu ustvarjala v gozdovih določena gospodarska klima, da se je sploh ta les odstranjeval iz gozdov. Ta les bi tako ali drugače lahko tudi v gozdovih propadal. Jasno je, da bi se potem škodljivci množili. To je v gospodarjenju z gozdovi popolnoma jasno. Sicer gozd lahko v normalnih razmerah preživi, toda v razmerah konec 20. stoletja, če se ga ne neguje, težko preživi; s tem se verjetno, gospod Avberšek, strinjate. Zato je vloga celulozne industrije v tako gozdnati državi, kot je naša, strateškega pomena. Glejte, nam ni treba posebej saditi topolov na močvirnih tleh zato, da bi imeli surovino, nam raste surovina sama od sebe, ker je imamo veliko. Celo naši strokovnjaki so bili tisti, ki so pred leti uspeli iz določenih vrst lesa, ki prvotno niso bile primerne za izdelavo celuloze, tudi ta les uporabiti; gre za izredno nekvalitetne vrste lesa, tudi iglavcev in podobno. Tako da je v tem pogledu strateški pomen celulozne industrije v resnici narodnogospodarskega pomena, in zato mi to podpiramo. Mi ne podpiramo iz ne vem kakšne ljubezni do tiste celulozne industrije, ki zgolj naše vode onesnažuje, ker pač ni bila nikoli tako urejena, da bi imela zaključene kroge. Toda dejstvo je, da če se ta industrija ne bo ohranila in če ne bo uspela produktivno delati, da tudi ekologija ne bo rešena. Edina rešitev za ekologijo je potem, ukinitev take industrije; lep primer je industrija organskih kislin iz Ilirske Bistrice: takrat se je rešila reka Reka, ko se je zaprla. Toda s tem, da so nastali socialni učinki, toliko in toliko brezposelnih v sicer že tako revni občini, predvsem pa je pomembno, da so ekološke posledice ostale; še zdaj ni sanirano odlagališče. In zaradi tega menimo, da je bolše, narodnogospodarsko je sigurno koristnejše, da taka industrija ostane, predvsem pa, da ostane v državnih rokah v tolikšni meri, da bo lahko država uravnavala njeno delovanje. To je bistvo naših sklepov in za temi sklepi ni nobene druge logike, kot pošten odnos do osnovnega domačega gospodarstva. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp196">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Rejc - ne želi več besede. Želi še kdo? (Ne.)</p>
               <p>Torej prehajamo h glasovanju. Glasovali bomo najprej o stališčih in sklepih komisije. Mislim, da je najbolj preprosto, če vsakega posebej prečitam, da ne bo sporov o tem, o čem glasujemo, in glasovali bomo o vsakem posebej. Prvo stališče se glasi: "Državni zbor Republike Slovenije ugotavlja, da se Vlada Republike Slovenije, zlasti pa Ministrstvo za gospodarske dejavnosti, ni v zadostni meri vključilo v sanacijo Vidma d.o. Krško, tako pred kakor po uvedbi stečaja leta 1993." Vlada temu sklepu nasprotuje. Ugotovimo sklepčnost! (59 prisotnih.)</p>
               <p>Kdo je za? (33 poslancev.) Je kdo proti? (17 poslancev.)</p>
               <p>Ugotavljam, da je stališče sprejeto.</p>
               <p>Drugo stališče se glasi: "Državni zbor Republike Slovenije ugotavlja, da Sklad Republike Slovenije za razvoj v času, ko je postal večinski lastnik Videm p.o. Krško in v času, ko je bil večinski lastnik Videm papirja d.o.o Krško, ni bil sposoben opraviti naloge sanacije podjetja. S svojim zgrešenim sanacijskim načrtom je Sklad Republike Slovenije za razvoj bistveno pripomogel k neuspešni sanaciji podjetja Videm." Ugotovimo sklepčnost!</p>
               <p>Gospod Jančar bo obrazložil svoj glas, če bomo seveda v zadostnem številu, pred 55.</p>
            </sp>
            <sp xml:id="SDZ1-Izredna-45-1996-06-11.sp197">
               <speaker>JANEZ JANČAR:</speaker>
               <p>Hvala lepa, gospod predsednik! Cel dan sem poslušal to razpravo o Vidmu in mi je na trenutke prav neprijetno, ko se posamezniki tudi iz te dvorane kratkomalo sprenevedajo, da ta Državni zbor kot zakonodajno telo sprejema sklepe, ki so čisto mimo tega, za kar je zadolžen stečajni upravitelj. Dragi moji! Gospod Rejc je bil takrat celo minister, ko so začele stvari iti navzdol. Mislim, da je bil za njim gospod Herman Rigelnik, pa je bil gospod Tajnikar, danes imamo ministra tukaj, ker jaz moram reči, da je najmanj, kar bi bil ta kriv. Mi lahko sklepov, takšnih in drugačnih sprejmemo veliko, ampak žal tega postopka ne moremo ustaviti. Lahko bi ga ustavili, če bi se nekdo znotraj teh upnikov odločil, da se ne strinja s tistim, kar bo dobil. Danes so vsi sklepi, ki jih sprejmemo v tem zboru, pa po celodnevni razpravi, lahko rečemo, tako iz klobuka potegnjeni, češ, pa smo nekaj naredili, kako bo ljudem lepše. Nič jim ne bo lepše. Gospodje, ki na balkonu sedijo in cel dan poslušajo to razpravo, so imeli možnost, da bi to zadevo prej tudi kupili. Lahko bi ponudili 70 milijonov in bi bila zadeva njihova. Žal nihče ni ponudil. Jaz vem, da če prideš na trg, potem kupuješ po tisti ceni, vsaj nekateri. Tisti, ki so to zadevo zakuhali, naj se sprašujejo, kaj jaz sedajle govorim, pa vendar vam je vsem to jasno. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp198">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Kako boš glasoval, gospod Jančar. (Proti.) Proceduri je zadoščeno. Želi še kdo obrazložiti svoj glas? (Ne.)</p>
               <p>Torej sprašujem, kdo je za sprejem tega drugega sklepa. (44 prisotnih.) Je kdo proti? (7 poslancev.)</p>
               <p>Ugotavljam, da je sklep sprejet.</p>
               <p>Gospod Lenič ima proceduralni predlog.</p>
            </sp>
            <sp xml:id="SDZ1-Izredna-45-1996-06-11.sp199">
               <speaker>JOŽE LENIČ:</speaker>
               <p>Gospod predsednik, preprosto sem se zmotil, ker je bilo glasovanje proti običajnim uzancam, ker se je vmes obrazložil glas in bi prosil za ponovno glasovanje. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp200">
               <speaker>PREDSEDNIK JOŽEF ŠKOLČ:</speaker>
               <p>Glasovanje je bilo izvedeno tako kot veleva poslovnik. Kljub temu pa na zahtevo gospoda Leniča dajem na glasovanje predlog, da se glasovanje o tem drugem stališču ponovi. Ugotovimo sklepčnost! (59 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da bomo glasovanje ponavljali.</p>
               <p>Ponovno sprašujem, kdo je za sprejem drugega stališča komisije. Ugotovimo sklepčnost! (58 prisotnih.)</p>
               <p>Kdo je za? (40 poslancev.) Je kdo proti? (10 poslancev.)</p>
               <p>Ugotavljam, da je stališče sprejeto.</p>
               <p>Tretje stališče se glasi: "Državni zbor Republike Slovenije ugotavlja, da je imela Vlada Republike Slovenije v času stečaja preko notranjih upnikov v državni lasti Agencije za sanacijo bank in hranilnic, Sklad Republike Slovenije za razvoj itd., vse vzvode, da bi se lahko stečaj končal bistveno prej in da ne bi bili oškodovani nacionalni interesi". Vlada sklepu nasprotuje. Ugotovimo sklepčnost! (60 prisotnih.)</p>
               <p>Kdo je za? (37 poslancev.) Je kdo proti? (17 poslancev.)</p>
               <p>Ugotavljam, da je stališče sprejeto.</p>
               <p>Prehajamo k sklepom. Prvi sklep se glasi: "Državni zbor Republike Slovenije predlaga Vladi Republike Slovenije, da v skladu s 136. členom zakona o prisilni poravnavi, stečaju in likvidaciji, Uradni list SFRJ, številka 84/89, v imenu države kot upnika v stečajnem postopku, opravilna številka ST2/95, izpodbija prodajo premoženja (sredstev stečajnega dolžnika Videm d.o.o. Krško v stečaju), tako glede prodajne cene kot tudi postopka prodaje zaradi oškodovanja koristi upnikov." Ugotovimo sklepčnost! (59 prisotnih.)</p>
               <p>Kdo je za? (37 poslancev.) Je kdo proti? (16 poslancev.)</p>
               <p>Ugotavljam, da je sklep sprejet.</p>
               <p>Prehajamo k sklepu: "Državni zbor Republike Slovenije poziva Vlado Republike Slovenije, da opredeli odgovornost posameznih nosilcev sanacije podjetja Videm p.o. Krško, zlasti pristojnih ministrstev, Sklada Republike Slovenije za razvoj ter Agencije za sanacijo bank in hranilnic". Ugotovimo sklepčnost! (58 prisotnih.)</p>
               <p>Kdo je za? (33 poslancev.) Je kdo proti? (16 poslancev.)</p>
               <p>Ugotavljam, da je sklep sprejet.</p>
               <p>Prehajamo k sklepu, ki se glasi: "Državni zbor Republike Slovenije poziva Vlado Republike Slovenije, da Državnemu zboru do 10.7.1996 predloži strategijo razvoja papirne in celulozne industrije Slovenije". Ugotovimo sklepčnost! (60 prisotnih.)</p>
               <p>Kdo je za? (31 poslancev.) Je kdo proti? (14 poslancev.)</p>
               <p>Ugotavljam, da je sklep sprejet.</p>
               <p>"Državni zbor Republike Slovenije predlaga Vladi Republike Slovenije, da Državnemu zboru do 10.7. predloži zakonodajo, s katero se bo opredelila do tujih vlaganj." Vlada oporeka datum. Ugotovimo sklepčnost! (58 prisotnih.)</p>
               <p>Kdo je za? (34 poslancev.) Je kdo proti? (13 poslancev.)</p>
               <p>Ugotavljam, da je sklep sprejet.</p>
               <p>Prehajamo k predlogu dodatnih sklepov. Najprej predlogi Slovenske ljudske stranke. Prvi sklep se glasi: "Državni zbor Republike Slovenije ugotavlja, da je proizvodnja celuloze v Sloveniji strateškega pomena za gospodarstvo Republike Slovenije, saj je od njene uspešnosti odvisen tudi ekonomski položaj slovenske papirniške industrije." Ugotovimo sklepčnost! (58 prisotnih.)</p>
               <p>Kdo je za? (32 poslancev.) Je kdo proti? (16 poslancev.)</p>
               <p>Ugotavljam, da je sklep sprejet.</p>
               <p>Drugi predlog se glasi: "Državni zbor Republike Slovenije ocenjuje, da je potrebno ohraniti proizvodnjo celuloze kot strateško gospodarsko panogo v večinski državni lasti in s tem zagotoviti tudi enega od predpogojev za strokovno in uspešno gospodarjenje z gozdovi, saj je tovarna celuloze najpomembnejši uporabnik manj kakovostnega lesa iz slovenskih gozdov." Tukaj je bilo nekaj pripomb in če dovolite, bi vas vseeno še enkrat pozval, da razmislite o tej dikciji, ker to pomeni to, da imamo tovarno celuloze za to, da lahko izkoriščamo gozdove. Tako se to razume, ko se prebere. Vztrajate? Ugotovimo sklepčnost! (56 prisotnih.)</p>
               <p>Kdo je za? (18 poslancev.) Je kdo proti? (32 poslancev.)</p>
               <p>Ugotavljam, da sklep ni sprejet.</p>
               <p>Tretji je umaknjen. Tudi sicer je to sestavina stališča, ki ga je predlagala komisija. Na tem listu je še četrti, je nov in se glasi: "Državni zbor Republike Slovenije predlaga Vladi Republike Slovenije, da odkupi premično in nepremično premoženje Videm d.o.o. Krško v stečaju in svojo obveznost iz tega naslova poravna s pobotom terjatev kot upnik v stečaju."</p>
               <p>Ugotovimo sklepčnost! Bojim se, da sem dal na glasovanje nekaj, kar ne bi smel. Upam, da me boste korigirali. Ugotovimo sklepčnost! (55 prisotnih.)</p>
               <p>Kdo je za? Boste obrazložili svoj glas? Gospod Peterle bo obrazložil svoj glas.</p>
            </sp>
            <sp xml:id="SDZ1-Izredna-45-1996-06-11.sp201">
               <speaker>ALOJZ PETERLE:</speaker>
               <p>Spoštovani, mislim, da sem dolžan povedati, da ne morem glasovati o takem predlogu, ker mislim, da to pa res ni pristojnost tega zbora, da o takih zadevah odloča.</p>
            </sp>
            <sp xml:id="SDZ1-Izredna-45-1996-06-11.sp202">
               <speaker>PREDSEDNIK JOŽEF ŠKOLČ:</speaker>
               <p>Saj pravim, se opravičujem, ampak ti dodatni sklepi prihajajo sproti. Gospod Pregelj bo obrazložil svoj glas.</p>
            </sp>
            <sp xml:id="SDZ1-Izredna-45-1996-06-11.sp203">
               <speaker>ŽARKO PREGELJ:</speaker>
               <p>Spoštovani! Ta predlog sklepa podpiram iz naslednjih razlogov. Na videz gre sicer za absurdno situacijo, toda dejstvo je, da smo danes na seji dobili obrazložitev, da je bil Videm Krško d.o.o. prodan edinemu dražitelju zato, ker ni bilo boljšega ponudnika. Mi ugotavljamo, da je boljši ponudnik vsekakor država. In če ni drugih možnosti, naj to stori, naj plača tisto vrednost kot bi jo sicer plačal najboljši dražitelj in s tem ubije dve muhi na en mah. Namreč, kaj se bo zgodilo? Terjatve bodo državi ostale, saj so terjatve pri Agenciji za sanacijo bank, pri Skladu za razvoj in podobno. To so državne institucije. In v kolikor to naredi, v bistvu poravna te terjatve do dolžnikov. Dejstvo je, da prodaja za tako nizko ceno ne reši tistega, kar bi sicer lahko rešila prodaja tujemu interesentu. V tem je ves problem te zadeve, zato predlagamo tak sklep, ki je na videz zelo sporen, ima pa za seboj vsaja tako trdno logiko kot jo ima dražba podjetja v stečaju. Hvala lepa.</p>
            </sp>
            <sp xml:id="SDZ1-Izredna-45-1996-06-11.sp204">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ugotovimo sklepčnost! (55 prisotnih.)</p>
               <p>Kdo je za? (15 poslancev.) Je kdo proti? (29 poslancev.)</p>
               <p>Ugotavljam, da sklep ni sprejet.</p>
               <p>"Državni zbor Republike Slovenije predlaga Ministrstvu za gospodarske dejavnosti Vlade Republike Slovenije, da pripravi projekt povezovanja slovenske celulozne, papirne in grafične industrije in pri tem predvidi potrebne ukrepe za učinkovito sanacijo te panoge." To je zadnji od sklepov poslanske skupine SLS. Ugotovimo sklepčnost! (58 prisotnih.)</p>
               <p>Kdo je za? (20 poslancev.) Je kdo proti? (24 poslancev.)</p>
               <p>Ugotavljam, da sklep ni sprejet.</p>
               <p>Prehajamo k predlogu dodatnih sklepov, ki jih je predlagal gospod Tone Peršak. Prvi se glasi: "Državni zbor predlaga Vladi, naj čimbolj pozorno spremlja poslovanje gospodarskih družb, zlasti srednjih in velikih podjetij, ki so po svojem statusu še vedno v družbeni lasti oziroma v katerih se postopki lastninjenja še niso dejansko začeli ali zaključili, pri čemer naj kot zastopnik prihodnjih lastnikov še posebej bedi nad poslovnimi odločitvami, ki bi lahko vplivale na prihodnost teh podjetij, spremembe vrednosti premoženja in podobno." Ugotovimo sklepčnost! (57 prisotnih.)</p>
               <p>Kdo je za? (23 poslancev.) Je kdo proti? (20 poslancev.)</p>
               <p>Ugotavljam, da je sklep sprejet.</p>
               <p>Prehajamo k naslednjemu sklepu: "Državni zbor predlaga Vladi, naj zagotovi, da bosta Sklad Republike Slovenije za razvoj in zlasti Agencija Republike Slovenije za prestrukturiranje in privatizacijo dejansko delovala v skladu s svojimi imeni in namenom, ne le kot prodajalec podjetij v državni lasti, v katerih predhodno ukine vse programe, katerih prihodnost ni vnaprej zagotovljena, in odpusti tako imenovane presežne delavce ali tehnološke presežke (v oklepaju: (Sklad oziroma cenzor in svetovalec) v zvezi s programi lastninjenja (v oklepaju: agencije), temveč kot zastopnika, lastnika (v oklepaju: države), ki nudita podjetjem strokovno in materialno pomoč pri prestrukturiranju in reorganizaciji, trženju in iskanju trgov za njihove proizvode." Ugotovimo sklepčnost! (51 prisotnih.) Gospod Kopše bo obrazložil svoj glas.</p>
            </sp>
            <sp xml:id="SDZ1-Izredna-45-1996-06-11.sp205">
               <speaker>JOŽEF KOPŠE:</speaker>
               <p>Gospe in gospodje! Čeprav je to že druga deklaracija - ker druge vrednosti po moje nima - Demokratske stranke, bom podprl to in glasoval za.</p>
            </sp>
            <sp xml:id="SDZ1-Izredna-45-1996-06-11.sp206">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? (Ne.)</p>
               <p>Kdo je za? (27 poslancev.) Je kdo proti? (25 poslancev.)</p>
               <p>Ugotavljam, da je sklep sprejet.</p>
               <p>Prehajamo k naslednjemu sklepu: "Državni zbor predlaga Vladi, naj v sodelovanju z Gospodarsko zbornico zagotovi kadrovske in materialne možnosti za pomoč pri upravljanju in poslovanju ter ohranjanju delovnih mest podjetjem, ki so še v družbeni lasti oziroma v katerih procesi lastninjenja še niso zaključeni, pri čemer naj upošteva tudi možnost vključevanja zasebnih družb, ki izkažejo svojo usposobljenost za tovrstno pomoč."  </p>
               <p>Ugotovimo sklepčnost! (50 prisotnih.)</p>
               <p>Kdo je za? (23 poslancev.) Je kdo proti? (27 poslancev.)</p>
               <p>Ugotavljam, da sklep ni sprejet.</p>
               <p>In še četrti sklep poslanca gospoda Peršaka: "Državni zbor predlaga Vladi, naj v udejanjanje svoje skrbi za uspešno upravljanje podjetij, ki so še v družbeni lasti oziroma, ki še niso olastninjena, v čim večji meri vključi tudi sindikate, organizirane v teh podjetjih". Ugotovimo sklepčnost! (53 prisotnih.)</p>
               <p>Kdo je za? (20 poslancev.) Je kdo proti? (25 poslancev.)</p>
               <p>Ugotavljam, da sklep ni sprejet.</p>
               <p>S tem so sklepi, ki so sposobni za glasovanje po moji presoji in tudi intervenciji gospoda Baškoviča, glasovani in izglasovani. S tem zaključujem to točko dnevnega reda.</p>
               <p>Za jutri so predsedniki delovnih teles sklicali seje: Odbor za gospodarstvo v sobi 212 ob 8.30 uri, Komisija za spremljanje in nadzor lastninskega preoblikovanja tudi ob 8.30 uri v sobi 217. Obravnavala bo predlog zakona o podržavljanju podjetja Videm d.o.o. Krško. Še gospod Protner ima neko obvestilo.</p>
            </sp>
            <sp xml:id="SDZ1-Izredna-45-1996-06-11.sp207">
               <speaker>MAG. JOŽE PROTNER:</speaker>
               <p>Za ob 9. uri je sklican tudi Odbor za kmetijstvo in gozdarstvo. Ker pa ni vezan, tako kot drugi odbori, na predstoječe aktivnosti v zboru, bi prestavili Odbor za kmetijstvo in boste dobili obvestila.</p>
            </sp>
            <sp xml:id="SDZ1-Izredna-45-1996-06-11.sp208">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Zbor pa nadaljujemo ob 10. uri.</p>
            </sp>
            <stage type="time">(SEJA JE BILA PREKINJENA 11. JUNIJA 1996 OB 21.17 URI IN</stage>
         </div>
      </body>
   </text>
</TEI>
