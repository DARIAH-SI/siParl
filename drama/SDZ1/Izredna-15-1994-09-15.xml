<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-15-1994-09-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E3F3A3579EE3D66CC1257832004838C2</idno>
               <idno type="URI">E3F3A3579EE3D66CC1257832004838C2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-15-1994-09-15.DZ" n="15">
               <name>Izredna</name>
               <date when="1994-09-15"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-15-1994-09-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 15. SEPTEMBRA 1994 OB 10.17 URI)</stage>
            <sp xml:id="SDZ1-Izredna-15-1994-09-15.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke in kolegi poslanci, gospe in gospodje! Začenjam
                  nadaljevanje 15. izredne seje Državnega zbora Republike Slovenije. Obveščen sem,
                  da so zadržani in se današnje seje ne morejo udeležiti naslednje poslanke in
                  poslanci: Jože Lenič <stage>(je tukaj)</stage>, Vitodrag Pukl, Danica Simšič, Tone
                  Partljič, Feri Horvat, za dopoldanski del. Prosim, da ugotovimo prisotnost v
                  dvorani. Ugotavljam, da je prisotnih 62 poslank in poslancev. Tako ugotavljam, da
                  je zbor sklepčen in da lahko dela in odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Nadaljevanje 15. izredne seje bomo začeli z obravnavo 2. točk
                  dnevnega reda, to je predlog sprememb in dopolnitev zakona o lokalni samoupravi -
                  hitri postopek. Nato bomo prešli na 4. točko dnevnega reda. Torej, ko bomo končali
                  2. točko, to je zakon o lokalni samoupravi, bomo prešli na četrto točko dnevnega
                  reda, to je na imenovanje ministra brez resorja ter sejo nadaljevali z obravnavo
                  3. točke dnevnega reda izredne seje, to je predloga Vlade Republike Slovenije o
                  umiku predloga zakona o odpravi dvojnega državljanstva iz zakonodajnega postopka.
                  Po končani izredni seji bo zbor zasedanje nadaljeval s 23. sejo zbora, in sicer z
                  42.a) točko, to je prva obravnava predloga zakona o javnih cestah ter nato po
                  dnevnem redu dalje.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O LOKALNI SAMOUPRAVI - HITRI
                  POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, gospod Vlaj.</p>
            </sp>
            <sp xml:id="SDZ1-Izredna-15-1994-09-15.sp2">
               <speaker>MAG. STANE VLAJ:</speaker>
               <p>Spoštovane poslanke in poslanci! Prejeli ste prečiščeno besedilo predloga zakona o
                  spremembah in dopolnitvah zakona o lokalni samoupravi - hitri postopek, s katerim
                  Vlada nadomešča, in to je predlagano besedilo sprememb in dopolnitev, predlog
                  sprememb in dopolnitev, ki so bile objavljene v 32. številki Poročevalca 8.
                  septembra 1994 in amandmajev, ki so bili poslani 13.9.1994, tako da je uradno
                  besedilo predloga zakona o spremembah in dopolnitvah zakona o lokalni samoupravi
                  to prečiščeno besedilo, torej ni delovni pripomoček.</p>
               <p>Vlada Republike Slovenije je pripravila te spremembe in dopolnitve zakona o
                  lokalni samoupravi na podlagi odločb Ustavnega sodišča, zlasti tistih utemeljitev,
                  ki govorijo, kaj je ustavni koncept občine, potem lokalne samoupravne skupnosti,
                  tudi na podlagi izidov referendumov, ki so pokazali, da je potrebno oblikovati
                  jasnejše kriterije za ustanovitev občin, zato je ob razveljavljenem členu 13., ki
                  ga je črtalo Ustavno sodišče, Vlada predlagala in se predlaga, da se doda nov 13.
                  člen, ki predvideva osem pogojev. Če jih primerjamo s črtanim členom, je razlika
                  tudi v tem, da so dosti bolj precizni, ki morajo biti vsi podani na določenem
                  območju, ki želi postati občina. Teh pogojev ne bi bral, ker so pred vami in Vlada
                  tudi predlaga, da se v zakonu o lokalni samoupravi za 13. členom doda novi 13.a
                  člen, ki določa spodnji prag števila prebivalcev. Torej, da ima občina najmanj
                  5.000 prebivalcev z možnimi izjemami zaradi geografskih, obmejnih, narodnostnih,
                  zgodovinskih ali gospodarskih razlogov, pa lahko tudi manj kot 5.000
                  prebivalcev.</p>
               <p>Tu bi vas spoštovane poslanke in poslanci, opozoril, da je ta kriterij 5.000
                  pravzaprav po svoje formalni kriterij oziroma sekundarnega pomena, če bi in upamo,
                  da bo tako bil sprejet novi 13. člen s temi ostrejšimi pogoji, saj izpolnjevanje
                  teh pogojev predvideva, da bi v Sloveniji prevladovale občine nad 5.000
                  prebivalci.</p>
               <p>Vlada Republike Slovenije je tudi z nekaterimi spremembami členov zakona o lokalni
                  samoupravi olajšala postopek za izločitev posameznega naselja iz občine in
                  priključitev v drugo občino, tako da je omejila uporabo referenduma. V takem
                  primeru se referendum izvede v naselju, ki se želi izločiti iz občine in
                  priključiti drugi občini in tudi olajšalo nastanek novih občin v prihodnje, kadar
                  bi naselja ali več naselij želelo ustanoviti novo občino, da se v takem primeru
                  izvede referendum v tem naselju ali naseljih in je prišlo do ustanovitve občine,
                  če preostali del občine tudi izpolnjuje pogoje za nove občine. Skratka namen tega
                  je, da ne bi onemogočali posamezni deli občin drugim delom, da bi se lahko
                  ustanovili kot nova občina, če oboji izpolnjujejo pogoje iz zakona o lokalni
                  samoupravi.</p>
               <p>Na številne pobude in zahteve smo pripravili tudi po letu 1952 manjkajočo pravno
                  definicijo mesta, tako da se predlaga za 15. členom 15.a člen, ki definira mesto
                  kot večje urbano naselje, ki se po velikosti, ekonomski strukturi, prebivalstveni
                  gostoti, naseljenosti in zgodovinskem razvoju razlikuje od drugih naselij in da
                  ima mesto več kot 3.000 prebivalcev. Namen tega je tudi ta, da bi v marsikaterem
                  primeru, ko razmišljajo ob oblikovanju bodoče nove občine pridobili status mestne
                  občine, da bi posamezna naselja zadovoljilo pravzaprav že to simbolno
                  priznanje</p>
               <p>statusa mesta, kjer, kot rečeno, po letu 1952 te pravne definicije nimamo in na ta
                  način bi tudi odpravili določene nejasnosti v pojmovanju, tudi situacijo, ko
                  pravzaprav se lahko tako rekoč glede na to, da te pravne ureditve ni, številni in
                  tudi brez kriterijev proglasijo kar takoj za mesto.</p>
               <p>Zelo pomembno je, da smo v spremembah in dopolnitvah opredelili kriterije za
                  mestno občino, to, kar ste spoštovani menili, da bi lahko uredil zakon o mestnih
                  občinah. Vlada je ocenila, da je tudi glede na odločbo Ustavnega sodišča potrebno
                  že v tem zakonu definirati pogoje za mestno občino, kar bo potem omogočilo, da bi
                  ob pripravi zakona o ustanovitvi občin že opredelili tudi območje mestne občine in
                  tudi že opredelili nesporne mestne občine, ki jih je zaenkrat po strokovnih
                  kriterijih osem, z možnostjo, da se kasneje, seveda, če bomo izpolnjevali pogoje,
                  tudi druga mesta priglasijo za to, da pridobijo status mestne občine.</p>
               <p>Mi smo v 16. členu zaostrili pogoje za pridobitev statusa mestne občine tako, da
                  naj bi mesto imelo najmanj 20 tisoč prebivalcev in najmanj 20 tisoč delovnih mest,
                  od tega najmanj polovica v terciarnih in kvartarnih dejavnostih, in da je
                  geografsko gospodarsko in kulturno središče svojega gravitacijskega območja. Vemo,
                  da se tukaj pojavljajo tudi predlogi, da bi morda nekoliko znižali te številke, o
                  tem pa bo tekla še verjetno naprej razprava.</p>
               <p>Pomembno se nam zdi in s tem se približujem koncu, da je v spremembah in
                  dopolnitvah tudi definirano območje mestne občine v skladu s strokovnimi pogledi.
                  Tako, da je mestna občina ne samo urbani del, ne samo vodstvo in strnjena naselja
                  ali več naselij povezan v enoten prostorski organizem, temveč vključuje tudi
                  mestno okolico, ki jo nekateri tudi imenujejo obmestje ali primestje in v
                  obrazložitvi smo tudi širše opredelili, kaj sodi v to mestno okolico.</p>
               <p>Gospod podpredsednik! Zadnji člen v prečiščenem besedilu, ki pravi, da ta zakon
                  začne veljati 15. dan po objavi v Uradnem listu Republike Slovenije, bo tukaj
                  vložen amandma, s katerim se strinjamo, da bi ta zakon začel veljati naslednji dan
                  po objavi glede na to, da potem lahko lovimo roke za predložitev tudi zakona o
                  ustanovitvi občin za druga opravila, ki jih predvideva rokovnik za izpeljavo
                  reforme lokalne samouprave.</p>
            </sp>
            <sp xml:id="SDZ1-Izredna-15-1994-09-15.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnavala Komisija za lokalno samoupravo kot
                  matično delovno telo. Gospod Ribičič, predsednik komisije ima besedo.</p>
            </sp>
            <sp xml:id="SDZ1-Izredna-15-1994-09-15.sp4">
               <speaker>DR. CIRIL RIBIČIČ:</speaker>
               <p>Spoštovani! Komisija za lokalno samoupravo je podprla predlog Vlade, da se po
                  hitrem postopku obravnavajo spremembe zakona o lokalni samoupravi. Očitno je,
                  komisija je podprla idejo, da dopolnimo tisto praznino, ki je nastala z
                  razveljavitvijo nekaterih določb zakona o lokalni samoupravi. Podprli pa smo tudi
                  to idejo, da to priložnost izkoristimo še za dograditev nekaterih določb zakona o
                  lokalni samoupravi. Pri tem so dobili predlogi Vlade glede kriterijev za
                  oblikovanje občin in tudi mestne občine večinsko podporo v Komisiji za lokalno
                  samoupravo. Ni pa komisija mogla podpreti tistega predloga, ki je želel izbrisati
                  iz zakona določbo o višini porabe zagotavljanja dodatnih sredstev v občinah, in
                  sicer z utemeljitvijo, da bo to možno nadomestiti šele z drugačno določbo v zakonu
                  o financiranju občin.</p>
               <p>Komisija je obravnavala tudi vse amandmaje. Posebej pa smo tudi hvaležni Vladi, da
                  je šla toliko na roko pripombam iz našega Sekretariata za zakonodajo in pa s
                  strani poslancev in je predložila prečiščeno besedilo, ker smo ugotovili, da bi se
                  poslanci zelo težko znašli med mnogimi predlogi in amandmaji, če tega prečiščenega
                  besedila ne bi imeli. Na žalost je pri tem prečiščenemu besedilu prišlo do te
                  pomote, da se uveljavlja zakon 15 dni po sprejemu. Predlagamo, da bomo s posebnim
                  amandmajem predlagali, da se uveljavi zakon že naslednji dan, o čemer je že gospod
                  Vlaj govoril, se pravi, naslednji dan po sprejemu v Državnem zboru. Hvala lepa.  
                                 </p>
            </sp>
            <sp xml:id="SDZ1-Izredna-15-1994-09-15.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve.
                     <stage>(Ne želi.)</stage> Besedo dajem predstavnikom poslanskih skupin. Želi
                  kdo besedo? Gospod Potrč, za Združeno listo socialnih demokratov.</p>
            </sp>
            <sp xml:id="SDZ1-Izredna-15-1994-09-15.sp6">
               <speaker>MIRAN POTRČ:</speaker>
               <p>Hvala lepa. Spoštovane kolegice in kolegi! V poslanski skupini podpiramo nujnost,
                  da se sprejme zakon o spremembah in dopolnitvah zakona o lokalni samoupravi in
                  tudi temeljno vsebino, ki jo ta zakon prinaša. Posebej se nam zdi pomembno, da se
                  v zakon vnesejo kriteriji za ustanovitev občin, posebej zato, ker smo se za
                  oblikovanje teh kriterijev zavzemali že ves čas, in ker je naše prepričanje, da bi
                  njihova določitev že ob sprejemanju zakona v normalnem postopku najbrž olajšala
                  situacijo, v kateri se danes nahajamo. V razpravi bomo dali nekatere sugestije za
                  dopolnitve zakona. Nekatere konkretne amandmaje je v našem imenu že vložil kolega
                  Ciril Ribičič in naše prepričanje je, da sta pri tem predvsem pomembna tista, ki
                  želita zagotoviti, da se pozitivno izražena volja državljanov na določenem območju
                  upošteva pri določitvi občin, če seveda ne ovira ustanavljanja občin v sosednjih
                  območjih in da se na ustrezen način rešijo tudi nekatera vprašanja veljavnosti in
                  pomena zakona za razvoj pokrajin v naši državi.</p>
               <p>Najpomembnejše, kar bi rad poudaril, pa je naslednje. Nujne in pozitivne spremembe
                  zakona, ki jih podpiramo, po našem mnenju na žalost ne razrešujejo temeljnega
                  vprašanja, po kakem postopku teritorialno oblikovati nove občine ter kako
                  preverjati in upoštevati voljo ljudi na določenem območju kot ustavni predpogoj za
                  ustanovitev občine. Odločba Ustavnega sodišča in predlagane spremembe zakona lahko
                  pri tem pomagajo, lahko pa, in o tem je bilo na komisiji in dejavnosti že govora,
                  celo pravno in politično na nek način zapletejo določeno vprašanje in nam
                  postavijo mnoge dileme in mnoge nejasnosti. Zato bi želeli poudariti dvoje. Prvič.
                  Po našem trdnem prepričanju so volitve v občine v ustavno določenem roku, to je do
                  konca letošnjega leta nujno. Najbolj nedemokratično bi bilo, če ne bi bilo
                  volitev. In drugo. Poudariti želimo, da bomo nasprotovali vsaki rešitvi, ki ne bo
                  upoštevala izražene volje ljudi na referendumu na določenem območju kot ustavnega
                  in po našem mnenju tudi politično pomembnega pogoja za ustanovitev in delovanje
                  lokalne samouprave, in da bomo zato nasprotovali tistim predlogom in eventualnim
                  rešitvam, ki bi želeli teritorialno razdelitev občin oktruirati, pa magari na
                  podlagi strokovnih podlag z vidika večinskih odločitev na Državnem zboru.
                  Hvala.</p>
            </sp>
            <sp xml:id="SDZ1-Izredna-15-1994-09-15.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za poslansko skupino Slovenskih krščanskih demokratov gospa Jana
                  Primožič, pardon, gospodična Jana Primožič.</p>
            </sp>
            <sp xml:id="SDZ1-Izredna-15-1994-09-15.sp8">
               <speaker>JANA PRIMOŽIČ:</speaker>
               <p>Lep dan vsem skupaj. Spoštovani podpredsednik, drage poslanke in poslanci!
                  Slovenski krščanski demokrati smo veseli, da se po odločbi ustavnega sodišča
                  bližamo, mogoče spet bližamo rešitvi tega našega projekta. Na vsak način podpiramo
                  predlog, kar se tiče določb, ki izhajajo iz odločbe Ustavnega sodišča, ki govori,
                  da lokalna samouprava niso ne velike in tudi ne male občine. Podpiramo tudi
                  zamisel Vlade, ki pripravlja delovno gradivo oziroma predlog, da sedanje občine ne
                  morejo biti zasnova nove lokalne samouprave. Podpiramo seveda tudi razjasnitev
                  pojmov mesto in mestna občina. Mesto je res opredeljeno bolj kot geografski pojem,
                  občin nam mestna občina nam ponuja določene pristojnosti, ki jih ima mestna občina
                  več, kot pa navadna občina.</p>
               <p>Ne podpiramo pa to, da se v zakon vnašajo določbe o pokrajinah. Menimo, da je to
                  poglavje potrebno večje prevetritve,</p>
               <p>zato teh hitrih sprememb, ki niso dobro dodelane, ne bomo podprli. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za poslansko skupino Liberalne demokracije Slovenije - gospod
                  Sušek.</p>
            </sp>
            <sp xml:id="SDZ1-Izredna-15-1994-09-15.sp10">
               <speaker>MAKS SUŠEK:</speaker>
               <p>Spoštovane kolegice in kolegi! Poslanski klub Liberalne demokracije ta predlog
                  zakona o spremembah sprejema, predvsem pa zaradi tega, da se dejansko čimprej
                  začne z realizacijo organizacije te nove lokalne samouprave, da se dejansko
                  izvedejo tudi lokalne volitve do konca leta ter da se omogoči predlagatelju, da
                  lahko uporabi ekzaktnejše elemente, kriterije pri kreiranju novega zakona o
                  občinah.</p>
               <p>Zato z razliko od Krščanskih demokratov podpiramo v polni meri ta amandma,
                  spremembe 87. člena zakona o lokalni samoupravi, ki govori, da pokrajine
                  ustanavljamo z zakonom. S tem se izognemo novi napaki, ki smo jo naredili s
                  prejšnjim 13. členom pri organizaciji občin.</p>
               <p>Do drugih amandmajev je stališče našega poslanskega kluba takšno, da v polni meri
                  podpiramo vse amandmaje, ki jih podpira tudi Vlada in pa komisije, razen tistega
                  amandmaja, ki govori o tem, da naj se črta 3. člen.</p>
               <p>Liberalna demokracija je za to, da se ohrani dikcija, da se dikcija tretjega
                  odstavka 52. člena črta,  vendar tem, da stojimo za stališčem, da se z novim
                  zakonom o financiranju občin dejansko ta materija tako obdela, da bo tudi ta
                  solidarnost finančne izravnave resnično pravilno upoštevana.</p>
            </sp>
            <sp xml:id="SDZ1-Izredna-15-1994-09-15.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče? Gospod
                  Zagožen za poslansko skupino Slovenske ljudske stranke.</p>
            </sp>
            <sp xml:id="SDZ1-Izredna-15-1994-09-15.sp12">
               <speaker>DR. FRANC ZAGOŽEN:</speaker>
               <p>Spoštovani predsedujoči, spoštovane poslanke in poslanci!</p>
               <p>Poslanska skupina Slovenske ljudske stranke podpira prizadevanja, da se zakon o
                  lokalni upravi pripravi tako, da bodo mogoče pravočasne lokalne volitve, vendar pa
                  imamo nekatere pomisleke v zvezi s predlogom.</p>
               <p>Sprašujem, ali je vsebina 1. člena, ki uvaja novi 13. člen sploh skladna z ustavo?
                  Pogoji so postavljeni tako, da občina mora biti sposobna zadovoljevati potrebe
                  svojih prebivalcev. Šteje se, da je sposobna, če izpolnjuje nekatere pogoje. Med
                  njimi je npr. osemletno šolanje kot popolna osnovna šola, ustava pa pravi, da je
                  osnovnošolsko izobraževanje obvezno in se financira iz javnih sredstev. Kaj sedaj
                  to pomeni? Ali s 13. členom to obveznost prenašamo na občino, ali ni to obveznost
                  države? Skratka, tako povezovanje se nam zdi vprašljivo prav z ustavno-pravnega
                  stališča tudi. Menim, da bi bilo treba to premisliti, da ne bomo sprejeli spet
                  kakšna zakonska določila, ki bodo ustavno sporna. Pomislek imamo tudi na 13.a)
                  člen, ki pravi, da mora imeti občina najmanj 5000 prebivalcev, sicer potem dopušča
                  izjeme, ampak mi smo imeli nekoč pred dvema letoma in pol predlog za območja
                  občin, ki je bil takrat pripravljen strokovno, pod nikakršnim političnim
                  pritiskom, ker ga takrat še ni bilo z nobene politične strani in je predvideval
                  okrog 240 občin, kar bi v povprečju znašalo okrog 4000, nekaj nad 4000 prebivalcev
                  na eno občino. Velika večina prebivalcev bi po takem predlogu živela v občinah nad
                  5000 prebivalcev, verjetno okrog 80% in je praktično že upošteval nekatere take
                  izjeme, ki jih sicer 2. člen tega zakona ali novi 13.a) člen zakona o lokalni
                  samoupravi dopušča, vendar pa menimo, da utegnejo tukaj nastati problemi. Mislim,
                  da bi bilo treba upoštevati dejstvo, da je Slovenija poseljena nekoliko drugače
                  kot nekatere druge države ali pa pokrajine v sosednjih državah, ki se pogosto
                  postavljajo za vzor.</p>
               <p>Glede na tip poseljenosti v Sloveniji je pač zelo veliko, in ne samo izjemoma,
                  takih krajev, kjer je optimalno število prebivalstev celo tam nekje med 3000 in
                  5000, če naj občina deluje kot skupnost teh ljudi, drugače bomo pač morali preveč
                  pogosto pristajati na izjeme in bo potem lahko več izjem kot pravil v številu.
                  Glejte, mi bi na primer z 200 občinami morali že kar veliko izjem uzakoniti, pa bi
                  imeli v poprečju potem 5000 prebivalcev v občinah. Dejstvo, da veliko ljudi živi v
                  dolgih ozkih dolinah, dobimo ob taki zahtevi, pa ni nujno, da so gorske, gre za
                  geografske omejitve. Niso gorske, niso obmejne, nimajo nekih drugih takih posebnih
                  pogojev za izjemo. Enostavno je dejstvo, da je bila občina raztegnjena na primer
                  na 20 in več km, če naj ima 5000 prebivalcev ali še več.</p>
               <p>Skratka menimo, da je treba še premisliti vsebino, predvsem tega 1. in 2. člena.
                  Upamo, da bo v postopku sprejemanja tega zakona - strinjamo se seveda, da je hitri
                  postopek, ker je čas omejen - vendarle dana možnost, da bi poiskali take skupne
                  rešitve, ki bodo smiselne in ne bodo postavljale nekih novih omejitev, ali pa bi
                  bile lahko ustavno vprašljive. Hvala.</p>
            </sp>
            <sp xml:id="SDZ1-Izredna-15-1994-09-15.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za poslansko skupino Slovenske nacionalne stranke, gospod
                  Jelinčič.</p>
            </sp>
            <sp xml:id="SDZ1-Izredna-15-1994-09-15.sp14">
               <speaker>ZMAGO JELINČIČ:</speaker>
               <p>Hvala lepa za besedo, gospod predsedujoči. Lep pozdrav kolegicam poslankam in
                  kolegom poslancem. Naša stranka pozdravlja ta predlog zakona o spremembah in
                  dopolnitvah zakona o lokalni samoupravi in koneckoncev v osnovni tekst zakona bo
                  prišlo tisto, kar bi moralo biti že od samega začetka. Nujno potrebno je bilo
                  urediti pogoje in dodelati pogoje in predložiti, po katerih se lahko občine
                  ustanavljajo. Zagotovo težnje, da bi se v Sloveniji občine ustanavljajo približno
                  po velikosti in po številu far v Republiki Sloveniji ne vodijo nikamor. Dejstvo
                  je, da bi to privedlo zgolj do zdrobitve, ne samo slovenskega ozemlja, ampak do
                  drobitve gospodarske moči Republike Slovenije in do še večje centralizacije vse
                  moči v mestu Ljubljani.</p>
               <p>Mislim, da v trenutnih situacijah ne smemo posegati za rešitvami, ki so se
                  izkazale za slabe že v letu 1937 in kasneje z dopolnitvami v letu 1939 in ne smemo
                  ponavljati tistih napak, ki jih je Evropa spoznala v vseh časih do danes, kajti
                  Evropa teži k združevanju lokalne samouprave v večje enote. Jasno je, da samo v
                  malo večjih enotah se lahko izpolnjuje vse tisto, za kar občine so. Zaradi tega
                  tudi absolutno podpiramo to omejitev, da mora imeti občina 5 tisoč prebivalcev,
                  obenem pa se strinjamo s tistimi izjemami, ki dovoljujejo manjše občine nad
                  kritičnih področjih. Zato vemo, da je potrebno na določenih območjih imeti manjše
                  občine. Recimo ob mejah, kjer je vprašljivost slovenskega ozemlja zelo velika, in
                  kjer bi lahko zaradi prevelike občine prišlo do raznih dogovorov o odstopanju
                  določenih slovenskih ozemelj Hrvatom, kar se je na primer dogajalo oziroma se
                  dogaja v občini Ljutomer. Slovenska nacionalna stranka bo z vso silo podpirala te
                  amandmaje oziroma te člene, 2. člen in pa 3. člen predvsem, pa tudi ostale in
                  mislim, da če hočemo slovenskemu narodu dobro, moramo ta predlog zakona podpreti
                  in sprejeti. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera od poslanskih skupin preostalih podati svoje stališče?
                     <stage>(Ne.)</stage> Prehajamo na razpravo poslank in poslancev. Gospod Peršak
                  ima besedo.</p>
            </sp>
            <sp xml:id="SDZ1-Izredna-15-1994-09-15.sp16">
               <speaker>ANTON PERŠAK:</speaker>
               <p>Spoštovane poslanke in poslanci! Na videz je, ampak po dosedanjih debatah sodeč,
                  več ali manj vse samoumevno. Vseeno bi rad opozoril na nekatere dileme, ki se
                  odpirajo v zvezi s to razpravo, pri čemer bi takoj rekel, da se te dileme ne
                  nanašajo na delo in na to, kar je pripravila služba Vlade. Mislim, da ta služba v
                  principu dobro dela in moram reči, da dobro dela še zlasti glede na to, kakšne
                  pogoje ima glede na naše viharje, ki enkrat pihajo v eno smer, drugič pa v drugo
                  smer.</p>
               <p>Pač pa bi se obrnil ravno na to, kar je na nek način posledica tega, kar se je
                  dogajalo tu. Na prvi pogled je seveda jasno, da je treba zakon na nek način
                  sprejeti zaradi tega, ker je v osnovni zakon poseglo ustavno sodišče in je treba
                  pač nekatere stvari sedaj, bi rekel, izpopolniti.</p>
               <p>Vprašanja, ki se pri tem odpirajo, so pravzaprav druge narave, so pa posledica
                  tega, kar se je že tu in potem v interakciji z ustavnim sodiščem zgodilo. Zame je
                  to, kar je za nekatere zelo pohvalno, to je sedaj korekcija 13. člena, novi 13.a
                  člen itd. Intencija je jasna. Če to intencijo razumemo zlasti v smislu, da naj bi
                  bile te občine sposobne same živeti, v čim večji možni meri same živeti, je to ena
                  stvar. To je mogoče na nek način potrditi. Drugo vprašanje, ki pa je, je pa to, da
                  se s tem, in s tem, kar je še v kontekstu tega, zmeraj bolj oddaljujemo nečemu
                  drugemu. In to je dejstvo, da je v ustavi kot edini izpostavljeni pogoj poudarjena
                  volja ljudi. Mi se zmeraj bolj in tudi s posledicami oddaljujemo temu, da bi to
                  voljo ljudi dejansko ugotovili oziroma preverili in jo tudi upoštevali.</p>
               <p>Sam bi rekel še to, da s tega vidika mislim tudi to, in to je tudi gospod Vlaj že
                  sam povedal, da je 13.a člen pravzaprav glede na 13. člen novi v bistvu formalne
                  narave, ker če se to, kar piše v 13. členu, upošteva, bo tako ali tako večina
                  občin tudi temu kriteriju iz 13.a člena apriori zadostovala, dejstvo pa je po
                  drugi strani, da pa najbrž v Sloveniji in tukaj se delno strinjam z gospodom
                  Zagožnom oziroma s poslansko skupino SLS, v imenu katere je govoril, da pa po
                  drugi strani je v Sloveniji nekaj krajev ali pa skupin naselij, ki zadovoljujejo
                  vse pogoje iz 13. člena, mogoče celo bolj, kot marsikateri kraj ali pa skupina
                  krajev z več kot 5.000 prebivalci, pa bi, če bi se ta kriterij strogo spoštoval,
                  ne mogla postati občina. Ta zakon se ne bo strogo spoštoval. Načrt, ki se
                  pripravlja, že gre v določeni meri mimo tega. Zato sem sam predlagal na Komisiji
                  za lokalno samoupravo, da bi se ta 13.a) člen črtal, vendar to še ni dobilo
                  podpore na komisiji, ker pravim, v interakcija s 13. členom je v bistvu postane
                  nepomembno.</p>
               <p>Sam bi pravzaprav rad izpostavil v zvezi z zakonom samo še eno stvar. Predlagal
                  sem amandma skupaj z nekaj kolegi. Na ta amandma je dala redakcijski amandma
                  skupina Združene liste s prvo podpisanim gospodom Ribičičem in se strinjam s
                  tistim redakcijskim amandmajem. Svojega sem na hitro napisal na seji komisije. Zdi
                  se mi pa, da gre vendarle za važno stvar, zato bi ga posebej omenil. S tem členom,
                  ko se uvaja to opredelitev mesta govori tudi o tem, da mesto določi Državni zbor.
                  Skupaj s še nekaterimi kolegi podpiram to, da v tistih primerih, ko je mesto že
                  kdaj v zgodovini bilo določeno, pač v skladu s tistimi kriteriji, ki so takrat
                  veljali, bi Državni zbor to samo ugotovil oziroma potrdil, ne pa ponovno odločal.
                  Mi vemo, da status mesta v današnjih časih ne prinaša nekih pravic ali ne vem
                  česa, je pa v veliki meri za prebivalce tistih mest simbolnega pomena in ne bi
                  bilo po mojem mnenju prav, da bi sedaj nekomu eventualno status mesta vzeli, ki ga
                  je nekdo imel recimo v trinajstem, štirinajstem stoletju. Zato predlagam to in se
                  strinjam z redakcijo Združene liste.</p>
               <p>Sam bi pa samo še to rekel in še enkrat poudaril, kar sem sicer že, ker mislim, da
                  je to treba imeti v zavesti. Temu zakonu bo sledil zakon o ustanovitvi občin in ta
                  zakon o ustanovitvi občin bo, predvidevam, glede na spremenjene kriterije v mnogih
                  primerih šel mimo referenduma, ki je bil 29.5.1994, verjetno v veliki večini
                  primerov. In tu se postavlja, bom rekel, v skladu s 139. členom ustave neko
                  temeljno vprašanje. Referendum, ki je bil razpisan 29.5.1994, v Kopru pa prejšnjo
                  nedeljo, je bil razpisan in izveden pod določenimi pogoji. Ti pogoji so bili
                  medtem z odločbo Ustavnega sodišča črtani. Problem je v tem, da sedaj z zakonom
                  vnašamo nove pogoje in vrednotimo rezultate tistega referenduma s temi pogoji, ki
                  so sedaj v zakon vnešeni. Po mojem mnenju je to zelo vprašljivo glede na neko
                  konvencijo ali celo pravilo, da se postopki, ki se pod določenimi pogoji začnejo,
                  tudi morajo nekako zaključiti pod tistimi pogoji, da se sredi nekega postopka ne
                  more oziroma ne sme pogojev spremeniti.</p>
               <p>Sam moram reči, da razumem, pa to najbrž ni pravna logika, je pa neka druga
                  logika, da z razveljavitvijo pogojev, po katerih je bil razpisan referendum
                  29.5.1994, in z dejstvom, da se formirajo občine v največji meri, ali se bodo
                  formirale mimo izidov referenduma, tudi pozitivnih, v bistvu razveljavlja tudi
                  referendum. S tem se postavlja vprašanje, da bo večina občin v Sloveniji
                  ustanovljena brez referenduma, ki ga zahteva ustava, ne glede na to, da je to
                  poizvedovalni referendum. To je neko vprašanje, ki ga je treba imeti v zavesti in
                  na katerega je treba odgovoriti. Hvala.</p>
            </sp>
            <sp xml:id="SDZ1-Izredna-15-1994-09-15.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-15-1994-09-15.sp18">
               <speaker>DR. FRANC ZAGOŽEN:</speaker>
               <p>Spoštovani zbor! Brez zamere, rad bi samo opozoril, rekli so mi, da sem nejasno
                  govoril o tistih številih, ko sem povprečja računal, potem sem res ugotovil, da
                  sem res bil nejasen.</p>
               <p>Gre za povprečja, tako je bilo mišljeno, podeželskih občin. Jasno je, če imamo 200
                  občin, potem je v Sloveniji, kjer je 2 milijona prebivalcev, 10 tisoč na občino.
                  Ampak, podeželske občine bi bile tiste, ki bi pretežno padle pri takem številu
                  recimo v kategorijo 3 do 5 tisoč. Zaradi tega bi potem imeli več izjem, kot pa
                  občin,ki bi ne bile izjeme glede na zakon in določbe tega zakona.</p>
               <p>Še to, torej, ta ostra dikcija tega 1. člena, da občina mora izpolnjevati določene
                  pogoje, tam je na primer zraven ureditev odplak in čiščenj. Ne vem, koliko občin
                  to ima in kaj to pomeni. Recimo, če ima sedanje občinsko središče, pa morda še en
                  kraj. Računamo, da imamo v Sloveniji 6 tisoč krajev. Ali ta določba pomeni, da
                  mora biti to urejeno v celotni občini, se pravi zajeti vse kraje, ki jih bo, tudi
                  če bo 200 občin po 30 v povprečju na eno občino. Skratka, tako postavljena
                  določila so lahko hudo vprašljiva. Zaradi tega se sprašujem, ali je dejansko
                  primerno naštevati te kriterije tako decidirano, ker se bo na zadnje zgodilo, da
                  bi skoraj v veliki večini lahko 95% v primerih nazadnje ugotovili, da občine ne
                  izpolnjujejo vseh teh pogojev, ki jih določa 13. člen. Hvala.</p>
            </sp>
            <sp xml:id="SDZ1-Izredna-15-1994-09-15.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo besedo. Gospod Sisinger.</p>
            </sp>
            <sp xml:id="SDZ1-Izredna-15-1994-09-15.sp20">
               <speaker>IVAN SISINGER:</speaker>
               <p>Spoštovani predsedujoči, spoštovane poslanke in poslanci. Mislim, da je pred nami
                  znova eno zelo pomembno odločanje o današnjem dnevnem redu, posebej pa v tej
                  točki, kajti sigurno, to dobro vsi tudi veste, so v nas uprte oči številnih in ne
                  samo številnih, lahko rečem vseh naših občanov, ko smo pravzaprav doživeli
                  določeno, ne določeno, ampak kar precejšnjo kritiko po referendumih, ki je, moram
                  reči vsaj iz svojega kraja, letela tudi na nas, tudi na Državni zbor in mislim, da
                  je zdaj pred nami vendarle prilika, da te zadeve vendarle popravimo v tej smeri,
                  da se zavedamo pri teh odločitvah, da smo tudi mi naložili Vladi, da pripravi te
                  predloge. Zato seveda leži zdaj na nas tudi ta odgovornost, da z vso pozornostjo
                  seveda obravnavamo in obravnavali smo na številnih sejah. Moram reči, ni bilo zdaj
                  dneva, da ni bila seja Komisije za lokalno samoupravo in da ne bi skrbno preučili
                  vsakega amandmaja, amandmaja, ki je bil s katerekoli strani, iz katerekoli
                  poslanske skupine vložen. Moram reči, da smo z vso odgovornostjo v komisiji
                  skušali pravzaprav pristopiti k temu, da najdemo čimveč skupnih rešitev in da
                  seveda sprejmemo tudi te spremembe zakona, ki so predlagane in se je seveda tudi
                  večina nas članov pravzaprav izrekala za podporo tem spremembam in da pride do
                  sprejema tudi v tem Državnem zboru.</p>
               <p>Zdaj, ali so vsi ti kriteriji in pogoji, ki so po novem na novo pravzaprav
                  določeni, potrebni? Mi smo v komisiji pravzaprav smatrali, da je prav, ker je bilo
                  prej govora, da smo bili premalo direktni v predlogu za pogoje okoli občin, smo
                  seveda smatrali, da so ti kriteriji, ki zdaj so, vendarle takšni, ki bolj
                  konkretno povedo, kaj pravzaprav, kakšna občina naj bo in seveda kakšne pogoje
                  mora izpolnjevati v teh zadevah.</p>
               <p>Kar se pa tiče vprašanja, ali naj ima občina najmanj 5000 prebivalcev, ali naj jih
                  ima manj, mislim, da je bilo tudi tu, v komisiji veliko razprave, veliko
                  prisotnosti, vendar je na koncu vendarle prevladalo to stališče in ker je danes že
                  bilo govora o tem, ali je člen potreben, ali ni potreben, je v komisiji prevladalo
                  stališče, da je tudi ta 13.a) člen, ki govori o številu prebivalcev, potreben.
                  Potreben zaradi tega, ker bi sicer zopet bila ena od praznin, če tega ne bi bilo,
                  zato smo v komisiji seveda to tudi podprli z večinskim mnenjem, da pa bo seveda
                  Državni zbor tudi o amandmajih in predlogu še posebej odločal.</p>
               <p>Moram reči, da pa vendarle tudi drugi odstavek tega člena omogoča, da so po
                  posebnih pogojih pa seveda lahko občine tudi z manj kot 5000 občani. Ta odstavek
                  ne postavlja, da so to samo obmejne, niti ne postavlja, da so to samo gorski
                  predeli, ampak govori, če to narekujejo takšni in takšni pogoji, je lahko občina
                  tudi z manj. Tako da mislim, ne bi bilo potrebno, da bi se tu ustvarili neki
                  posebni zapleti in težave, ker je ta možnost seveda tudi v vseh primerih dana.
                  Mislim, da bomo imeli v Državnem zboru nekaj več težav kot danes, ko bomo
                  sprejemali predloge in glasovali o amandmajih, več problemov o tem, o čemer je
                  prej govoril gospod Anton Peršak in to takrat, ko bomo imeli pred seboj na podlagi
                  teh sprememb in dopolnitev predlog zakona o ustanovitvi občin. Moram reči, da bomo
                  takrat morali pred seboj imeti v prvi vrsti v roki ustavo in upoštevati ustavne
                  norme in kriterije. Že danes sem zaskrbljen, ko sem dobil nekatere informacije,
                  hkrati pa moram povedati, tudi opozorila iz Maribora, da se pravzaprav proti volji
                  občanov Maribora in proti referendumskim odločitvam v Mariboru z zakonom želi
                  predlagati občanom in vsiliti občino, ki je oni ne želijo. To se pravi, tu je
                  treba računati na čist in odprt ustavni spor občanov. To je ena stvar. Drugič to,
                  da pri takem predlogu ne bo moglo biti moje podpore, kajti odločiti in iti mimo
                  tam, kjer so se ljudje izrekli proti ustanovitvi občine, tega verjetno tudi z
                  zakonom ne bomo mogli. Zame je vprašljivo tudi to, o čemer je Anton Peršak dvakrat
                  na seji govoril in danes ponovil, vprašanje, kaj pa tam, kjer se je večina ljudi
                  na referendumu izrekla za občino, mi pa bomo rekli, da te občine ni. Mislim, da
                  bodo pri naslednji fazi zakona za nas izredno velike odgovornosti, da pa imamo
                  veliko odgovornost tudi danes, da razumno sprejmemo te spremembe in dopolnitve,
                  upoštevajoč še tiste amandmaje, ki jih komisija predlaga, da jih sprejmemo, za
                  katere smo se z večino glasov na komisiji izrekli za podporo in da tudi to spada k
                  spremembam, ki jih je predložila Vlada. Kot sami vidite, gre za številne
                  amandmaje, ki so dobili zeleno luč tudi na komisiji. To pomeni, da je eno in drugo
                  skupek tistega, o čemer vsi skupaj želimo, da bi danes dosegli popolno ali vsaj
                  potrebno soglasje in da te spremembe tudi sprejmemo. Hvala.</p>
            </sp>
            <sp xml:id="SDZ1-Izredna-15-1994-09-15.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zato splošno razpravo
                  zaključujem in prehajamo na obravnavanje in odločanje o posameznih členih predloga
                  zakona. Kot je predstavnik Vlade že povedal, imamo tekst, ki ima datum 14.9.1994,
                  to je ciklostiran tekst in drugi dopolnjeni pregled amandmajev z datumom
                  14.9.1994. Na klop ste dobili tudi amandma na 1. člen Mateje Kožuh Novak, amandma
                  dr. Cirila Ribičiča in še nekatere.</p>
               <p>Prehajamo na obravnavo zakona po posameznih členih. V obravnavo dajem 1. člen in
                  amandmaje k 1. členu zakona. V pregledu amandmajev imate amandma pod številko 1.
                  Drugi odstavek 1. člena se spremeni tako, da se glasi: "Občina mora biti sposobna
                  zadovoljevati potrebe in interese svojih prebivalcev in izpolnjevati druge naloge
                  v skladu z zakonom." Predlagatelj je skupina poslancev, prvo podpisani je Gabrijel
                  Berlič. Komisija amandma podpira, Vlada amandmaju ne nasprotuje.</p>
               <p>Drugi amandma, prva alinea tretjega odstavka se spremeni tako, da se glasi
                  "poklicne in srednje šole". Komisija in Vlada tega amandmaja ne podpirata.</p>
               <p>Tretji amandma, peta alinea petega odstavka se spremeni tako, da se glasi:
                  "specialne knjižnice". Predlagatelj je Samostojna poslanska skupina, prvo
                  podpisani je Ivan Verzolak. Komisija in Vlada ne podpirata.</p>
               <p>Sledi amandma dr. Mateje Kožuh Novak. Amandma se glasi, da se naj na koncu
                  besedila pri alineah doda nova alinea: "Občina mora zagotavljati socialno varstvo
                  občanom, ki ga potrebujejo".</p>
               <p>Želi kdo razpravljati o 1. členu in o vloženih amandmajih na 1. člen? Gospod
                  Peršak.</p>
            </sp>
            <sp xml:id="SDZ1-Izredna-15-1994-09-15.sp22">
               <speaker>ANTON PERŠAK:</speaker>
               <p>Samo vprašal bi gospoda Verzolaka, ki je predlagatelj tega amandmaja, ali on
                  zahteva za navadne občine poklicne in srednje šole in specialne knjižnice? Kajti
                  specialne knjižnice so neprimerno višja kategorija kot splošno izobraževalne. To
                  so recimo tehnične knjižnice itn. Verjetno to 90% slovenskih občin ne bo
                  imelo.</p>
            </sp>
            <sp xml:id="SDZ1-Izredna-15-1994-09-15.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Preden dam besedo gospodu Verzolaku. Pri amandmaju gospe Mateje
                  Kožuh-Novak sem prebral obrazložitev. Tekst amandmaja se glasi: "Socialno varstvo
                  za pomoč družini na domu." Gospod Verzolak, izvolite.</p>
            </sp>
            <sp xml:id="SDZ1-Izredna-15-1994-09-15.sp24">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Tu se je moj 16.a člen... Seveda se nanaša za
                  ustanovitev teh mestnih občin, mišljeno pa je to, da se ven izključi oziroma
                  izvzame... Napisal sem samo tisto - mišljeno je za mestno občino - <stage>(Govori
                     iz klopi.)</stage> Imam celo dva... K 14. členu, tu v pregledu tega sploh nisem
                  zasledil, ali je to sploh zajeto in k 16.a) členu. Mi smo napisali samo tisto, kar
                  naj bi bilo, ostalo pa, da se izvzamejo visoke šole in pa ti indok centri. To smo
                  mislili. Če je to mišljeno, da bi morali napisati, da se izvzame visoke šole in pa
                  indoks centri. In smo napisali samo, da pač tisto kar naj bi bilo v tem členu. To
                  so pa poklicne in srednje šole in specialne knjižnice. Mišljeno je pa, da se
                  izvzamejo visoke šole in pa indoks centri.</p>
            </sp>
            <sp xml:id="SDZ1-Izredna-15-1994-09-15.sp25">
               <speaker>PODPREDSEDNIK MIROSLAV MOZETIČ:</speaker>
               <p>To ni v tem členu. To je v 2.d členu. Prosim, da popravite do takrat, dokler ne
                  pridemo do tega člena. Kar pomeni amandma pod točko 2 in točko 3. Amandma se ne
                  nanaša na pravi člen in ga ne bomo obravnavali. Želi še kdo besedo? Gospa
                  Kožuhova.</p>
            </sp>
            <sp xml:id="SDZ1-Izredna-15-1994-09-15.sp26">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Socialna pomoč je tista, ki mora biti najbližja
                  občanom iz dveh razlogov. Iz enega, da resnično spozna, da je ves čas vešča,
                  kateri so problemi tistih, najbolj občutljivih med nami in druga, da je ta pomoč
                  blizu občanov, da ni nekje daleč, kjer je težje dosegljiva. Ravno zato vas prosim,
                  če podprete ta amandma kot pogoj za nastanek občin. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Izredna-15-1994-09-15.sp28">
               <speaker>ŽARKO PREGELJ:</speaker>
               <p>Spoštovani! Predsedujoči je omenil, da uporabljamo prečiščeno besedilo členov.
                  Lahko, da sem kaj preslišal. Se opravičujem že v naprej, toda če berem poročilo
                  matičnega odbora, ta predlaga zboru, naj o tem odloči v sklepu in bi vsaj, kar bi
                  bilo verjetno korektno, da zbor o tem najprej odloči, katero besedilo bo v resnici
                  obravnaval. Čeprav menim, da je potrebno, da nam predsedujoči tudi pojasni
                  poslovniško podlago za tako operacijo, kajti besedilo, ki je bilo 1.9.1994
                  poslano, je osnova in treba v resnici tudi o amandmajih glasovati, ne pa jih že
                  sprejeti kot predlog. Hvala.</p>
            </sp>
            <sp xml:id="SDZ1-Izredna-15-1994-09-15.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Takoj na začetku je predstavnik Vlade pojasnil, da je tisti prvi tekst
                  umaknjen in da je bil ta tekst vložen kot tekst. Tukaj je tekst, ki je
                  ciklostiran, datum je 14.9.1994 in vseskozi se pogovarjamo o tem tekstu. Želi še
                  kdo besedo? <stage>(Nihče.)</stage></p>
               <p>Razpravo zaključujem in dajem na glasovanje amandma pod številko 1 k 1. členu.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ga ni v pregledu. To je amandma Mateje
                  Kožuh-Novak, ki se glasi: V 1. členu predloga zakona se v drugem odstavku doda
                  nova alinea, ki se glasi: "Socialno varstvo za pomoč družini na domu." Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je 1. člen sprejet.</p>
               <p>V obravnavo dajem 2. člen in amandma k 2. členu, i je v pregledu pot številko 1.
                  Prvi amandma: Prvi odstavek 13a. člen se spremeni tako, da se glasi: "Občina ima
                  najmanj 3 tisoč prebivalcev." V drugem odstavku se število "5 tisoč" nadomesti s
                  "3 tisoč." Predlagatelj skupina poslancev, prvi podpisani Jurij Malovrh; komisija
                  amandmaja ne podpira, Vlada amandmaja ne podpira.</p>
               <p>Drugi amandma: Za 2. členom se doda nov člen, ki se glasi: Prvi odstavek 73. člena
                  se spremeni tako, da se glasi: "Pokrajina se ustanovi z zakonom na podlagi
                  odločitve občinskih svetov". O odločitvi občinskega sveta se lahko občini izvede
                  referendum! Predlagatelj poslanska skupina Združene liste socialnih demokratov,
                  prvi podpisanih dr. Ciril Ribičič. Komisija amandma podpira, Vlada amandma
                  podpira. Želi kdo razpravljati o 2. členu in o vloženih amandmajih? Gospod
                  Malovrh.</p>
            </sp>
            <sp xml:id="SDZ1-Izredna-15-1994-09-15.sp30">
               <speaker>JURIJ MALOVRH:</speaker>
               <p>Spoštovani predsedujoči, gospe in gospodje! Ta amandma je bil vložen iz naslednjih
                  razlogov. Število 3 tisoč je bilo že usklajeno v prejšnji skupščini, ravno tako je
                  bilo kot podlaga za izdelavo zakona že v osnutku.</p>
               <p>Drugič, kraj, ki izpolnjuje vse pogoje iz 13. člena, je ali gospodarsko zelo močen
                  kraj, ali pa je to zelo velika zaokrožena celota. To se je dosedanji družbi že
                  zdelo vredno, da ima ta kraj osemletko, da ima zdravstveni dom, pošto in vse
                  ostalo, kar 13. člen zahteva.</p>
               <p>S številom 5 tisoč, če bi to število obveljalo, bi prišlo do nenaravnega
                  snubljenja nekaterih krajev, da bi se priključili kraju, ki izpolnjuje vse pogoje
                  iz 13. člena in bi tako imeli nenaravno zaokrožene občine, v nasprotnem primeru s
                  številom 3 tisoč pa bodo kraji naravno zaokroženi in bodo občine takšne, kot si
                  jih krajani nekega kraja tudi želijo.</p>
               <p>Poznam nekaj krajev, ki izpolnjujejo vse pogoje, na referendumu so se tudi
                  odločili za svojo občino in bo s takšno določitvijo Državnega zbora kršena njihova
                  volja do samoodločitve. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Ribičič.</p>
            </sp>
            <sp xml:id="SDZ1-Izredna-15-1994-09-15.sp32">
               <speaker>DR. CIRIL RIBIČIČ:</speaker>
               <p>Spoštovani! V zvezi z amandmajem, ki ga je prvi podpisal gospod Malovrh bi rekel
                  to, da so predvidene v zakonu izjeme, da torej števika 5 tisoč ni postavljena kot
                  absolutna številka. V strokovnih pripravah, ki so že stare, ki so bile že pred
                  časom izvedene, je bilo predvideno okrog tretjine izjem, se pravi, da bi občine,
                  ki bi izpolnjevale druge pogoje in izpolnjevale te posebne pogodbe za izjeme lahko
                  s tega tudi manjše število, kot je predlagano minimalno število 5 tisoč. To
                  mislim, da je še eden od argumentov zaradi katerih tudi komisija ni morala
                  podpreti ta amandma. Rad bi pa povedal še nekaj besed o amandmaju, ki sem ga sam
                  podpisal. Tukaj gre samo za eno spremembo in sicer, ko se ustanavlja pokrajina,
                  odloča o tem Občinski svet, dokler je v zakonu pisalo, da se o tej odločitvi
                  izvede referendum, moj predlog pa je, da se lahko izvede referendum. Pravkar
                  referendum se bo izvedel, če bodo po splošnih predpisih o referendumih to terjali
                  ljudje ali drugi opravičeni predlagatelji, vendar izvedba referenduma ne bo več
                  obligatorna. Za ta predlog sem se odločil med drugim tudi zaradi tega, ker
                  zmanjšujemo pomen referendumov za oblikovanje občin, pri čemer bi rad opozoril, da
                  je seveda referendum za oblikovanje občin obligatoren po sami ustavi in ga je
                  nujno potrebno izvesti, medtem, ko o tem referendumu pri oblikovanju pokrajine
                  ustava ničesar ne govori. Zato mislim, da je ta sprememba smiselna že ta trenutek,
                  da bo odnos do referenduma v obeh primerih pri občini in pokrajini uravnotežen v
                  zakonu že v tej fazi. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Preden dam besedo predstavniku Vlade gospodu Vlaju, našel se je še en
                  amandma k 2. členu, ki se glasi: Doda se nov četrti odstavek, ki se glasi:
                  "Izjemoma se ustanovi občine na referendumskih območjih s pozitivnim izidom na
                  referendumu z dne 31.6.1994, ki so ustrezale pogojem 13. člena zakona o lokalni
                  samoupravi <stage>(Uradni l. RS, št 72/93)</stage> in ne ustrezajo pogojem 13. in
                  13.a) člena zakona o spremembah in dopolnitvah zakona o lokalni samoupravi.
                  Predlagatelj Marijan Poljšak. Gospod Vlaj. prosim.</p>
            </sp>
            <sp xml:id="SDZ1-Izredna-15-1994-09-15.sp34">
               <speaker>MAG. STANE VLAJ:</speaker>
               <p>Gospod podpredsednik. Spoštovane poslanke in poslanci! Zgodovina spodnjega praga
                  števila prebivalcev je dolga in že veliko teh številk je bilo v igri. Moram
                  povedati, da skupščina ni sprejela v prejšnjem sestavu številke 3 tisoč. Takrat je
                  bil na žalost zakon vložen v zakonodajno proceduro, nikdar pa uvrščen na sejo
                  pristojnega Družbenopolitičnega zbora in Zbora občin in v tistem osnutku zakona je
                  bilo pri številu 3 tisoč v oklepaju tudi je bila varianta 5 tisoč. Kasneje, tudi
                  glede na razprave, pa tudi glede na želje in interese ljudi in njihovo kritiko in
                  tudi glede na izide zadnjih referendumov za opredelitev območja občin, mnogi od
                  vas ste tudi tako razlagali, se je opredelil volilec, glasovalni upravičenec proti
                  premajhnim občinam oziroma proti temu, da bi ta sistem na eni strani, kot pravi
                  kolega Šmidovnik, porajal piščance, na drugi strani pa noje. Sistem je potrebno
                  postaviti tako, da bi ustvarili močne občine, ki bi bile sposobne na eni strani
                  uresničevati lokalne zadeve javnega pomena, kar je temeljna vsebina in originalni
                  delokrog, na drugi strani naloge, ki jih bo področna zakonodaja prenašala in
                  zahtevala, da se opravljajo v bodočih občinah, na tretji strani, kar je pa nov
                  moment in bi rekel, da je vplival na to, da so se posamezni resorji, posamezna
                  ministrstva zavzela tudi za večje občine, za kriterij 5 tisoč. Glede na to, da
                  predvidevajo tako imenovani preneseni delokrog oziroma prenos določenih državnih
                  nalog na bodoče občine.</p>
               <p>Moram tudi povedati, ker morda nekateri ne poznate te zgodovine, da sta bila
                  pripravljena dva modela teritorialne členitve. Model teritorialno večjih občin. Za
                  to so se zavzeli tudi eksperti Sveta Evrope, ki so nam predlagali, da bi šli na
                  kriterij 5000, ne da bi nam to vsiljevali na razgovorih o tezah za zakon o lokalni
                  samoupravi, ki smo ga imeli v Ljubljani. Upoštevali smo tudi te izkušnje od
                  zunaj.</p>
               <p>Res je in tu moram tudi svoje osebno stališče povedati, da smo se ves čas
                  zavzemali za to, da se upoštevajo izjeme. Bodisi 5000, ali če bi bila sprejeta
                  številka 3000 prebivalcev. Nekateri ste napovedovali Zakon o ustanovitvi občin.
                  Moram reči, da nihče nima prav o številu občin in da krožijo napačne številke. To
                  izvira iz naše prijaznosti, da smo bili odprti za vse in pokazali, kdor je želel
                  videti, v kakšni smeri je mogoče iskati rešitve, da pa nikoli nismo dejali
                  obiskovalcem, da gre za kakršnokoli uradno gradivo. To gradivo bo posledica
                  odločitev o spremembah in dopolnitvah zakona o lokalni samoupravi in vladnega
                  predloga, ko bo zrelo za to, da gre na vladne odbore in na sejo Vlade.</p>
               <p>Toliko lahko rečem, tudi gospodu Zagožnu, da predlog, ki je kot grobo gradivo, ne
                  predvideva več, kot da bi imeli več kot polovico izjem, ampak se to število izjem
                  vrti okoli 1/3 in 2/3 bi imeli občin, glede na te kriterije iz novega 13. člena,
                  ki bi presegale število 5000. Izjeme se sučejo tam okoli 5000 ali nižje, pa tudi
                  pod 3000. Toliko, gospod podpredsednik bi imel.</p>
            </sp>
            <sp xml:id="SDZ1-Izredna-15-1994-09-15.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-15-1994-09-15.sp36">
               <speaker>DR. FRANC ZAGOŽEN:</speaker>
               <p>Spoštovani! Gospoda Vlaja bi vprašal, ali ta predlog, ki obstaja kot delovno
                  gradivo, morda v kakšnem primeru tudi odstopa od kriterijev, ki jih postavlja 1.
                  člen oziroma novi 13. člen? Razmere so take. Lahko povem primer za našo občino -
                  mozirsko, ki je po številu prebivalcev že sedaj med manjšimi. Nekaj nad 16000
                  prebivalcev ima . Razteza se v dolžini dobrih 60 km. Občinsko središče je na
                  začetku, prav na robu občinskega območja sedaj. V Mozirju je pa tudi osemletka, v
                  katero hodi več kot 800 učencev od 1500, ki so v vsej dolini. Sedaj bi po tej
                  logiki z izjemami vred dolina lahko imela 4 občine, od tega bi ena imela več kot
                  polovico prebivalstva sedanje občine, ostale tri, ki bi izpolnjevale ta pogoj, da
                  bi imele polno osemletko, bi imele manj kot polovico. Nobena od ostalih treh nima
                  urejenega čiščenja komunalnih odplak itd. Skratka, če 13. člen ostane tak kot je
                  bil sedaj izglasovan, sploh ni mogoče spreminjati te občine, ker ne izpolnjuje
                  nobena vseh pogojev iz 13. člena. Komunalne odplake ima urejene samo občinsko
                  središče, krajev pa je ne vem koliko. Morda 100 in je popolnoma jasno, da v vseh
                  teh krajih ne bo nikdar in nikoli čiščenja komunalnih odplak. V nekaterih so,
                  nekatere kraje je še potrebno urediti, tudi glede tega problema, nekaterih pa
                  nikdar ne bo, ker gre za tak tip poseljenosti. Skratka, rad bi videl, kaj bomo
                  pravzaprav sprejeli in kakšne posledice bo to imelo. Ali lahko o tem kaj več
                  poveste. Hvala.</p>
            </sp>
            <sp xml:id="SDZ1-Izredna-15-1994-09-15.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. O tem bo govora, ko bomo obravnavali zakon o območjih občin oziroma
                  številu občin. Sedaj govorimo o kriterijih. O tem, koliko in kakšne občine so, o
                  tem ne razpravljamo danes. O kriterijih razpravljamo. O kriterijih govorimo sedaj.
                  Želi še kdo besedo? Gospod Henigman.</p>
            </sp>
            <sp xml:id="SDZ1-Izredna-15-1994-09-15.sp38">
               <speaker>BENJAMIN HENIGMAN:</speaker>
               <p>Lep pozdrav. Naj že na začetku povem, da se nagibam k jasnemu številu prebivalstva
                  za določitev občine. Se pravi, jasnemu kriteriju, vendar naj bo ta kriterij tak,
                  da bo izjem pri zakonu o lokalni samoupravi čim manj. Zato bi podprl amandma
                  gospoda Malovrha, ki določa 3000 prebivalcev. Če primerjamo zakon o lokalni
                  samoupravi s sedanjo razdelitvijo, oziroma če želimo uveljaviti to voljo ljudi, na
                  katero smo se tako in se še zgovarjamo in če upoštevamo, bom rekel konfiguracijo
                  terena naše države, potem je gotovo 3000 prebivalcev tista meja, ki omogoča
                  direktnejše odločanje in formiranje občin. Tukaj gre tudi za demografijo in nam
                  kriterij 3000 občino približa, kriterij 5000 pa nam jo bolj oddalji od ljudi, ki
                  živijo na območjih, kjer je mogoče meja 3000 ali nekaj gor ali nekaj manj, kar je
                  pomembno tudi za nadaljnji obstoj ljudi ali bo tam občina ali pa ne bo. Tukaj so v
                  igri predvsem ta obmejna področja, vendar ne glede na to, mislim oziroma menim, da
                  je nižji kriterij večja garancija, da se bodo ljudje lažje odločali za občino.
                  To</p>
               <p>bi utemeljil tudi mogoče s sosednjim avstrijskim primerom, ker če se že odločamo o
                  lokalni samoupravni in določene faze prihajajo čisto politizirano, oziroma
                  politično odločanje brez konkretnih argumentov, bi navedel mogoče avstrijski
                  model, kjer je država približno 7 krat večja. Ima 8 milijonov prebivalcev in
                  ima</p>
               <p>približno 2400 občin. Od teh 2400 občin pa jih je 92% manjših, ima manj
                  prebivalcev kot 5000, 82% teh občin ima manj prebivalcev kot 3000, kar 49% občin
                  pa ima celo manj prebivalcev kot 1500. Se pravi, da s kriterijem 3000 v bistvu
                  iščemo nek kompromis med sosednjim modelom recimo Avstrije, ki nam je po
                  konfiguraciji in po organiziranosti zelo podobna in medtem 5000, za katerega se
                  nekateri, ali pa se tudi Vlada, vladna komisija zavzema. S tem, da je potrebno
                  povedati, da 45% prebivalcev živi v občinah, ki so manjše, ki imajo manj kot 5000
                  prebivalcev, 55% prebivalcev pa živi v občinah, večjih od 5000. Se pravi, da ni
                  tako močne povezanosti tako močne, ker je 8% občin, ki imajo več kot 5000
                  prebivalcev, pa predstavljajo kar 55% celotnega prebivalstva države. Se pravi, če
                  želimo lokalno samoupravo uvesti, potem moramo omogočiti tudi tistim področjem,
                  kjer je manj ljudi, da pridejo do svoje občine.</p>
               <p>Omenil bi tudi to, da, danes je bilo sicer rečeno nekaj o razdelitvi države na
                  fare. Kar se far tiče imam dobre izkušnje in mislim, da ima velika večina
                  prebivalstva države dobre izkušnje s tem, ker nihče se ni še ne vem kako
                  pritoževal nad organiziranostjo far, ki je več 100 let stara ali pa vsak 100 let,
                  do katere gremo petkrat, šestkrat v svojem življenju uradno, skoraj vsi prebivalci
                  Slovenije pa gremo vsaj dvakrat. Takrat, ko se rodimo, nas odnesejo in takrat, ko
                  umremo, nas prinesejo. Tako da menim, da ta utemeljitev oziroma da je ta način
                  organiziranosti, nedržavne organiziranosti kar približno ustrezen. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Izredna-15-1994-09-15.sp40">
               <speaker>MARIJAN POLJŠAK:</speaker>
               <p>Jaz sem sicer pričakoval, da bo tak amandma s podobno vsebino vložil kakšen drugi
                  poslanec, ker tako, ko se pogovarjamo na hodnikih ali kjerkoli, smo vsaj nekateri,
                  ali pa marsikateri podobnega mišljenja. Ker pa nisem pač vložil jaz in bi sedaj
                  rad napravil propagando za ta amandma. Ta amandma je tak, ki predvideva izjemo za
                  tiste občine, tiste nove občine, kjer je bil pozitivni izid na referendumu. To so
                  male občine. Seveda večina poslancev, tudi jaz bom živel v večji občini, ne v
                  takih majhnih, mogoče nimamo direktnega interesa, se pa odnos do teh ljudi, ki so
                  glasovali, recimo tam, kjer je bil pozitiven izid in so glasovali, so verjeli v
                  to, da je Državni zbor, torej da je relativno resna ustanova. In če damo en
                  predlog ljudem, oni ne vidijo naših zbrk, oni ne vidijo naših prepirov in
                  sprenevedanj itd. Če ljudem ti nekaj ponudiš, potem mora to veljati. In jaz
                  smatram, torej ti ljudje so, kolikor resno jemljejo Državni zbor, so tudi resno
                  sprejeli naš predlog o referendumskih območjih. To smo mi izglasovali in tam, kjer
                  je bil ta referendum pozitiven, so se očitno s tem strinjali. In zato jaz smatram,
                  da je, torej mi smo dolžni zaradi tega, ker smo to ponudili, smo dolžni, da
                  ostanemo pri tem. Če je pa taka manjša občina, ki je večja od 1000 prebivalcev,
                  recimo od 1000 do 3000, če bo sprejeto recimo 3000, kar mogoče bo, ali pa verjetno
                  bo, kot vidim jaz po situaciji, taka manjša občina, če ne bo mogla živeti,
                  poglejte, saj obstaja zakon, da je možnost, da se občina razdeli, da se izloči, se
                  pripoji del k drugi občini, da se združi občine ravno tako. Se pravi, če ena
                  manjša občina ne bo mogla živeti, kaj bo naredila? Sprožila bo postopek, da se
                  priključi večji občini, ali v eni smeri, ali v drugi smeri, ker vsaka taka majhna
                  občina meji tudi ona recimo na dve, tri občine, ali pa vsaj na dve, s katerima
                  ima, če ni to v neki, ne vem, gorski dolini, potem je tu druga možnost, potem čez
                  prelaz ne more, ampak če je na poti, potem se lahko priključi eni občini, ki je
                  naprej po cesti, ali pa nazaj po cesti. Se pravi, da jaz smatram, da je treba
                  narediti resno dejanje. Ker zdaj sama propaganda je in tudi sami do sebe. Jaz tudi
                  recimo za območje Kopra, jaz se ne sekiram, na koncu koncev pač tisti, ki so bili
                  za to, lahko oni govorijo, tudi jaz spadam med tiste in bom rekel, da je to
                  protiustavno, ali kakorkoli. Na koncu koncev stvari, ljudje prava in pravnih
                  spletk in pravnih fint ne razumejo. Ljudje razumejo normalno logiko. Ena normalna
                  logika je, če smo ponudili in če so ljudje glasovali za, potem jim pustimo
                  možnost. Ko bodo en dan spoznali, da je neprimerno, da so oni v tisti majhni
                  občini že izvolili, se bodo tej občini odpovedali po normalnem postopku. Zato ne
                  vem, jaz mislim, da bi bilo normalno, da bi ta amandma sprejeli in dali tem ljudem
                  možnost, da pač živijo. Naj bodo izjeme, saj je tudi kolega povedal, ker to je
                  relativno, katera občina je sposobna. Če je enotnih 1200 ljudi, lahko naredijo ne
                  vem kaj. Hvala. Ali želi še kdo besedo. Gospod Lavrinc.</p>
            </sp>
            <sp xml:id="SDZ1-Izredna-15-1994-09-15.sp41">
               <speaker>PODPREDSEDNIK MIROSLAV MOZETIČ:</speaker>
               <p>Besedo ima gospod Lavrinc.</p>
            </sp>
            <sp xml:id="SDZ1-Izredna-15-1994-09-15.sp42">
               <speaker>MAKSIMILJAN LAVRINC:</speaker>
               <p>Spoštovane kolegice in kolegi! To je bolj replika oziroma dopolnitev razprav dveh
                  predgovornikov. Gre za to, da če jemljemo tuje primere in kot je gospod Henigman
                  lepo opisal primera Avstrije, potem je treba vzeti tudi njihove izkušnje. Jaz vam
                  lahko iz lastnih izkušenj povem, da sem v večkratnih pogovorih s cenjenim
                  avstrijskim politikom komunalnega ranga, da tako rečem, z gospodom Leopoldom
                  Gugenbergerjem, celovškim županom, v času sprememb, to se pravi, že leta 1990 in
                  pa tudi kasneje večkrat predebatiral te razprave oziroma dileme, ki so postavljene
                  tu, kako velike občine. Moram reči, da prav on na svojem lastnem primeru in
                  izhajajoč iz njihovih izkušenj, si prizadevajo občine okrepiti. Zato neka
                  "atomizacija" prostora, takšnega, kot je slovenski prostor, po moje pomeni samo
                  udejanjenje starega latinskega reka: deli in boš vladal. Kje se vlada, pa mislim,
                  da ni dileme.</p>
               <p>In še gospodu Poljšaku bi rekel, da polovica argumentov, ki jih je povedal, so
                  govorili? k temu, da bi mu pritegnil njegovemu amandmaju, polovica argumentov je
                  bila pa prav obratnih. Odločil se bom tako, da bo stvar ostala takšna, kot je.</p>
            </sp>
            <sp xml:id="SDZ1-Izredna-15-1994-09-15.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina. Replika. Gospod Poljšak ima repliko.</p>
            </sp>
            <sp xml:id="SDZ1-Izredna-15-1994-09-15.sp44">
               <speaker>MARIJAN POLJŠAK:</speaker>
               <p>Gospod Lavrinc, če uporabljate argumente: deli in vladaj, lahko začnemo tudi tako:
                  koncentriraj in vladaj. To je pa vaš patent - kontra patent. Stvari se da
                  razlagati tako ali drugače.</p>
            </sp>
            <sp xml:id="SDZ1-Izredna-15-1994-09-15.sp45">
               <speaker>PODPREDSEDNIK MIROSLAV MOZETIČ:</speaker>
               <p>Gospod Geržina.</p>
            </sp>
            <sp xml:id="SDZ1-Izredna-15-1994-09-15.sp46">
               <speaker>MIROSLAV GERŽINA:</speaker>
               <p>Spoštovani! Najprej bi imel repliko kolegu Lavrincu. Dal je za primer župana večje
                  občine. Kolikor sem pa jaz slišal, župani manjših občin in tudi tistih, kjer
                  živijo naši zamejci, so pa čisto drugi, bodisi na Koroškem bodisi v Italiji. Kljub
                  temu, da so predlogi, da bi združevali, nihče noče, in tisti, ki že imajo občine,
                  ne v Italiji, Avstrijo manj poznam, ne želijo, da bi izgubili občine. To je drug
                  problem, problem financiranja, ki se pojavlja že tudi pri nas; na to gre precej
                  Liberalna stranka - naj mi ne zamerijo. Mislim, da je lahko brezpredmetno govoriti
                  več, ker je razmerje sil točno jasno in bo izglasovano tisto, kar si je en del
                  politike zamislil danes.</p>
               <p>Kljub temu bi pa rekel v zagovor amandmaju 3000 prebivalcev. Res je, da so centri
                  v naši državi relativno dobro uspevali. Največji boljše, periferni manj. V to smo
                  šli, tudi ustava zahteva in mislim, da je bila osnova tega, mislim, iz ustave, da
                  se gre v zakon o lokalni samoupravi, da se življenje na podeželju poskuša
                  približati življenju v centrih. To je prvi spor, ker je jasno, da bo treba nekaj
                  več denarja nameniti življenju na vasi, v periferiji. Centri so pridobivali in
                  večje občine, ki bodo, torej s 5 tisoč prebivalci, bodo pridobivale, z nekaj
                  izjemami se bo nekaj razširilo, kot je bilo danes še slišati.</p>
               <p>Moram opozoriti tudi na to, da po dosedanjem sistemu je bila - na lastnem primeru,
                  v občini Ajdovščina lahko povem - boljša zastopanost dosedanjih krajevnih
                  skupnosti v občinski skupščini, kot bodo sedaj. Od sedaj naprej bo prišlo, odvisno
                  od tega, kako se bo razdelilo, na polovico, ali nekaj več mogoče, zastopani kraji.
                  To se pravi, da ne bodo imeli več praktično ne žiro računa, kot so jih imeli v
                  krajevni skupnosti itn. In v tem smislu vidim prednost manjše občine, manjšega
                  centra, da se nadomesti, nadomestilo dobrih krajevnih skupnosti, ki so do danes
                  tudi delovale. Tisti, ki to poznate in ste sodelovali v tem, veste, da je temu
                  tako.</p>
               <p>Zato še enkrat pravim, da sem za 3 tisoč in spodbujam, kljub temu, da je brezupno,
                  da bi premislili in v to šli.</p>
               <p>Glede drugega amandmaja o pokrajinah. Poglejte, za državo je bil potreben
                  referendum, za najnižjo stopnjo organiziranost v državi, občino, je bil potreben
                  referendum, ali pa ni bil, ne vem, kdo je bil tisti, ki si ni upal povedati, da je
                  nekje tole posvetovalni referendum, mogoče bi se ljudje drugače odločili, če bi
                  bilo to rečeno. Za vmesno stopnjo pa ni potrebno nič, nobenega referenduma, ali pa
                  mogoče, če si zaželijo, ampak je kar z odlokom; občinski sveti se dogovorijo in
                  ustanovijo pokrajino. Enaki problemi, kot so se pojavljali in tudi vprašanja ob
                  ustanovitvi občin in tudi eden od razlogov je bil, da je tako skropucalo prišlo,
                  bi rekel, slika po referendumu, je bilo financiranje občin. Do danes še ni jasno,
                  in mislim, da so bile že kdaj dane zahteve v tem parlamentu, da bi Vlada
                  predložila financiranje tako osnovnih samoupravnih enot, to je občin, kakor tudi
                  pokrajin, ker pokrajine bodo odvzele občinam pristojnosti, država bo pokrajinam
                  sicer dala neke pristojnosti. S tem, ko bodo pristojnosti šle v pokrajine, bodo
                  občine osnovne celice izgubljale tako v pristojnosti, kot tudi denar. To nam mora
                  biti jasno. Zato je bolje, da je tista osnovana dikcija zakona, da se prvič
                  referendumom odločijo in dalje v 73l. členu, ko piše, da je potreba urediti
                  financiranje. Mislim, da mora biti to jasno, preden se gre kar tako ad hoc v
                  pokrajine - in zato sem proti temu amandmaju - brez izvedbe referenduma oziroma s
                  prostovoljnim referendumom. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospodična Primožič.</p>
            </sp>
            <sp xml:id="SDZ1-Izredna-15-1994-09-15.sp48">
               <speaker>JANA PRIMOŽIČ:</speaker>
               <p>Hvala lepa za besedo. K 2. členu bi povedala dve stvari. Eno je ta prvi amandma
                  3.000 in moje mnenje je, da se bodo občine združevale in razdruževale. Primerov iz
                  naše bližine je kar precej. V Italiji na primer so sprejeli celo poseben zakon, ki
                  s povečanimi dotacijami, finančnimi dotacijami tistih občin, ki se bodo združile,
                  omogoča oziroma pospešuje to združevanje, vendar po podatkih ni bilo niti ene
                  občine oziroma nobenih dveh ali treh občin, ki bi se odločile zaradi finančnih
                  spodbud celo, da se združijo. Mogoče lahko, da so take občine narodnostno drugačne
                  kot italijanske, recimo, da so to slovenske občine, vendar bi morali vedeti še
                  druge informacije, če se tudi druge občine v Italiji, ki niso narodnostno
                  specifične, odločajo za to združevanje.</p>
               <p>Drugi primer je tudi informacija iz ene od zahodnih držav, ki govori o tem, da so
                  se pred nekaj dnevi ustanovile štiri nove občine. Verjamem, da je tudi precej
                  takih razdruževanj oziroma združevanj občin, vendar mislim, da je prav, da to
                  prepustimo času. Bistveno pa je, kot je že moj poslanski kolega Henigman povedal,
                  da se čimbolj prilagodimo strukturi v naših bližnjih sosednjih državah. Če je res,
                  da je v Avstriji kar 92% takih občin po številu pod 5.000 prebivalcev, mislim, da
                  naš sistem s predlogom 5.000 nekako odstopa, čeprav so res naši referendumi v tej
                  fazi pokazali, da so občine, predlagane na referendumu, premajhne in to je v
                  bistvu reklo tudi Ustavno sodišče, pa vendar menim, da lahko sedaj oblikujemo
                  občine na okoli 5.000 prebivalcev, vendar pa da ne zapremo poti za</p>
               <p>ustanavljanje novih občin za vnaprej, da torej kriterij 3.000 uporabimo za
                  nadaljnje faze razdruževanja oziroma združevanja občin.</p>
               <p>Bi pa rekla še nekaj o pokrajinah. Združena lista socialnih demokratov je
                  predlagala ta drugi amandma, ki govori o tem, da se pokrajina ne ustanovi z
                  zakonom na podlagi odločitve občinskih svetov in da se lahko izvede referendum.
                  Menim, da je za občino kot temeljno lokalno samoupravno skupnost bistveno ne le,
                  da se ustanovi, ampak da ima tudi veliko vsebino, tako da imajo ljudje ne samo
                  občutek, ampak da dejansko odločajo o pomembnih stvareh. Moje mnenje je, da ne bi
                  kazalo pa, da bi pokrajino, ki lahko tudi dobi precejšnje pristojnosti, uvedli
                  brez referenduma. Mislim, da sta obe stopnji lokalne samouprave, tako temeljna
                  občina kot pokrajina ali še mogoče kakšna druga oblika povezovanja pomembni
                  funkciji in ne bi kazalo to združevanje v pokrajino spustiti do take mere, da
                  lahko nek občinski svet na neki seji z večino glasov odloči o tem, da se vključi v
                  pokrajino ali pa da se na naslednji seji lahko tudi na brzino izključi. Toliko na
                  to točko.</p>
               <p>Podpiram prvi amandma, drugega pa ne. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Izredna-15-1994-09-15.sp50">
               <speaker>DR. CIRIL RIBIČIČ:</speaker>
               <p>V zvezi s to argumentacijo glede pokrajine bi rad dodal naslednje. Če gledamo
                  dosedanjo veljavno ureditev, potem bomo lahko ugotovili, kar zadeva izstop iz
                  pokrajine, imamo že sedaj takšno ureditev, da o tem odloča občinski svet. Možno je
                  o tem organizirati tudi referendum.</p>
               <p>Predlog, ki sem ga podpisal ne pomeni nič drugega, kot da bi na enak način
                  nastajale tudi pokrajine. Ne samo izstop, ampak tudi vstop v pokrajino je na enak
                  način, torej odločitev občinskega sveta in možnost izvedbe referenduma.</p>
               <p>Ne zavzemam se za to, da bi pokrajine ustanavljali brez referendumov v občinah.
                  Zavzemam se za to, da ne bi bili referendumi takrat, kadar niso potrebni, kadar se
                  ljudje strinjajo s tako odločitvijo.</p>
               <p>Če bo določeno število ljudi predlagalo referendum, se pa referendum bo izvedel.
                  Opozarjam na to, da po stališču Ustavnega sodišča referendumi niso zavezujoči.
                  Tukaj nastaja tudi ta vrsta problema, da se postavlja vprašanje, ali in v katerih
                  primerih bo referendum zavezujoč tudi ko bo šlo za vstop v pokrajino. Racionalnost
                  razpisovanja referendumov.</p>
               <p>Vztrajam pri tem, da bi bilo smiselno, da z zakonom o tej odločitvi predpišemo
                  obvezni referendum. Zadošča možnost, da se ta referendum lahko izvede. Hvala
                  lepa.</p>
            </sp>
            <sp xml:id="SDZ1-Izredna-15-1994-09-15.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Šetinc.</p>
            </sp>
            <sp xml:id="SDZ1-Izredna-15-1994-09-15.sp52">
               <speaker>MAG. MARJAN ŠETINC:</speaker>
               <p>Hvala lepa za besedo. Spoštovane poslanke in poslanci! Nisem se imel namena
                  oglasiti, vendar se mi zdi, da je logični premislek o tem, kaj je bolje, na katero
                  številko postaviti mejo? Opravičuje eno ali drugo resolucijo, zdi se mi dovolj
                  jasno in dovolj argumentirano.</p>
               <p>Rečem samo to. Gospod Henigman je rekel, da meja 3000 bo zmanjšala število izjem.
                  Če razmišljamo logično, je ravno obratno, 5000 bo zmanjšalo število izjem.</p>
               <p>Ker je cepitev ali združevanje občin ali nekih območij po moje naravni proces,
                  katerega pogojuje obstoječe stanje. Žal, tega obstoječega stanja ne moremo
                  spremeniti. Zdi se mi, da so vsi ti koraki, ki jih sedaj delamo, nek način
                  nenaravni posegi v to, kar se dogaja. Zdi se mi tudi, da je potrebno s to
                  zakonodajo trenutno narediti čim manj rezov v obstoječe stanje, ki ne bodo dovolj
                  domišljeni. Prav zaradi tega bi jaz to prepustil vsem, bi rekel, cepljenje
                  nadaljnjemu življenju teh okolišev, ki sedaj eksistirajo, ker le ekonomska,
                  socialna in družbena nuja jih bo potisnila v to, da se bodo odločali za kasnejšo
                  cepitev ali združevanje. In se mi zdi, da bi bilo zelo modro s strani tega zbora,
                  da naredi čim manjši in čim manj boleč poseg v trenutno stanje in da omogoči
                  naravnemu razvoju ekonomskemu, da to stvar pogojuje naprej. Za ta namen seveda
                  podpiram zakon s trajno veljavo, sem pa seveda, če logično potegnem nazaj, pomeni,
                  da verjetno manj škode naredimo s tem, če gremo na 5000 kot pa če gremo na mejo
                  3000. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali je replika? Gospod Geržina ima repliko.</p>
            </sp>
            <sp xml:id="SDZ1-Izredna-15-1994-09-15.sp54">
               <speaker>MIROSLAV GERŽINA:</speaker>
               <p>Hvala lepa. Gospod Šetinc. Veljalo bi to, kar ste rekli, strinjam se, čim manjše
                  reze narediti, čim manj posegati. Veljalo pa bi to, kar ste rekli, opustiti obliko
                  približno tako, če bi dejansko veljala oblika občine 100% kot je bila. Se moramo
                  spomniti, da je vse gospodarstvo in vsa akumulacija, ki je bila vezana v ta
                  komunalni sistem že odšla. Da so že vse druge zadeve odšle, da bo uprava odšla in
                  da to ni več tisto, kar je bilo, ampak je to samo še neka fikcija in da je treba
                  tisto, kar ste govorili naravno, kar je naravno zaokroženje, naj se tisto
                  združuje. V tem smislu je boljše 3000 kot 5000. Hvala.</p>
            </sp>
            <sp xml:id="SDZ1-Izredna-15-1994-09-15.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, Gospod Sušek.</p>
            </sp>
            <sp xml:id="SDZ1-Izredna-15-1994-09-15.sp56">
               <speaker>MAKS SUŠEK:</speaker>
               <p>Hvala za besedo. Cenjene kolegice in kolegi! Spodbudil me je kolega Šetinc.
                  Mislim, da je načel izredno kvalitetno razpravo na to temo. Pred kratkim sem bil v
                  Zahodni Nemčiji in sem imel priliko slišati, pač pridobiti informacije o razvoju,
                  dejansko o razvoju občin glede njene velikosti in pa funkcijskega sistema kot
                  takega. Moram reči, da sem prišel do nekega zaključka, da tu neke konstante
                  dejansko ni. V daljšem obdobju, recimo 100 letih itd., se te zadeve združujejo,
                  razdružujejo itd. Ampak tendenca pa je recimo, da zaradi racionalizacije, zaradi
                  racionalnosti kot take, pri istih funkcijah nekje, da se dejansko rahlo veča.
                  Parirajo pa temu načelu, bi rekel na tak način, da se združujejo te male občine v
                  večje občine, ampak ne s tem, da jim jemljejo avtonomijo, samo avtonomijo v
                  sociološkem smislu, ampak predvsem, da se lahko izvede čim cenejša uprava kot taka
                  in čim kvalitetnejša uprava, torej z ekonomskega vidika, iz personalnega itd. Zato
                  so uvedli recimo dejansko, da so premostili ravno ta problem nenehne težnje k
                  ekonomskemu izboljšanju teh sredin, po drugi strani k čim boljšemu racionalnemu
                  funkcioniranju ustanavljajo ferbandscgemajne, kjer imajo recimo skupno upravo kot
                  tako. Združujejo tudi različne funkcije v bolj operativno organizacijskem smislu,
                  dočim ohranjajo neko avtonomijo.</p>
               <p>Zato razmišljam v to smer, ker pač dejansko kreiramo sedaj na novo, se popolnoma
                  pridružujem razmišljanju gospoda Šetinca, da mogoče ni danes ta pravni trenutek,
                  ker ne bomo danes dosegli pravi optimum, ampak da dejansko pričnemo na eni strani
                  in omogočimo oziroma iščemo neke poti trenutno po mojem v tem, da krepimo v teh
                  nekaterih sredinah, kjer se bo zdelo s sociološkega vidika prevelika združba, da
                  tam krepimo vlogo krajevne skupnosti kot take, da dejansko krajevni skupnosti damo
                  večjo vlogo tudi v tem odločanju ekonomskem, o življenju, recimo v svoj teritorij
                  kot tak. Mogoče bi na tak način našli nek kompromis med ekonomijo, sociologijo
                  itd.</p>
            </sp>
            <sp xml:id="SDZ1-Izredna-15-1994-09-15.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šiftar.</p>
            </sp>
            <sp xml:id="SDZ1-Izredna-15-1994-09-15.sp58">
               <speaker>DRAGO ŠIFTAR:</speaker>
               <p>Spoštovani! K repliki me je spodbudilo Suškovo poudarjanje in poveličevanje
                  Šetinčeve razprave. Nikakor se ne morem strinjati z njo. Njegove teorije sploh ne
                  držijo. Sicer podpiram cenzus 3.000, ker to sploh ne omogoča recimo neki občini,
                  pa četudi bodo velike, pozneje 30, ali pa ne vem koliko tisoč prebivalcev. Mogoče,
                  če on gleda z zornega kota s centra Ljubljane, ali pa drugega velikega mesta to
                  sigurno vzdrži.</p>
               <p>Rad bi vam pa povedal primer Soboške občine, ki je ena med štirimi največjimi po
                  teritoriji v Sloveniji, prebivalcev pa ima bistveno manj. Na neki petini
                  prebivalstva živi, je skoncentriranih v več kot polovica prebivalstva. Ves ostali
                  relativno velik teritorij, in to razgiban, hribovit itd. pa je redko naseljen. In
                  če boste združevali sedaj po tem cenzusu, pridejo tako velika področja skupaj, če
                  bo to odločalo, da niti slučajno ne najdete skupne interese. Niti ne na
                  infrastrukturnem področju, kjer še najbolj najdemo skupno gledanje, kaj pa šele
                  neke druge. S tem poteptate vse, tiste sociološke elemente, ki so bili v tem
                  prostoru prisotni. To je za mene, če gledam z vidika Prekmurja, strokovni
                  dilentatizem, kar ste sedaj predlagali. Upam, da resno drži tisto od gospod Vlaja,
                  da tisti predlog, ki je bil kot dokončen, ali pa relativno zelo verjeten, ki je
                  krožil med nami, da ne drži, da se bo ta bistveno spremenil. Ker drugače ste
                  napravili bistveno več škode, bistveno več nepotrebnih rezov, kot pa če bi ostalo
                  staro stanje, vsaj nekaterih, kot so bili ljudje navajeni.</p>
               <p>In nenazadnje, to, kar govorim, da je resnica, lahko vidite tudi iz tistega, kako
                  so se na referendumu v Prekmurju odločili. Ne pravim, d so pametne občine, ki so
                  nastale z 400 ljudmi. Teh je sicer malo. To je prineslo to, da ni bilo nobenega
                  normativa. Sedaj pa da greste v neko povečevanje tega, enormno povečevanje tega
                  normativa, je pa kruto in neumno hkrati, zato podpiram 3.000 kot mejo.</p>
            </sp>
            <sp xml:id="SDZ1-Izredna-15-1994-09-15.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Malovrh.</p>
            </sp>
            <sp xml:id="SDZ1-Izredna-15-1994-09-15.sp60">
               <speaker>JURIJ MALOVRH:</speaker>
               <p>Spoštovani! Še enkrat bi podprl to številko. To kar sem že prej omenil, kraj, ki
                  izpolnjuje vse pogoje iz 13. člena je zagotovo kraj, ki je bil v preteklosti
                  izredno aktiven, da je obdržal vse kriterije, da lahko izpolnjuje ta zakon, ali pa
                  je sedaj zelo napreden in bo imel v bližnji bodočnosti razcvet, da bo ta kraj
                  lahko še toliko večji. In zato moram reči, da je prav, da ti kraji, ki ne bodo
                  bistveno povečali števila občin, da so vseeno svoje občine. S tem bi se obenem
                  tudi pridružil razmišljanju gospoda Peršaka, ki je zadnjič na odboru in pa tudi
                  danes poudaril, da številčne meje za kraje, ki izpolnjujejo vse pogoje, sploh ne
                  bi bile potrebne. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Izredna-15-1994-09-15.sp62">
               <speaker>ZMAGO JELINČIČ:</speaker>
               <p>Gospodu Šiftarju bi rekel, da je večina murskosoboškega področja obmejno področje
                  in torej te omejitve oz. te navzgor omejitve za 5000 prebivalcev za to področje v
                  bistvu ne veljajo, ker je to izjemen slučaj oz. so to izjemni slučaji. Gre za
                  splošno določilo, ki velja v notranjščini Slovenije in mislim, da je to tisto, kar
                  je pomembno. Po drugi strani pa, ko je gospod Malovrh govoril o bogastvu teh
                  občin, star latinski pregovor pravi, v slovenščini preveden: deli in vladaj. Jaz
                  mislim, da nekaterim je pa tukaj do tega, da bi Slovenijo še bolj razdelili in
                  kraljevali v njej.</p>
            </sp>
            <sp xml:id="SDZ1-Izredna-15-1994-09-15.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šiftar ima repliko in gospod Peršak najbrž tudi.</p>
            </sp>
            <sp xml:id="SDZ1-Izredna-15-1994-09-15.sp64">
               <speaker>DRAGO ŠIFTAR:</speaker>
               <p>Zelo na kratko bi repliciral kolegu Jelinčiču, da ne bi zavajal ljudi, ali pa
                  verjetno ni zavajal namerno, ampak ne ve, da recimo resno, da je to Prekmurje, če
                  celo generalno jemljemo, obmejno področje. Saj je nenazadnje tu tromeja, celo dve
                  in največja stvar pa je ta, da pa recimo so določeni tudi ekonomsko-sociološko
                  neki elementi, da pride lahko do izjeme, do izjeme na področju, ki se ne dotika
                  natančno meje. Je v tem območju in se ne dotika meje in so bila strokovna, bolj
                  ali manj strokovna tolmačenja v tem času, ko še govorimo o nekih samo predlogih,
                  da pa tu izjema ne more biti, ker nima manjšine in se ne dotika meje. Prosim, če
                  je samo to dvoje element za izjemo, je to še enkrat neumno.</p>
            </sp>
            <sp xml:id="SDZ1-Izredna-15-1994-09-15.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Izredna-15-1994-09-15.sp66">
               <speaker>ANTON PERŠAK:</speaker>
               <p>Moja replika ni na nikogar konkretno, je pa replika. Poglejte, ta razprava kaže,
                  da smo na nek način pozabili, zakaj smo se o tej reformi lokalne samouprave sploh
                  začeli pogovarjati. Zdaj se pogovarjamo o nekih, bom rekel, relativno
                  formalističnih zadevah. Ali je prav 5000, ali je prav 3000, ali bi moralo biti več
                  ali manj. Problem, zakaj samouprava. Beseda sama nekaj pove. Gre za to, v kakšnem
                  okviru se samouprava res lahko omogoči, da to bo. To najbrž predpostavlja neko
                  transparentnost, neko preglednost teritorija, neko možno povezanost med tistimi
                  ljudmi, ki tam živijo. Se pravi neko organskost nekega območja.</p>
               <p>Drug problem, ki je, je dostopnost uslug. Če bomo mi zdaj zato, da bi, recimo, saj
                  vem, da težnja ni ta, bi rekli, tudi na podeželju na vsak način morajo biti
                  občine, ki bodo imele 5 tisoč ali več prebivalcev, potem se ta dostopnost ne bo
                  nič bistveno spremenila za večino. V Ljubljani imajo pa že tako in tako na istem
                  mestu večino teh administrativnih opravkov na Kresiji, ali pa vsaj polovico. Ravno
                  zaradi teh zadev, o katerih govorim, so po svetu občine zelo različno velike.
                  Povsod govorijo o povprečju. Redko kje govorijo o najmanjših, o tej meji, kakšne
                  morajo biti najmanjše. Zato imajo občine absurdne primere verjetno navidezno,
                  ampak nekaj teh informacij smo imeli priložnost videti. Od 172 prebivalcev v neki
                  občini, ki je pač v neki dolini, pa seveda do nekaj milijonov prebivalcev recimo v
                  glavnem mestu itd. Problem je v tem, da je treba gledati na tiste druge kriterije,
                  ne pa na to, da bomo formalnemu kriteriju zadostili, ali bo imela ta občina 3
                  centre približno enakovredne po 2000 prebivalcev, ali bo pa imela enega.</p>
            </sp>
            <sp xml:id="SDZ1-Izredna-15-1994-09-15.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug.</p>
            </sp>
            <sp xml:id="SDZ1-Izredna-15-1994-09-15.sp68">
               <speaker>MAG. JANEZ JUG:</speaker>
               <p>Okrog te razprave, ki zveni malo strankarsko politično pregreta, me izredno moti,
                  da verjetno v tem trenutku pozabljamo na glavni motiv oziroma na glavni problem
                  teh zadev in to je ekonomski motiv oziroma ekonomika te lokalne samouprave.</p>
               <p>Ko omenjate Zahodno Evropo itd., morate vedeti, da so se te države oziroma družbe
                  že davno ekonomsko struktuirale in vsako zadevo, vsako organizacijo, ki jo
                  izpeljujejo, vedo točno, koliko bo to stalo. Jaz se težko opredelim za 3000, 5000
                  itd., verjamem pa nekaj, da ko se bo Slovenija ekonomsko strukturirala in vsaka
                  organizacija, vsak tak poseg bo imel svojo ceno, takrat bodo Slovenci zelo hitro
                  po vseh krajevnih skupnostih itd. preračunali, koliko se jim splača dati za kakšno
                  zadevo. Danes me moti ta razprava, da mi ni še nihče odgovoril, koliko bo ta
                  zadeva stala, pa ne gledam politično in kako močna je ta slovenska družba, koliko
                  lahko plača za tako igro. Če smo se odločili tako, kot npr. v Nemčiji, ki jo vedno
                  omenjate - Nemčijo poznam, ker sem bil tam strojnik in točno vem, da so rekli: za
                  1000 DEM moramo narediti avto in so ga naredili, vemo kdo. In tako bi morali tudi
                  Slovenci gospodariti za tolikšen denar toliko lokalne samouprave itd. Danes pa
                  delamo neko obleko, niti ne vemo, kaj bomo naredili, koliko bo stala itd., potem
                  bomo pa spet čez pet ali deset let ponovno dajali "kufre gor, kufre dol itd.
                  Mislim, da ta strankarsko pregreta politična zadeva nikomur ne koristi. Dajmo biti
                  trezni, predvsem pa ekonomsko glejmo na to zadevo, vsaj tako je moje mišljenje,
                  verjetno pa ekonomija tu ni bila upoštevana niti pogledana. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Baškovič.</p>
            </sp>
            <sp xml:id="SDZ1-Izredna-15-1994-09-15.sp70">
               <speaker>MILAN BAŠKOVIČ:</speaker>
               <p>Hvala lepa. Rad bi se oglasil samo v zvezi z amandmajem, ki je bil tukaj prebran,
                  pa sem ga potem še posebej dobil tudi pisno; gre za amandma Marjana Poljšaka k 2.
                  členu, in sicer, da se doda novi četrti odstavek. Ker nismo imeli poprej prilike
                  tega videti, bi rad samo opozoril na nekaj zelo spornih zadev in na to, na kaj
                  moramo paziti pri temu amandmaju. Prvič na oblikovno predstavitev in stil tega
                  izražanja v amandmaju, drugič pa na njegovo mesto, lokacijo, če bi morebiti bil
                  sprejet.</p>
               <p>Če se pogleda dikcija, je to odstavek, ki bi šel v 2. člen, se pravi potem, ko se
                  govori o kriterijih in izjemah in se tu govori o tem, da bi se refendumske
                  odločitve, ki so bile letos izpeljane, upoštevale itn. Pri tem citira, kar je
                  pravno normativno in tehnično nemogoče, zakon o lokalni samoupravi, ki ga zdaj
                  spreminjamo, njegov člen itn. in pri tem spet nove člene novega zakona in s tem
                  dopolnitev. To se pravi, da to, kar zdaj, danes delamo, se ne da izražati norme v
                  takem naštevanju členov zakona itn. v okviru norme, ki jo sam zdaj ustvarjaš. Tu
                  je treba postaviti materialno odločitev, ne pa takole stvari citirati, ko tako ne
                  gre. To je prvo opozorilo, da je tako pravno izražanje tukaj nemogoče. Seveda se
                  pa da to popraviti, če je volja.</p>
               <p>Drugo je pa to, da bi naj določba prišla na koncu teh dveh členov, kjer govori
                  prvi o merilih, drugi pa o dodatnih številkah prebivalstva itn. in to samo z
                  vidika letošnje trenutne situacije. Zakon, ki ga zdaj popravljamo, je pa sistemski
                  zakon, ki ureja režim lokalne samouprave, nastajanja pogojev itn., ki ima trajno
                  vrednost za vse bodoče primere. Če hočemo reševati samo ta primer specifično
                  letošnji nekoliko drugače kot je v sistemu zdaj zastavljeno po predlaganih merilih
                  itn., je treba, če bi se seveda za to odločili, letošnjo situacijo posebej izven
                  tega dodatno in nekoliko drugače rešiti. Moral bi biti poseben člen današnjega
                  posebnega zakona in sicer predzadnji člen, ki bi imel samostojno vlogo, da
                   specifično letošnjo  situacijo uredi neodvisno ali pa odvisno od vseh rešitev, ki
                  so v tem zakonu sicer sistemsko predvidene.</p>
               <p>Prvič opozarjam, da je normativno izražen tekst nemogoč. Drugič pa, če se sprejema
                  vsebina in intenca bi to bil specifičen člen, ki bi to rešitev čisto posebej
                  originalno rešil v posebnem členu. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Poljšak.</p>
            </sp>
            <sp xml:id="SDZ1-Izredna-15-1994-09-15.sp72">
               <speaker>MARIJAN POLJŠAK:</speaker>
               <p>Mislil sem tudi, da bi ta člen napisal, da spada v prehodne določbe, na žalost sem
                  se z nekaterimi poslanci posvetoval in oni so tudi mislili, da bi spadalo sem.
                  Prav, bomo mogoče popravili, če bo kakšen pomagal.</p>
            </sp>
            <sp xml:id="SDZ1-Izredna-15-1994-09-15.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Oman.</p>
            </sp>
            <sp xml:id="SDZ1-Izredna-15-1994-09-15.sp74">
               <speaker>IVAN OMAN:</speaker>
               <p>Spoštovani! Glede na logiko gospoda Juga, ki ga zanima predvsem, koliko bo kakšna
                  stvar stala. Diktatura je bistveno cenejša od demokracije. Upam, da se ne bomo
                  odločili za kaj takšnega.</p>
            </sp>
            <sp xml:id="SDZ1-Izredna-15-1994-09-15.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug ima repliko.</p>
            </sp>
            <sp xml:id="SDZ1-Izredna-15-1994-09-15.sp76">
               <speaker>MAG. JANEZ JUG:</speaker>
               <p>Gospod Oman. Se opravičujem, če me niste dobro razumeli. Nisem mislil na
                  diktaturo, niti na "tako dalje". Imam sicer že neke izkušnje, vendar hočem
                  povedati, vsem narodu sveta, pa tudi nam, Slovencem, ker smo takšni delovni in
                  pridni, bo življenje diktirala ekonomija. Realno življenje. In na tisto, koliko
                  bomo ustvarili, se moramo adaptirati. Ni se govorilo ne o diktaturi, ne o nobeni
                  zadeve. Samo to. Ker mislim, da nas bo prav ekonomija, kot je cel svet
                  spametovala, bo tudi Slovenijo. Hvala. Samo toliko.</p>
            </sp>
            <sp xml:id="SDZ1-Izredna-15-1994-09-15.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo na glasovanje. Glasovali bomo najprej o amandmaju, ki je pod 1. točko v
                  pregledu, potem o amandmaju, ki ga ni v pregledu, to je amandma, ki ga je vložil
                  Marijan Poljšak in nato še o amandmaju, ki je pod točko dva v pregledu. Ugotovimo
                  sklepčnost! <stage>(64 prisotnih.)</stage> Torej na glasovanje dajem amandma, ki
                  je pod 1. točko v pregledu k 2. členu. Obrazložitev glasu v pregledu z datumom
                  14.9.1994. Vsi ga imate na klopi.</p>
            </sp>
            <sp xml:id="SDZ1-Izredna-15-1994-09-15.sp78">
               <speaker>FRANC POTOČNIK:</speaker>
               <p>Spoštovane kolegice in kolegi! Glasoval bom za ta amandma iz čisto konkretnih
                  razlogov. V naši občini, občini Šmarje pri Jelšah, so se občani na referendumu
                  odločili za šest novih občin, od katerih vse izpolnjujejo pogoje iz 13. člena,
                  vendar pa bi samo dve imeli nad 5 tisoč prebivalcev. Torej bi bilo dve tretjini
                  izjem. Če pa bi bil spodnji prag 3 tisoč, bi od teh šestih občin pod ta prag padla
                  samo ena. Želim si, da bi bilo čim manj izjem, kajti izjeme so vedno vprašljive,
                  zato bom glasoval za to, da je ta spodnji prag 3 tisoč, če že pač mora biti.</p>
            </sp>
            <sp xml:id="SDZ1-Izredna-15-1994-09-15.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Torej
                  ponovno prehajamo na glasovanje o amandmaju, ki je pod točko 1 k 2. členu.
                  Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da je amandma sprejet. Na glasovanje dajem amandma, ki ga ni v
                  pregledu, to je amandma Marijana Poljška. Ugotovimo sklepčnost! Obrazložitev glasu
                  Marijan Poljšak. Proceduralno gospod Šešerko.</p>
            </sp>
            <sp xml:id="SDZ1-Izredna-15-1994-09-15.sp80">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, moram priznati, da nisem bil dovolj pozoren in
                  sem glasoval drugače, kot bi želel. Prosim, če bi ponovili glasovanje.</p>
            </sp>
            <sp xml:id="SDZ1-Izredna-15-1994-09-15.sp81">
               <speaker>PODPREDSEDNIK MIROSLAV MOZETIČ:</speaker>
               <p>Če bi bil dosleden, smo glasovanje zaključili in prišli na glasovanje o 2. členu.
                  Tako dosledno smo do sedaj ravnali. Smo že prešli na glasovanje o amandmaju pod,
                  to ni res. Dal bom na glasovanje, ampak je res tako, kot sem rekel.</p>
               <p>Torej, na glasovanje dajem da se je gospod Šešerko zmotil in bomo ponovili
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(27
                     poslancev.)</stage></p>
               <p>Ponovili bomo glasovanje o amandmaju, ki je pod točko 1 v pregledu k 2. členu. Kaj
                  imate, proceduralno?</p>
            </sp>
            <sp xml:id="SDZ1-Izredna-15-1994-09-15.sp82">
               <speaker>IVAN VERZOLAK:</speaker>
               <p>V imenu samostojne poslanske skupine prosim za deset minut odmora, da se
                  uskladimo.</p>
            </sp>
            <sp xml:id="SDZ1-Izredna-15-1994-09-15.sp83">
               <speaker>PODPREDSEDNIK MIROSLAV MOZETIČ:</speaker>
               <p>Odrejam odmor in nadaljujemo ob 12.35 uri.</p>
            </sp>
            <stage type="time">(Seja je bila prekinjena ob 12.20 uri in se je nadaljevala ob 12.35
               uri.)</stage>
            <sp xml:id="SDZ1-Izredna-15-1994-09-15.sp84">
               <speaker>PODPREDSEDNIK MIROSLAV MOZETIČ:</speaker>
               <p>Nadaljujemo z delom in ugotovimo prisotnost v dvorani. Proceduralno.</p>
            </sp>
            <sp xml:id="SDZ1-Izredna-15-1994-09-15.sp85">
               <speaker>DRAGO ŠIFTAR:</speaker>
               <p>Kolegice in kolegi! Imel bi proceduralno. Veste kaj, ko sem pred dvema letoma
                  prišel v to hišo, sem imel občutek, da ne, da sem prišel v neko sveto hišo, ampak
                  vsaj hišo fer odnosa med nami. Recimo tudi v tem, ko se pač indenticiramo s
                  tipkami, pa ko glasujemo, je pač tisti rezultat, ki prede ven, merodajen. Rad bi
                  vam pa povedal eno. Tu so papirji, lahko vsakemu razložim, nisem imel časa zdaj,
                  od 11. ure naprej ni gospoda Kopšeta in je bil pri tistem glasovanju prijavljen in
                  je glasoval proti amandmaju 3000 in pozneje, ko se je pa šlo za intervencijo
                  gospoda Šešerka, je pa glasoval za novo glasovanje. Jaz celo vem, kdo je tiskal,
                  ker pa nimam nekega fotografskega dokumenta, ga ne bom imenoval. Ampak mislim, da
                  je to višek nepoštenosti. In mislim, če gledamo, tudi če se je gospod Šešerko
                  zmotil takrat, je en glas še vseeno viška. Verjetno pa boste to upoštevali, da
                  Kopšeta od 11. ure ni.</p>
            </sp>
            <sp xml:id="SDZ1-Izredna-15-1994-09-15.sp86">
               <speaker>PODPREDSEDNIK MIROSLAV MOZETIČ:</speaker>
               <p>Gospod Potočnik.</p>
            </sp>
            <sp xml:id="SDZ1-Izredna-15-1994-09-15.sp87">
               <speaker>DRAGO ŠIFTAR:</speaker>
               <p>Rad bi še to povedal. Mislim, da se predsedstvo naj sestane in da naj pač razišče,
                  kaj je to. Ali je čudež, ali nekdo goljufa, ali je pa tehnična napaka. Ker, če je
                  tehnična napaka, potem, jaz sicer vedno nekako v tehniko verjamem. Zdaj bi pa
                  začel dvomiti. Jaz sicer pravim, da je človeška zloba, ker sem videl.</p>
            </sp>
            <sp xml:id="SDZ1-Izredna-15-1994-09-15.sp88">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potočnik, še vedno želite?</p>
            </sp>
            <sp xml:id="SDZ1-Izredna-15-1994-09-15.sp89">
               <speaker>FRANC POTOČNIK:</speaker>
               <p>Spoštovani! Jaz sem tudi videl, torej predlagam, da se seja prekine, da se
                  ugotovi, ali je z aparaturami vse v redu in da se ugotovi, če se da v zadnjo klop
                  s komolcem glasovati.</p>
            </sp>
            <sp xml:id="SDZ1-Izredna-15-1994-09-15.sp90">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej sejo prekinjam do 13. ure in prosim vodstvo zbora, da se
                  sestane. Nadaljujemo ob 13. uri.</p>
            </sp>
            <stage type="time">(Seja je bila prekinjena ob 13.37 uri in se je nadaljevala ob 13.12
               uri).</stage>
            <sp xml:id="SDZ1-Izredna-15-1994-09-15.sp91">
               <speaker>PODPREDSEDNIK MIROSLAV MOZETIČ:</speaker>
               <p>Prosim, da zasedete svoja mesta in da ugotovimo prisotnost v dvorani. Ugotavljamo
                  prisotnost! Ugotavljam, da je prisotnih 60 poslank in poslancev in tako lahko
                  nadaljujemo z delom. V vodstvu smo pregledali spiske glasovanj. Iz izpiskov
                  izhaja, da je na tipko gospoda Kopšeta nekdo pritiskal, kar pomeni, da je nekdo
                  glasoval na mestu, ki je bilo prazno. S tega razloga je komisija tudi preverila
                  oziroma služba je preverila glasovalne naprave. Glasovalne naprave delujejo v
                  redu. Zaradi tega predlagam, da glasovanja o zakonu o lokalni samoupravi, ki smo
                  ga do sedaj opravili, ponovimo, kar pomeni, da razveljavimo vsa glasovanja in
                  glasujemo ponovno od prvega člena naprej.</p>
               <p>Kar zadeva morebitno nepravilnost, ki je nastala pri glasovanju, pa smo se v
                  vodstvu odločili, tako da se jutri dogovorimo z vsemi, ki bi prišli v poštev
                  oziroma ki bi vedeli, kaj se je dogajalo s to tipko in pozneje to tudi javno
                  povedali.</p>
               <p>Proceduralno. Gospod Potočnik ima proceduralno.</p>
            </sp>
            <sp xml:id="SDZ1-Izredna-15-1994-09-15.sp92">
               <speaker>FRANC POTOČNIK:</speaker>
               <p>Spoštovani! Prej sem samo namignil, kaj bi lahko bilo. Namreč, samo sumil sem, da
                  je nekdo pritiskal. Mislil sem, da je tudi res naprava pokvarjena. Bilo je
                  štirikrat pritisnjeno. Prvič na prisotnost proti amandmaju, drugič prisotnost za
                  ponovitev glasovanja na mestu, kjer bi moral sedeti oziroma kjer je sedež gospoda
                  Kopšeta. Gospod Rafael Kužnik je s komolcem ves čas bil na tem mestu. Njegovi gibi
                  so se nam zdeli sumljivi, vendar dokler nismo videli spiskov in dokler nismo zdaj
                  ugotovili, da je z napravami vse v redu, nismo hoteli tega imena povedati. Zdaj
                  pa, da ne bomo vsi poslanci v medijih kot da goljufamo pri glasovanjih, je prav,
                  da se pove, kdo je to bil. Hvala.</p>
            </sp>
            <sp xml:id="SDZ1-Izredna-15-1994-09-15.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap.</p>
            </sp>
            <sp xml:id="SDZ1-Izredna-15-1994-09-15.sp94">
               <speaker>SAŠO LAP:</speaker>
               <p>Spoštovani! V imenu poslanske skupine Slovenske nacionalne desnice zahtevam, da se
                  ta primer razišče in eventualnega krivca po praksi evropskih demokracij, ne gospa
                  Vika Potočnik, kot ste rekla, ampak presede v oslovsko klop, se ga osami iz enega
                  samega razloga.</p>
               <p>Prepričan sem, da vseh 90 poslancev dela pravilno brez napak in brez goljufij. Do
                  danes smo to eden drugemu pač zaupali. Nobenih sankcij ni zapisanih za take
                  primere niti v poslovniku niti v zakonu o poslancih niti kje drugje. Torej, bo
                  treba tudi na to misliti, da se v poslovniku, sicer je to stvar druge debate,
                  upošteva tak primer. Poudarjam še enkrat, stvar naj se razišče in to zato, da ne
                  pade sum, ker novinarji dobronamerno ali kako drugače bodo o tem dogodku poročali
                  in ne želimo verjetno vsi, da sum pade na celotni Državni zbor. Torej, naj se
                  imenuje komisija ali kakorkoli, naj se stvar razišče in ne, da se bo pozabilo in
                  šlo mimo. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kot sem že povedal, bo vodstvo vsaj začetni del opravilo, in to jutri.
                  Ponovno ponovim, kar sem povedal glede proceduralnega dela. Predlagam, da vsa
                  glasovanja, torej od prvega amandmaja, od 1. člena naprej ponovimo. Kdo ugovarja
                  taki rešitvi? Gospod Poljšak, prosim.</p>
            </sp>
            <sp xml:id="SDZ1-Izredna-15-1994-09-15.sp96">
               <speaker>MARIJAN POLJŠAK:</speaker>
               <p>Poglejte, sedaj si bomo mi to nakopali. Glejte, tam je Kopšetova tipka. Saj bi jaz
                  lahko šel tja, pa bi odkril. Potem bi pa kakšen bližnji tam rekel, kaj pa ti tukaj
                  delaš. Prosim, da se sedaj tukaj odkrije in da vidimo, ali je tista tipka prosta
                  in svobodna in ali jo lahko kontroliramo vsaj najbližji.</p>
            </sp>
            <sp xml:id="SDZ1-Izredna-15-1994-09-15.sp97">
               <speaker>PODPREDSEDNIK MIROSLAV MOZETIČ:</speaker>
               <p>Torej, če imamo kakšnega od služb zbora, ali pa če se hoče kakšen kolega poslanec
                  potruditi, pa umakniti tisto zadevo. Torej, kdo nasprotuje predlogu, ki sem ga
                  dal, da ponovimo glasovanja. <stage>(Ne.)</stage> Ponavljamo glasovanja, in sicer
                  imamo 1. člen imamo dva amandmaja pri 1. členu. Prvi amandma k 1. členu, to je pod
                  točko 1. v pregledu. Ugotovimo sklepčnost! <stage>(73 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>Drugi amandma je amandma gospe Kožuhove, ki ni v pregledu. Glasi pa: v 1. členu
                  predloga zakona se v drugem odstavku doda nova alinea ki se glasi: "Socialno
                  varstvo za pomoč družini na domu". Sedaj samo glasovanje ponavljamo. Obrazložitev
                  glasu? Jaz mislim da ni potrebno. To ponavljamo. Obrazložitev glasu.</p>
            </sp>
            <sp xml:id="SDZ1-Izredna-15-1994-09-15.sp98">
               <speaker>ŠTEFAN KOCIPER:</speaker>
               <p>Tudi sam ocenjujem tako kot predsedujoči, da razprava ni možna več, ker ponavljamo
                  samo glasovanje, ampak pri vsaki ponovitvi glasovanja je bilo možno še obrazložiti
                  svoj glas. Prej me žal ni bilo v tistem trenutku tukaj, ko je gospa Kožuhova
                  razlagala oziroma utemeljevala, za kar bi bilo potrebno dodati alineo, ki se
                  glasi: "Socialno varstvo za pomoč družini na domu". Tukaj gre prvič za nesistemsko
                  oziroma pravno nesistemsko zadevo v zakon o lokalni samoupravi, ki nima nobene
                  povezave s strokovno razdelanostjo socialnovarstvenih storitev. Tukaj pravzaprav
                  posega samo v eno socialno varstveno storitev in sicer na ta način, da izvzema
                  enega od treh sestavnih delov te socialnovarstvene storitve. Na ta način se seveda
                  razvrednoti tisto, kar ta socialno varstvena storitev v treh delih vsebuje in na
                  en način oziroma v enem delu prenese praktično vso odgovornost na nove lokalne
                  skupnosti, vemo pa, da zakon o socialnem varstvu predvideva, da v nacionalnem
                  programu vse socialno-varstvene storitve garantira država in jih tudi financira.
                  Toliko sem želel pojasniti, ker je prišlo tukaj do ene zmede, verjetno nehote,
                  nikakor pa ta zadeva ne paše v zakon o socialnem oziroma zakon o lokalni
                  samoupravi, kvečjemu bi bilo potrebno spreminjati zakon o socialnem varstvu. Tako,
                  da upam, da boste tudi drugi lažje glasovali sedaj proti tej alinei. Hvala
                  lepa.</p>
            </sp>
            <sp xml:id="SDZ1-Izredna-15-1994-09-15.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Torej
                  prehajamo na glasovanje o tem amandmaju k 1. členu. Ugotovimo sklepčnost!
                     <stage>(72 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo sklepčnost! <stage>(75
                  prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 1. člen sprejet.</p>
               <p>Prehajamo k 2. členu. Imamo amandma, ki je v pregledu pod številko 1 in pa amandma
                  pod številko 2 v pregledu, ki uvaja nov člen. Amandma, ki ga je vložil Marijan
                  Poljšak je umaknjen. Prosim. Je umik.</p>
               <p>Torej na glasovanje dajem amandma pod številko 1 v pregledu k 2. členu. Ugotovimo
                  sklepčnost! <stage>(75 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma, ki je pod 2. točko v pregledu. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(33 poslancev.)</stage> Kdo je proti? <stage>(31
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen. Ugotovimo sklepčnost! <stage>(69
                  prisotnih.)</stage></p>
               <p>Kdo je za? <stage>(43 poslancev.)</stage> Kdo je proti? <stage>(26
                     poslancev.)</stage></p>
               <p>Ugotavljam, da je 2. člen sprejet.</p>
               <p>V obravnavo dajem 2.a) člen in amandma k temu členu, ki glasi: 4. člen se spremeni
                  tako, da se glasi: "V 14. členu se črtata prvi in tretji odstavek, za sedanjim
                  drugim odstavkom pa se doda besedilo: Državni zbor je v primeru pozitivnega izida
                  referenduma dolžan ustanoviti občino, če referendumsko območje izpolnjuje pogoje
                  iz 13. in 13.a) člena tega zakona in ustanovitev občine ne onemogoča uveljavljanje
                  lokalne samouprave na sosednjih območjih."</p>
               <p>Predlagatelj je poslanska skupina Združene liste socialnih demokratov. Komisija
                  amandma podpira. Vlada amandmaju ne nasprotuje.</p>
               <p>Želi kdo razpravljati? Gospod Hvalica.</p>
            </sp>
            <sp xml:id="SDZ1-Izredna-15-1994-09-15.sp100">
               <speaker>IVO HVALICA:</speaker>
               <p>Hvala lepa. Na Komisiji za lokalno samoupravo, ko smo glasovali za ta amandma, je
                  bil predočen, predstavljen v drugačnem besedilu.</p>
               <p>Glasovali smo za ta amandma, ki se glasi tako: "Državni zbor je v primeru
                  pozitivnega izida referenduma dolžan ustanoviti občino, če referendumsko območje
                  izpolnjuje pogoje iz 13. in 13.a) člena tega zakona."</p>
               <p>Jaz sem predlagal, da bi k temu dodali še del teksta iz obrazložitve, in sicer, da
                  bi nadaljevali iz 13. in 13.a) člena tega zakona v vseh tistih primerih, ki niso
                  sporni iz vidika ustavne zamisli občine.</p>
               <p>To je bil tekst, ki ga je avtor predlagal ob obrazložitvi. Žal, avtor tega, ki bi
                  res definiral potem, ta amandma ni sprejel.</p>
               <p>Glasovalo se je z nekimi namerami, da se bo ta amandma dopolnil, skratka, o tem
                  besedilu, ki je tukaj naveden v pregledu teh amandmajev, na komisiji nismo
                  glasovali.</p>
               <p>Prosim, da se pojasni, kako je prišlo do tega, in kako je mogoče, da tukaj piše:
                  "komisija amandma podpira." V takšnem tekstu ne. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Izredna-15-1994-09-15.sp102">
               <speaker>DR. CIRIL RIBIČIČ:</speaker>
               <p>Spoštovani! Jaz bi najprej začel z opravičilom, in sicer v iztočnici tega
                  amandmaja je zapisano, da se v 14. členu črta ta prvi odstavek in tako naprej. To
                  je zato, ker je ta amandma nastal takrat, ko so bili prvi amandmaji Vlade vloženi,
                  ne pa še to prečiščeno besedilo, tako da se ta iztočnica pravilno glasi: "V 2.a)
                  členu se doda nov prvi odstavek, ki se glasi:"</p>
               <p>Glede tega, kar je gospod Hvalica zdaj rekel, bi rad povedal, da sem na seji
                  komisije obvestil komisijo ustno, kar bo seveda iz stenograma razvidno, o točno
                  takšnem besedilu kot je tukaj. Skratka, obvestil komisijo o nameri, da glede na
                  pripombe v razpravi, v komisiji, ki je dvakrat obravnavala moj amandma, da
                  sprejemam nekatere pripombe, in sicer tiste pripombe, ki govorijo o tem, da bi
                  upoštevanje pozitivnega izida lahko onemogočalo drugemu delu občine, da se
                  ustanovi, ker ne izpolnjuje ustreznih pogojev.</p>
               <p>Na podlagi te razprave sem dopolnil amandma in dodal te besede: "in ustanovitev
                  občine ne onemogoča uveljavljanja lokalne samouprave na sosednjih območjih." Iz
                  stenograma, iz posnetka bo jasno razvidno, da do "pičice", do vsake črke natančno
                  je to zapisano v tem amandmaju tako, kot sem komisijo obvestil in komisija je o
                  takšnem dopolnjenem amandmaju sklepala in ga z večino glasov podprla.</p>
               <p>O sami vsebini bi pa rekel naslednje: mi smo zdaj v situaciji, ko je Ustavno
                  sodišče razveljavilo tisto določbo zakona, ki je zavezovalo Državni zbor, da v
                  skladu z referendumskimi izidi oblikuje občine.</p>
               <p>Moje osebno mnenje je, da je med obvezno veljavo referenduma in med situacijo, ko
                  je referendum posvetovalnega značaja in ga Državnemu zboru ni treba upoštevati
                  oziroma ga upošteva toliko, kolikor sam želi, možna še kakšna vmesna rešitev in to
                  vmesno rešitev predlagam, pri čemer se sklicujem na ustavno ureditev, ki ne govori
                  o tem vprašanju samo na mestu o lokalni samouprav, ampak že v splošnih določbah,
                  kjer govori o tem, da je Slovenija demokratična republika, v kateri vlada ljudstvo
                  in v kateri je zagotovljena lokalna samouprava.</p>
               <p>Menim, da bi ustavna določba 139. člena o referendumu, ki mora biti izveden,
                  preden se ustanovijo občine, izgubila sleherni smisel, sleherni pomen, bi bilo na
                  nek način tudi norčevanje iz volje ljudi, če rezultat - izid referenduma v
                  Državnem zboru sploh in nikoli ne bi bil zavezujoč.</p>
               <p>To, kar sam predlagam, ne pomeni, da bi ohranili zavezujočo naravo referenduma,
                  kar bi pomenilo, da mora Državni zbor v vsakem primeru slediti izidu referenduma,
                  pomeni samo to, da takrat, kadar je ta izid pozitiven, pa so izpolnjeni tudi drugi
                  pomembni pogoji, se pravi pogoji za ustanovitev občine, in če to ne ovira
                  uveljavljanje ustavne pravice do lokalne samouprave na sosednjih območjih, da bi
                  bili samo v teh primerih takšen pozitivni izid referenduma za Državni zbor
                  zavezujoč.</p>
               <p>Jaz sem vesel, da je dobila ta ideja podporo na komisiji in da tudi Vlada ne
                  nasprotuje temu predlogu, o čemer ste korektno obveščeni iz pregleda teh
                  amandmajev.</p>
               <p>Rad bi rekel samo še naslednje. Državni zbor ima ta referendum absolutno v svojih
                  rokah. Dolžan ga je razpisati po ustavi, vendar ga bo razpisal takrat, ko ga bo že
                  sam želel, razpisal ga bo na referendumskih območjih, ki jih bo Državni zbor sam
                  določil. Referendumsko vprašanje določa Državni zbor in ko so vsi ti pogoji
                  izpolnjeni, v tem primeru je neka oblika vezanosti Državnega zbora na pozitivni
                  izid vendarle smiselna. Rad bi, če se ne bi opredeljevali do tega predloga, glede
                  na to, kdo je ta predlog oblikoval, ampak glede na vsebino tega predloga. Bistvo
                  te vsebine pa je v tem, da se vendarle v večji meri upošteva na referendumu
                  izražena volja ljudi v Državnem zboru.</p>
               <p>Nekaj pomislekov zoper to rešitev, to vidim tudi iz pripomb gospoda Hvalice, je po
                  mojem mnenju motiviranih s situacijo, ko se poskuša ta amandma cepiti na že
                  izvedene referendume. Ta amandma bi seveda postal sestavina zakona takrat, ko bi
                  bil sprejet v tem Državnem zboru in bi veljal od tukaj naprej. Ne za stare
                  situacije. Tako da bo odvisno od Državnega zbora, kako bo določil referendumska
                  območja in bo v primeru, če bodo, v teh območjih, ki izpolnjujejo pogoje, izidi
                  pozitivni, na to vezan. Zato prosim za podporo temu amandmaju, ker mislim, da je
                  to tisti minimum, izpod katerega ne bi smeli iti, če imamo v ustavi kot
                  obligatorno zavezo, da moramo izvesti referendume, preden ustanovimo nove občine.
                  Hvala lepa.</p>
            </sp>
            <sp xml:id="SDZ1-Izredna-15-1994-09-15.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospodična Jana Primožič.</p>
            </sp>
            <sp xml:id="SDZ1-Izredna-15-1994-09-15.sp104">
               <speaker>JANA PRIMOŽIČ:</speaker>
               <p>Hvala lepa za besedo. Mislim, da že vsa komisija pozna sistem vodenja naše
                  Komisije za lokalno samoupravo s strani gospoda Cirila Ribičiča. V zadnji minuti
                  pred glasovanjem oziroma v zadnji minuti pred sejo Državnega zbora, ki sledi, se
                  da dokaj pomemben predlog na glasovanje in v bistvu zmeda je popolna, ko večina
                  sploh ne ve, za kaj glasuje. Vendar komentar o tem naj si ustvari vsak sam.</p>
               <p>Amandma k 2. členu predlaga rešitev, ki pa v bistvu ni rešitev, saj ne upošteva
                  dejanskega stanja. Možna razlaga tega amandmaja je, da pač potrdimo vse tiste
                  pozitivne izide referenduma, ki izpolnjujejo pogoje, če vemo, da je bilo 111
                  izglasovanih referendumskih območij, od tega s 5.000 prebivalci izpolnjuje pogoje
                  17 takih referendumskih območij, od katerih jih je 9 takih, ki so že sedaj občine,
                  torej dobimo okvirno 8 občin. Kaj pa z ostalimi občinami? Ta predlog te rešitve ne
                  daje oziroma bojim se, da samo postavlja določbo, ki ovira nadaljnje reševanje
                  problema. Po drugi strani menim, da ni prav, da se referendumi različno
                  obravnavajo. Po eni strani Ustavno sodišče razlaga ta referendum kot posvetovalni,
                  v tej določbi pa izhaja, da je Državni zbor dolžan ustanoviti občino. Mislim, da
                  ta amandma vnaša več zmede, kot pozitivnega, zato predlagam, da ga ne podpremo.
                  Čudim se pa tudi amandmaju oz. temu, da Vlada amandmaju ne nasprotuje in bi
                  prosila za pojasnilo.</p>
            </sp>
            <sp xml:id="SDZ1-Izredna-15-1994-09-15.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Potrč najprej.</p>
            </sp>
            <sp xml:id="SDZ1-Izredna-15-1994-09-15.sp106">
               <speaker>MIRAN POTRČ:</speaker>
               <p>Hvala. Razprava, ki jo načenjamo, je takšna, da je pri vsakem konkretnem amandmaju
                  seveda mogoče imeti različen odnos do njega. Če jo pa pogledamo nekoliko širše, se
                  moramo najbrž spomniti nekaterih naših pogledov. Do odločbe Ustavnega sodišča je
                  pač ta Državni zbor tolmačil referendum kot obvezno obliko in bil mnenja, da je
                  odločitev na referendumu tudi zavezujoča s pogoji ali brez, kakorkoli smo imeli
                  pač takrat v Državnem zboru določeno. Ustavno sodišče je, po mojem razumevanju
                  odločbe, reklo, da je referendum obvezen, ker ni moglo reči drugače in sicer
                  obvezen po mojem še vedno na območju, ki je predvideno za bodoči teritorij občine.
                  Lahko je teh kombinacij več, vendar da odločitev ni obvezna. Če odločitev ni
                  obvezna, potem je, spet po moji razlagi, to pač posvetovalni referendum. In če je
                  to posvetovalni referendum, potem bi bilo prav, da se daje ljudem tudi več
                  alternativnih možnosti in če bi jim dajali več alternativnih možnosti in bi
                  posvetovalni referendum v bistvu bil anketa, potem nikoli ne bi prišli v
                  situacijo, v kateri bi rekli, da nam volja ljudi ni znana, in nikoli v situacijo,
                  glede katere zdaj nekateri pač opozarjate, ali pa opozarjamo, češ, ja saj bi bilo
                  pa potrebno referendume večno ponavljati, ker nikoli ne bi ljudje bili zadovoljni
                  z območjem, v katerem so.</p>
               <p>Po tej dilemi se mi, na žalost, tudi s temi dopolnitvami zakona nismo odločili.
                  Meni je jasno, zakaj se nismo. Če bi nam vsem na glavi in na vratu ne stal
                  december, začetek decembra letošnjega leta in volitve, potem bi to razpravo lahko
                  podprli. Ker nam to stoji na vratu, enostavno nihče ne želi, ne upa, noče, ali pa
                  šteje izvedbo volitev za pomembnejšo od tega vprašanja, da bi to postavil, ker
                  potem bi seveda moral postaviti tudi vprašanje kompletno nove procedure. In zato
                  imamo neko situacijo, v kateri še vedno izhajamo iz tega, da referendum je, da
                  referendum ni posvetovalni, ampak referendum na nekem območju z za ali proti, ne
                  pa z več različnimi variantami in zato tudi iz tega moramo izhajati. Če pa imamo
                  takšen referendum, potem je pa po mojem res prav, če že se dogovorimo, da gremo na
                  neko območje, da izpolnjuje vse pogoje, da smo ljudi vprašali, da je rezultat
                  pozitiven, da tam pa ja, moramo potem občino ustanoviti. Jaz enostavno ne razumem,
                  zakaj se ugovarja. Ne razumem. Pa še dodaten pogoj je, da naj bi se v nekem
                  območju odločili, da ustanavljajo občino na škodo nekih drugih. Še ta je zraven in
                  ne razumem, zakaj so ugovori zoper to, razen, če je smisel ugovorov, da je volja
                  ljudi popolnoma nepopembna. Potem pa recite, da referendumov ni, ampak potem
                  predlagajte spremembo ustave. Ta moment pa še ustavo, ki o referendumih govori,
                  imamo. Hvala.</p>
            </sp>
            <sp xml:id="SDZ1-Izredna-15-1994-09-15.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Jadranka Šturm.</p>
            </sp>
            <sp xml:id="SDZ1-Izredna-15-1994-09-15.sp108">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovane poslanke, dragi poslanci. Čisto
                  kratko repliko bi dala na to, kar je v uvodu povedala gospa Jana Primožič. Zdi se
                  mi skrajno nekorektno, nezrelo in neodgovorno, da podtakne predsedniku Komisije za
                  lokalno samoupravo, češ da člani komisije ne vedo, o čem glasujejo. Mislim, da ima
                  vsak poslanec, vsaka poslanka možnost, da ob pravem času, ob glasovanju zahteva
                  pojasnilo in se mi zdi, ponavljam, zelo nekorektno, da sedaj tu pravzaprav osmeši
                  samega sebe in delno tudi Državni zbor, če te možnosti ob pravem času ne
                  izkoristimo. Tema o lokalni samoupravi je že večkrat nekako nakazala, ali pa dala
                  možnost, ko so se nekateri poslanci in poslanke dobesedno osmešili ob tem, kar se
                  je tu govorilo in ne bi želela, da se s tem nadaljuje. Hvala.</p>
            </sp>
            <sp xml:id="SDZ1-Izredna-15-1994-09-15.sp109">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj. Replika? Gospa Jana Primožič ima repliko.</p>
            </sp>
            <sp xml:id="SDZ1-Izredna-15-1994-09-15.sp110">
               <speaker>JANA PRIMOŽIČ:</speaker>
               <p>Hvala lepa. Repliko gospe Jadranke Šturm lahko mirno vrnem. Mislim, da dejstva
                  sama govorijo v prid eni ali drugi misli. Hvala.</p>
            </sp>
            <sp xml:id="SDZ1-Izredna-15-1994-09-15.sp111">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj. Replika je.</p>
            </sp>
            <sp xml:id="SDZ1-Izredna-15-1994-09-15.sp112">
               <speaker>JADRANKA ŠTURM-KOCJAN:</speaker>
               <p>Hvala lepa. Konkretno me zanima, katera dejstva?</p>
            </sp>
            <sp xml:id="SDZ1-Izredna-15-1994-09-15.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da je dovolj. Gospod Pregelj, izvolite.</p>
            </sp>
            <sp xml:id="SDZ1-Izredna-15-1994-09-15.sp114">
               <speaker>ŽARKO PREGELJ:</speaker>
               <p>Spoštovani! Amandma, kot je predlagan, je v svojem bistvu v resnici ustavno
                  nekonsistenten. Operira s pojmi, kot so pozitivni izid in podobno. Ustava ne
                  predvideva pozitivnega izida referenduma. Ustava predvideva referendum, s katerim
                  se ugotovi volja. To je bistvo.</p>
               <p>Predlagam, lahko bi to tudi Sekretariat za zakonodajo ugotovil, da je lahko v
                  zakonu tam taka dikcija, kot je v ustavi. To operiranje s pozitivnim izidom je
                  lahko izredno dvolično. Kaj je za koga pozitivno, kaj je za koga negativno? To je
                  dokazala vrsto referendumskih izidov.</p>
               <p>Zato menim, da je prav, da se uporablja termin, kot ga uporablja ustava, to je
                  ugotavljanje volje. Če sledimo temu določilu ustave, potem mislim, da ne bomo
                  storili nobene napake, ki nam bi v tem primeru, lahko bi se prikradla, v kolikor
                  bi sprejeli tako dikcijo amandmaja, kot je predlagan. Dilema, ali je referendum
                  obvezujoč, ali ne? Se pravi, ugotovljena volja na referendumu, mislim, da ni
                  sporna. Referendum, kot oblika neposrednega izražanja volje ljudstva je za bilo
                  kateri državni organ obvezujoča. Tukaj ne smemo postavljati demokratičnega reda,
                  ki velja v vseh sodobnih demokratičnih državah, na glavo.</p>
               <p>Imamo dva načina izvajanja oblasti. Prva je neposredna, z volitvami in
                  referendumom, druga je posredna, preko poslancev in ostalih predstavnikov. Prosim,
                  dajmo se tega bistva državne ureditve držati. Zato tukaj ne more biti sporno
                  razmišljanje ali spoštovati voljo, ki je bila izražena ali ne. Drugi je problem,
                  če je bil referendum narobe pripravljen. Žal je sedaj mimo. Ko je enkrat
                  opravljen, ljudje so svojo voljo povedali in jo je potrebno spoštovati.</p>
               <p>Menim, da je prav, da se taka dikcija, kot jo uporablja ustava in da ne operiramo
                  z nekim pozitivnim in negativnim izidom referenduma. To je relativen pojem.
                  Hvala.</p>
            </sp>
            <sp xml:id="SDZ1-Izredna-15-1994-09-15.sp115">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič, prosim.</p>
            </sp>
            <sp xml:id="SDZ1-Izredna-15-1994-09-15.sp116">
               <speaker>DR. CIRIL RIBIČIČ:</speaker>
               <p>Spoštovani! Še enkrat bom začel z opravičilom, tokrat Jani Primožič. Tempo dela
                  komisije nisem narekoval sam, ampak predlogi, ki so prihajali in nujnost sprejema
                  teh sprememb na izredni seji, kar je bil sklep in odločitev tega Državnega zbora.
                  V tem okviru pač v okviru časovnih možnosti, ko smo se sestajali v odmorih, seveda
                  človek kdaj gre prehitro in ne računa na povprečno sposobnost članov, kdaj lahko
                  sledijo in kdaj ne? Se opravičujem in bom v bodoče skrbel v kolikor bom še
                  opravljal to funkcijo, da bodo stvari, tekle počasneje in korektneje.</p>
               <p>Glede pripombe na samo formulacijo pa bi rad opozoril, da bi seveda ta
                  argumentacja držala, če bi predlagal spremembo ustave. Potem bi se moral seveda
                  držati tiste dikcije, ki jo imamo v ustavi. Morate pa vendarle upoštevati, da je
                  zakon o lokalni samoupravi razčlenil tisto, kar je v ustavi zapisano in ne govori
                  o tem, da se z referendumom ugotavlja volja ljudi pred ustanovitvijo občine, ampak
                  konkretno govori o tem, kakšen je ta referendum. V veljavnih predpisih je
                  zapisano, da se postavi vprašanje in kakšno je to vprašanje. To vprašanje se
                  glasi, ali ste za to, da se na referendumskem območju ustanovi občina. Glede na to
                  vprašanje je seveda odgovor lahko pozitiven ali pa negativen. Pozitivni izid
                  seveda pomeni, da so ljudje rekli, da so za oblikovanje občine na tem
                  referendumskem območju. Seveda, če kdo nasprotuje samo zaradi te formulacije, ker
                  bi rad drugačno formulacijo, z vsebino se pa strinja, ima možnost vložiti amandma
                  na amandma in s tem izboljšati besedilo kot sam misli, da je najboljše. Jaz pa iz
                  vsebinskih razlogov vztrajam pri tem predlogu, ker resnično mislim, da amandmaji
                  izgubijo sleherni svoj smisel, če niti v tej minimalni obliki ne bi bili
                  zavezujoči za Državni zbor.</p>
               <p>Še enkrat pa poudarjam, ker se mi je zdelo, da iz izvajanja gospoda Preglja to ni
                  povsem jasno, to je ureditev za naprej, ne pa za nazaj ali za vrednotenje kakšnih
                  bivših referendumov. Hvala lepa.</p>
            </sp>
            <sp xml:id="SDZ1-Izredna-15-1994-09-15.sp117">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Vlaj, prosim.</p>
            </sp>
            <sp xml:id="SDZ1-Izredna-15-1994-09-15.sp118">
               <speaker>MAG. STANE VLAJ:</speaker>
               <p>Spoštovani! Jaz sem že enkrat to pojasnil pred tem zborom, kaj pomeni, da Vlada ne
                  nasprotuje, tako da ne bi še enkrat dal te obrazložitve. Moram reči, da imamo
                  različen pogled v nekaterih stvareh s predsednikom Komisije za lokalno samoupravo
                  tudi v strokovni skupini in da jemljemo referendum, kot ga določa ustava za
                  poizvedbeni referendum. Se pa seveda strinjamo s tem, da Državni zbor upošteva
                  voljo ljudi, kadar so izpolnjeni pogoji. Vi veste, da je na teh izvedenih
                  referendumih prišlo do 5 vrst odločitev, o čemer smo obvestili v analizi izvedenih
                  referendumov ta Državni zbor. Da je prišlo do zelo zamotane situacije, kako
                  oblikovati na podlagi teh referendumov območja novih občin. Danes je Vlada podprla
                  pobudo za podpis in ratifikacijo evropske listine lokalne samouprave in mislim, da
                  5. člen zelo jasno pove, da spremembe mej krajevne oblasti ne bodo pripravljene
                  brez poprejšnjega mnenja krajevne skupnosti na katero se nanašajo, po možnosti s
                  pomočjo referenduma, ki ga zakon dopušča. Ta evropska listina je bila tudi ena od
                  podlag za oblikovanje členov o lokalni samoupravi v Ustavi Republike Slovenije,
                  tako da se nam zdi, da tudi ta predlog, ki ga je dal gospod Ribičič in ga je
                  podprla komisija, pravzaprav ne pomeni da odstopamo od tega, da gre pri
                  referendumu za obliko odločanja, s katerim se ugotavlja volja, da pa je treba
                  dopustiti, da Državni zbor v določenih primerih oblikuje območje glede na to, da
                  je treba ustanoviti občine, ki bodo ustrezale ustavnemu konceptu.</p>
               <p>Skratka s tem v ničemer - odgovarjam gospe Primožičevi - ne odstopamo od tega
                  stališča, ki je tudi podlaga za pripravljanje zakona o ustanovitvi občin.</p>
            </sp>
            <sp xml:id="SDZ1-Izredna-15-1994-09-15.sp119">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, gospod Peršak.</p>
            </sp>
            <sp xml:id="SDZ1-Izredna-15-1994-09-15.sp120">
               <speaker>ANTON PERŠAK:</speaker>
               <p>Rad bi povedal, ko smo na komisiji o tem glasovali ob nekih predlogih, da se bodo
                  še verjetno pojavili dodatni amandmaji itd. Nisem videl razlogov za nekatere
                  strahove, ki se sedaj pojavljajo in predlagam izogib temu, da bi se te strahovi,
                  bi rekel odpravili. Glede na to, da je ura 14. da v pavzi sekretariata analizirata
                  amandma in nam potem pove ali so ti strahovi utemeljeni ali ne. Bom povedal zakaj.
                  Amandma razumem na ta način. To je amandma na 2.a) člen. 2.a) člen govori o
                  situacijah, ko se bo v novih občinah, ki bodo ustanovljene z zakonom o ustanovitvi
                  občin recimo konec tega meseca, želel en del te nove občine odcepiti - bom rekel -
                  od ostalega dela. O teh situacijah govori ta člen in po mojem ta amandma pravi, da
                  v takšen primeru mora biti pozitiven izid spoštovan; pozitiven - pač upoštevam
                  tisto pripombo, ki jo je rekel Pregelj - pač izid upoštevan, če je to izid za
                  ustanovitev te nove občine v primeru, da ne odvzame možnosti samostojnega
                  življenja ostalemu delu bivše občine. Tako razumem ta amandma. Če je možno, sedaj
                  mene zanima, da sekretariat pojasni ali je možno ta amandma aplicirati sedaj nazaj
                  na izvedeni referendum, mislim, da ne. Da na te, ki so bili sedaj izvedeni in, ali
                  je možna še kakšna druga aplikacija. Razumem, da je možna aplikacija v situacijah,
                  ki jih ureja 2.a) člen, ki govori o odcepljanju delov občin od ostalega teritorija
                  občin.</p>
            </sp>
            <sp xml:id="SDZ1-Izredna-15-1994-09-15.sp121">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Pobudo sprejemam. Prosim sekretariat, da to pripravi. V tem delu sedaj
                  prekinjam dopoldanski del. Nadaljujemo ob 16. uri, in to konkretno s tem zakonom.
                  Glasovanje o imenovanju za novega ministra bo jutri. Torej danes nadaljujemo s to
                  izredno sejo, kar imamo na dnevnem redu, in če bo še čas, potem bomo šli na 23.
                  redno sejo še preostale točke. Ob 16. uri nadaljujemo.</p>
            </sp>
            <stage type="time">(Seja je bila prekinjena ob 13.54 uri in se je nadaljevala ob 16.14
               uri.)</stage>
            <sp xml:id="SDZ1-Izredna-15-1994-09-15.sp122">
               <speaker>PODPREDSEDNIK DR. LEV KREFT:</speaker>
               <p>Prosim, da zasedete svoja mesta, nadaljevali bomo z delom.</p>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z delom Državnega zbora na njegovi 15 izredni seji, in sicer z
                  nadaljevanjem 2. točke dnevnega reda, ki smo jo prekinili pri drugi obravnavi
                  predloga zakona o spremembah in dopolnitvah zakona o lokalni samoupravi, ki ga
                  sprejemamo po hitrem postopku, in sicer v okviru obravnave amandmaja, ki ga je
                  vložila poslanska skupina Združene liste socialnih demokratov s prvim podpisanim
                  dr. Cirilom Ribičiče k 2a. členu. Prekinili smo jo na točki, ko smo zaprosili za
                  mnenje sekretariat in mnenje sekretariata se v tem trenutku razmnožuje. Ustrezno k
                  temu mnenju pa je bil oblikovan nov amandma, s katerim se nadomešča, če prav
                  razumem prejšnji amandma. V tem smislu bomo nadaljevali. Pred tem vas prosim, da
                  najprej ugotovimo prisotnost v dvorani. Ugotovimo sklepčnost!</p>
               <p>Obveščam vas, da so se že poleg omenjenih za popoldanski del seje opravičili
                  zaradi seje sveta SKD še poslanci: gospod Izidor Rejc, gospod Ciril Pucko, gospod
                  Štefan Kociper, gospod Miroslav Mozetič, gospod Ignac Polajnar, gospa Nada Skuk,
                  gospod Benjamin Henigman, gospod Miroslav Geržina. Nekateri od njih so še tu,
                  verjetno pa bodo morali sejo zapustiti. Še vedno ugotavljamo sklepčnost. Ugotovimo
                  sklepčnost! <stage>(48 prisotnih.)</stage></p>
               <p>Ugotavljam, da je zbor sklepčen in lahko nadaljuje z delom. Tudi na ta del seje so
                  bili vabljeni predstavniki Vlade Republike Slovenije, ki jih lepo pozdravljam.
                  Pričakujem, da bomo v kratkem prejeli razmnoženo mnenje našega sekretariata in
                  predlagam, da počakamo na to mnenje in potem pristopimo h glasovanju, seveda to ne
                  pomeni, da ne bi mogli dati besedo najprej sekretariatu, če želi besedo. Želite
                  besedo gospod Baškovič v zvezi z mnenjem, ki se razmnožuje? <stage>(Govori iz
                     klopi.)</stage> V redu, potem bomo počakali.</p>
               <p>Spremenjeni amandma, ustrezno mnenje pa ste že prejeli.</p>
               <p>V vsakem trenutku pričakujem, da bodo razdelili mnenje sekretariata in seveda
                  boste potem imeli še nekaj minut  časa, da ga preberete, ker nima smisla, da ga
                  čakamo samo zato, da formalno potem začnemo, boste imeli tudi možnost, da ga
                  preberete, zato bomo nadaljevali sejo ob 17.00 uri.</p>
            </sp>
            <stage type="time">(Seja je bila prekinjena ob 16.28 uri in se je nadaljevala ob 17.02
               uri.)</stage>
            <sp xml:id="SDZ1-Izredna-15-1994-09-15.sp123">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke, spoštovani kolegi poslanci, gospe in gospodje, nadaljujemo z
                  delom. Smo pri 15. izredni seji Državnega zbora, pri 2. točki te seje, predlog
                  zakona o spremembah in dopolnitvah zakona o lokalni samoupravi, ki ga obravnavamo
                  po hitrem postopku. Preden nadaljujemo z delom, vas prosim, da potrdite svojo
                  prisotnost. Ugotovimo sklepčnost! <stage>(44 prisotnih.)</stage></p>
               <p>Ugotavljam, da zbor ni sklepčen in ne more odločati. Ponovili bomo ugotavljanje
                  prisotnosti čez dve  minuti. Ugotovimo sklepčnost! <stage>(53
                  prisotnih.)</stage></p>
               <p>Ugotavljam, da je zbor sklepčen in da lahko odloča. Prehajam k nadaljevanju 2.
                  točke dnevnega reda. Kot veste ostali smo pri 2.a členu, pri amandmaju, glede
                  katerega smo zaprosili za mnenje sekretariata. Mnenje ste prejeli že pred časom,
                  ki je dovoljeval, da si ga ogledate in preberete. Prav tako ste že prejeli tudi
                  amandma na amandma pod točko 1, ki ga je dal gospod dr. Ciril Ribičič v skladu z
                  mnenjem sekretariata. Zato bomo pri 2.a členu najprej glasovali o tem na novo
                  vloženem amandmaju na amandma, ki se glasi: V 2.a členu se doda nov prvi odstavek,
                  ki se glasi: "Državni zbor je dolžan ustanoviti občino v primeru, da je bila na
                  referendumu zagotovljena volja prebivalcev za ustanovitev občine, če referendumsko
                  območij izpolnjuje pogoje iz 13. in 13.a člena tega zakona in ustanovitev občine
                  ne onemogoča uveljavljanje lokalne samouprave na sosednjih območjih." To je
                  amandma na amandma, ki ga imate v pregledu. Ta amandma je bil že prebran, o njem
                  je tekla razprava, tako da sedaj predvsem sprašujem, če želi še kdo besedo, ker
                  razprava ni bila zaključena.</p>
               <p>Ugotavljam, da ne in prehajam h glasovanju. Na glasovanje dajem novi amandma, ki
                  ste ga prejeli posebej, naknadno na listku. Ali potrebno, da ga ponovno preberem,
                  ali ga imate vsi pri sebi?</p>
               <p>V 2.a členu se doda nov prvi odstavek, ki se glasi: "Državni zbor je dolžan
                  ustanoviti občino v primeru, da je bila na referendumu ugotovljena volja
                  prebivalcev za ustanovitev občine, če referendumsko območij izpolnjuje pogoje iz
                  13. in 13.a člena tega zakona in ustanovitev občine ne onemogoča uveljavljanja
                  lokalne samouprave na sosednjih območjih." Ugotovimo sklepčnost! <stage>(41
                     prisotnih.)</stage></p>
               <p>Prisotnost v dvorani, to velja vsem nam poslankam in poslancem je pač taka, da bo
                  ves čas sodelovati vsaj pri ugotavljanju sklepčnost, če želimo to delo danes
                  opraviti do konca. Ne vem, če je potrebno, da vam s tega mesta razlagam pomen
                  zakona in rokov, ki so vezani na ta zakon. Mislim, da se tega si dobro
                  zavedamo.</p>
               <p>Ponovno dajem na glasovanje amandma na amandma. Ugotovimo sklepčnost! <stage>(43
                     prisotnih.)</stage></p>
               <p>Kot veste bomo tole ponovili samo še enkrat. Proceduralno? Prosim.</p>
            </sp>
            <sp xml:id="SDZ1-Izredna-15-1994-09-15.sp124">
               <speaker>MARIJAN POLJŠAK:</speaker>
               <p>Da ne bi vsaj - mi, trije poslanci, ki smo od Slovenske nacionalne desnice, ne
                  želimo zganjati hinavščine. Mi se namenoma ne prijavljamo, zato, ker je naših
                  kolegov - Krščanskih demokratov in Ljudske stranke premalo prisotnih in naši
                  amandmaji nimajo nobenih "šans". Vi ste lepo disciplinirano tukaj in tako
                  naprej.</p>
               <p>Zato predlagam, ali da prekinemo sejo, ali pa da nadaljujemo recimo z redno sejo,
                  23. točka, kjer bomo sodelovali pri tistih stvareh, v katerih ni posebnega spora.
                  Hvala lepa.</p>
            </sp>
            <sp xml:id="SDZ1-Izredna-15-1994-09-15.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vaš predlog bo verjetno uresničen z naslednjim ugotavljanjem
                  sklepčnosti, kot sem rekel, samo trikrat ugotavljamo sklepčnost za eno
                  glasovanje.</p>
               <p>Ponovno vas torej prosim, da ugotovimo sklepčnost za glasovanje o amandmaju na
                  amandma, ki ga je vložil gospod dr. Ciril Ribičič k 2.a členu. Ugotovimo
                  sklepčnost! <stage>(43 prisotnih.)</stage></p>
               <p>Glede na to, da je prisotnih samo 43 poslank in poslancev, ugotavljam, da zbor ne
                  more nadaljevati z delom.</p>
               <p>Prekinjam to točko dnevnega reda in tudi 15. izredno sejo, hkrati pa sprašujem
                  prisotne, ki nas je številčno gledano dovolj, ali ste za to, da nadaljujemo s 23.
                  redno sejo. Ostalo seveda, kar smo prekinili bomo pa jutri ob 10.00 uri
                  nadaljevali, torej to točko dnevnega reda - lokalno samoupravo.</p>
               <p>Sprašujem torej Državni zbor, če želimo nadaljevati 23. sejo Državnega zbora.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je večina za to, da nadaljujemo s 23. sejo. Seveda pa, ta večina
                  sama..</p>
            </sp>
            <stage type="time">(SEJA JE BILA PREKINJENA 15. SEPTEMBRA 1994 OB 17.10 URI IN</stage>
         </div>
      </body>
   </text>
</TEI>