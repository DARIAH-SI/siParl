<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-29-1995-02-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">318180333342B269C1257832004838F2</idno>
               <idno type="URI">318180333342B269C1257832004838F2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-29-1995-02-28.DZ" n="29">
               <name>Redna</name>
               <date when="1995-02-28"/>
            </setting>
         </settingDesc>
         <particDesc>
            <listOrg>
               <org xml:id="Redna-29-1995-02-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. FEBRUARJA 1995 OB 10.15 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Pričenjamo nadaljevanje 29. seje Državnega zbora Republike Slovenije. Obveščen
                  sem, da so zadržani in se današnje seje ne morejo udeležiti naslednje poslanke in
                  poslanci: Vladimir Topler, Franc Černelič, Ciril Ribičič, Leo Šešerko, Jana
                  Primožič, Janez Zupanec, Janez Vindiš, Mihaela Logar, Dušan Bavdek za dopoldan,
                  Janez Kopač od 10.00 do 12.00 ure in Maks Lavrinc. Ugotovimo sklepčnost!
                     <stage>(50 prisotnih.)</stage></p>
               <p>Ugotavljam, da je zbor sklepčen in lahko dela in odloča.</p>
               <p>Na to sejo smo vabili predstavnike Vlade Republike Slovenije in jih lepo
                  pozdravljamo.</p>
               <p>Zdaj pa prosim za pozornost glede načina dela, ki ga predlaga vodstvo Državnega
                  zbora. Današnje nadaljevanje 29. seje bomo pričeli s 35. točko dnevnega reda, to
                  je s vprašanji in pobudami poslank in poslancev. Za tem bomo prešli na splošno
                  razpravo preostalih predlogov zakonov iz paketa šolske zakonodaje, in sicer na
                  predlog zakona o gimnazijah in drugih splošnih srednjih šolah, predlog zakona o
                  poklicnem in strokovnem izobraževanju in na predlog zakona o izobraževanju
                  odraslih.</p>
               <p>Predsednik Državnega zbora je za današnji dan razpisal dopolnilne volitve sodnikov
                  porotnikov delovnih in socialnih sodišč, zato bomo danes opravili tudi 34. točko,
                  to so volitve in imenovanja, in sicer samo volitve sodnikov porotnikov. Ostale
                  zadeve iz te točke pa bi opravili na jutrišnjem nadaljevanju seje.</p>
               <p>Za tem bo zbor prešel na nadaljevanje 24. točke, to je na tretjo obravnavo
                  predloga zakona o spremembah in dopolnitvah zakona o lokalni samoupravi, tako da
                  bi se danes še sestal Odbor za kulturo, šolstvo in šport, ki se mora po sklepu
                  zbora opredeliti do vloženih spreminjevalnih in dopolnjevalnih predlogov k sklepom
                  in stališčem o paketu o zakonov šolske zakonodaje.</p>
               <p>Danes ste prejeli na klop pismo skupine poslancev predlagateljev predloga zakona o
                  ukrepih za sanacijo gospodarskega položaja TAM d.d. in njegovih odvisnih družb ter
                  Avtomntaže BUS d.o. Ljubljana EPA 988 - hitri postopek, s katerim iz zakonodajnega
                  postopka umikajo navedeni predlog zakona. S tem v zvezi vas obveščam, da zbor
                  navedenega zakona, ki je uvrščen kot 11. točka dnevnega reda 29. seje zbora, ne bo
                  obravnaval. Proceduralno, gospod Hvalica ima proceduralno vprašanje.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Danes je pust in kot smo slišali predsedujočega, naj bi
                  delali še pozno zvečer ali celo v noč. Predlagam drugače. Tudi mi imamo doma svoje
                  družine, čaka nas še pot domov, radi bi pojedli kakšen pustni krof in se tudi
                  poveselili v krogu domačih, zato predlagam, da danes delamo maksimalno do 17.00
                  ure.</p>
               <p>Prosim, predsedujočega, da da to na glasovanje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>V tem, kar sem jaz prebiral ni bilo nikakršnega govora o nobeni uri, ampak samo,
                  da moramo določene stvari postoriti. Ne vem. Lahko dam sedaj ali damo popoldan, da
                  vidimo, koliko daleč bomo šli. Proceduralni predlog je bil, da danes delamo največ
                  do 17.00 ure. Tako kot je tudi običajno.</p>
               <p>V redu, dajem to na glasovanje. Ugotovimo sklepčnost! <stage>(55
                     prisotnih.)</stage> Ali to velja samo za zbor, da dela zbor.</p>
               <p>Kdo je za? <stage>(26 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da Državni zbor danes zaseda največ do 17.00 ure.</p>
               <p>Prehajamo na <title>35. TOČKO DNEVNEGA REDA - VPRAŠANJA IN POBUDE POSLANK IN
                     POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja
                  poslanskih vprašanj in pobud sem določil v skladu z zadnjim odstavkom 23. člena
                  poslovnika, tako da prva tri vprašanja oziroma pobude postavljajo poslanci
                  opozicije, nato pa po vrsti poslanci iz posameznih poslanskih skupin po vrstnem
                  redu prijave. Opozarjam vas, da mora biti poslansko vprašanje kratko, postavljeno
                  tako, da je njegova vsebina jasno razvidna. V nasprotnem primeru bom moral
                  poslanca opozoriti in ga pozvati, da vprašanje ustrezno izpopolni. Ustno
                  zastavljena vprašanja ali pobude ne smejo trajati več kot tri minute. Odgovor ne
                  sme trajati več kot 10 minut. Dopolnilno vprašanje poslancev sme trajati največ
                  dve minuti.</p>
               <p>Prva tri poslanska vprašanja bodo postavili naslednji trije poslanci: prvi Zmago
                  Jelinčič, drugi Jože Pučnik, tretji Franc Potočnik. Potem pa je vrstni red
                  naslednji, če si tisti, ki ste, napišete, da boste vedeli, kdaj boste na vrsti:
                  četrti Janez Jug, peti Ivan Sisinger, šesti Ivan Verzolak, sedma Maria Pozsonec,
                  osma Danica Simšič, deveta Nada Skuk. To je prvi krog.</p>
               <p>Drugi krog: prvi Marjan Šetinc, drugi Feri Horvat, tretji Marijan Poljšak, četrti
                  Tone Peršak, peti Janez Podobnik, šesti Ivo Hvalica.</p>
               <p>Tretji krog: prvi Janez Zupanec, drugi Marjan Podobnik, tretji Janez Jančar,
                  četrti Alojz Metelko, peti Štefan Matuš, šesta Mihaela Logar.</p>
               <p>Besedo za vprašanje dajem Zmagu Jelinčiču.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Dober dan vsem skupaj in hvala za besedo. Dve vprašanji bom postavil v teh dveh
                  minutah. Prvo je vprašanje predsedniku Vlade dr. Drnovšku ali se strinja z
                  nestrokovnim mnenjem gospoda Aleša Malavašiča, ki je bilo objavljeno v Delu
                  21.2.1995, ko ga inženir gozdarstva Jernej Bolka sprašuje oziroma poziva gospoda
                  Drnovška, da v interesu vseh državljanov Slovenije prepreči vračanje slovenskih
                  gozdov katoliški cerkvi ter zagotovi, da postane lastnik vseh teh površin država.
                  Po njegovem mnenju je podržavljanje v interesu vseh državljanov Slovenije, tako v
                  ekonomskem kot tudi v širšem naravovarstvenem smislu. Predlaga tudi razpis
                  referenduma. Gospod Malavašič ničesar ne odgovarja o ekonomski prednosti državnih
                  gozdov, glede zakonodaje in referenduma pa trdi, da predsednik Vlade Republike
                  Slovenije ni pristojen, saj gre za zakonodajno področje in da pravico do
                  referenduma ureja zakon o referendumu in ljudski iniciativi. Pač pa pojasnjuje, da
                  s strokovnega vidika ni zadržkov za vračanje gozdov cerkvi, ker je bistveno lažje
                  in uspešneje gospodariti v večjih, lastniško zaokroženih gozdovih, gozdnih
                  posestvih in ker je cerkev pripravljena vzorno gospodariti z gozdovi.</p>
               <p>Sprašujem predsednika Vlade, ali je gospod Malavašič tudi diplomirani gozdarski
                  inženir in stališče katere stroke je, da javna gozdarska služba v Zavodu za
                  gozdove Slovenije lažje gospodari s cerkvenimi kot pa s svojimi oziroma državnimi
                  gozdovi. Sprašujem naprej, katera stroka dovoljuje podarjanje in ne v <q>"vračanje
                  gozdov"</q> rimokatoliški cerkvi, ki jih je le-ta že zdavnaj izgubila s prodajo in
                  sekvestracijo. Že leta 1858 je zadnji cerkveni lastnik briksenški knez nadškof
                  Vincenc zaradi prezadolženosti, tukaj govorimo tudi o vzornem gospodarjenju
                  cerkve, prodal blejsko posestvo belgijskemu veleposestniku in lastniku fužin
                  Viktorju Ruardu. Le-ta je leta 1871 to prodal Kranjski industrijski družbi, ki je
                  leta 1882 postala lastnica vseh gozdov in drugih zemljišč na Jelovici, Pokljuki,
                  Mežaklji, na Jesenicah, v Kranjski Gori in Podkorenu ter Martuljku, Pišnici in
                  Belci. Ta družba je leta 1895 prodala gozdove avstrijskemu ministrstvu za
                  kmetijstvo za kranjski verski zaklad. V stari Jugoslaviji so bili cerkvi odvzeti z
                  zakonom o likvidaciji agrarne reforme gozdovi leta 1933 in 1934. Nazadnje pa je
                  škofijske gozdove podržavil nemški tretji rajh leta 1941, ki so nato leta 1954
                  prešli v splošno ljudsko premoženje.</p>
               <p>Sprašujem predsednika Vlade, na podlagi katere stroke se lahko rimokatoliški
                  cerkvi podari bivša lastnina bivšega nemškega tretjega rajha. Na podlagi 88. člena
                  Ustave Republike Slovenije ter 4. člena zakona o Vladi Republike Slovenije ter
                  prvega odstavka 174. člena poslovnika Državnega zbora zakone lahko predlaga Vlada.
                  Na podlagi katere stroke potem lahko gospod Malavašič trdi, da predsednik Vlade ni
                  pristojen za zakonodajno področje. Sprašujem tudi, katera stroka dovoljuje
                  podarjanje gozdov in zemljišč rimokatoliški cerkvi, čeprav to po 68. členu
                  slovenske ustave ni možno. Po zakoniku cerkvenega prava je vrhovni upravitelj in
                  oskrbnik vsega cerkvenega premoženja glede na kanone 1656, 1657 in 1273 rimski
                  papež, torej tuja fizična oseba. Za odtujitev stvari večje vrednosti, pa je po
                  1292. kanonu cerkvenega prava potrebno dovoljenje svetega sedeža, torej tuje
                  pravne osebe. Sprašujem gospoda predsednika Drnovška, ali se strinja z navedenim
                  mnenjem gospoda Malavašiča in če se strinja, zahtevam, da pojasni, s katerega
                  strokovnega, ekonomskega, pravnega in političnega stališča ni zadržkov za t.i.
                  vračanje oz. podarjanje gozdov slovenskega naroda in slovenskih državljanov
                  rimokatoliški cerkvi.</p>
               <p>In drugo vprašanje, ki je pravzaprav pobuda. Dajem pobudo Ministrstvu za notranje
                  zadeve, da pripravi zakon oz. spremembo oz. spremembe ustreznega zakona, po
                  katerem naj bi vsakemu Neslovencu, ki je storil kaznivo dejanje, nepreklicno
                  odvzeli slovensko državljanstvo in ga izgnali za vedno iz slovenske države.
                  Ministrstvo za notranje zadeve naj vzame vzor v novem nemškem zakonu, pred kratkim
                  sprejetim, in tudi pred kratkim sprejetim švicarskem zakonu. Kriminalna dejanja v
                  Sloveniji zelo naraščajo in procent teh kriminalnih dejanj je več kot 72% v rokah
                  Neslovencev. Dobesedno v rokah Neslovencev. Povsod beremo Slovenca Sabahudnin F.
                  in Mehmed Z. sta pretepla tega in tega. Alija C. in Jusuf B., Slovenca iz Domžal,
                  sta naredila to in to. V Avstriji se dogajajo kriminalna dejanja, ki jih Avstrijci
                  pripisujejo Slovencem, ki so po 40. členu dobili slovensko državljanstvo in sedaj
                  tukaj širijo dobro besedo in ugled Slovenije po vsej Evropi. K sreči se ti ljudje
                  ne znajdejo še tako dobro, da bi šli v Ameriko, drugače bi skrbeli za promocijo
                  Slovenije tudi tam. Mislim, da je skrajno urgentno stanje, da se ta zakon sprejme
                  oz. da Ministrstvo za notranje zadeve ta zakon pripravi. Sprašujem g. ministra,
                  dajem mu pobudo, da to naredi, sprašujem pa ga, kdaj in v kolikem času lahko
                  pričakujemo ta zakon v parlamentu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bandelj, generalni sekretar Vlade.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovane poslanke, spoštovani poslanci, odgovoril bi g. Jelinčiču. Odgovor na
                  odprto pismo g. Bolke predsedniku vlade je bil koncipiran na podlagi pridobljenih
                  pisnih stališč pridobljenih Ministrstva za kmetijstvo in gozdarstvo ter
                  Ministrstva za pravosodje. Svetovalec vlade v kabinetu predsednika vlade g. Aleš
                  Malavašič je sicer res formalni podpisnik omenjenega odgovora, vendar kot rečeno,
                  odgovor ni njegovo osebno stališče, temveč je rezime stališč obeh omenjenih
                  pristojnih, odgovornih resorjev. Gre torej zgolj za strokovno opredelitev do
                  vprašanja vračanja gozdov cerkvi, nikakor pa ne za stališče Vlade oz. predsednika
                  Vlade. V poslanskem vprašanju poslanec zastopa stališče, da prihaja do podarjanja,
                  ne pa do vračanja gozdov rimskokatoliški cerkvi. V zvezi s tem je ministrica za
                  pravosodje g. Metka Zupančič že odgovorila na poslansko vprašanje g. Janeza
                  Kocijančiča, dne 23.11.1994, in sicer, da je bilo po predpisih bivše Kraljevine
                  Jugoslavije in sicer gre tukaj za finančni zakon, uredbo, potem pa še uredbo z
                  zakonsko močjo o prenosu premoženja, določeno, da se kranjski verski zaklad, to so
                  verski zakonski zakladi katoliške cerkve, ki so bili ustanovljeni iz njenega
                  premoženja, verskega davka in prostovoljnih prispevkov vernikov, gre za citirano
                  uredbo št. 1/1, skratka, da se to premoženje prenese v last in upravo ljubljanski
                  škofiji. Glede problemov, na katere se nanašata odprto pismo g. Jerneja Bolke in
                  poslansko vprašanje je potrebno opozoriti, da je predsednik Vlade dolžan
                  spoštovani zakone kakor tudi odločbe Ustavnega sodišča Republike Slovenije. Po 14.
                  členu zakona o denacionalizaciji gre pravica do vrnitve premoženja cerkvam in
                  drugim verskim skupnostim, njihovim ustanovam oz. redom, ki ob uveljavitvi tega
                  zakona delujejo na območju Republike Slovenije. Ustavno sodišče Republike
                  Slovenije je z odločbo št. 25/92-27, z dne 4.3.1993, ugotovilo, da 14. člen zakona
                  o denacionalizaciji ni v neskladju z ustavo. Obrazložilo je, da so bili subjekti,
                  na katere se ta člen nanaša v času podržavljenja njihovega premoženja, kot tudi v
                  celotnem obdobju do sprejetja zakona, obravnavani kot domače pravne osebe in jih
                  kot take opredeljuje tudi pozitivno pravo.</p>
               <p>Pri odgovoru na navedeno odprto pismo je gospod Malovašič upošteval odgovornost
                  predsednika Vlade, da spoštuje ustavnost in zakonitost. Odgovor gospoda Malovašiča
                  pa seveda v ničemer ne posega v morebitno oceno ali odločitev o tem, da bi bilo
                  treba zakon spremeniti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Notranji minister gospod Šter.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Spoštovane poslanke in poslanci! Lep pozdrav! Državni zbor v tem
                  sklicu se je podrobneje ukvarjal, ne podrobneje, ampak zelo podrobno ukvarjal z
                  vladnim predlogom zakona, ki je urejeval nekatera vprašanja, na katera je v svoji
                  pobudi opozoril poslanec gospod Jelinčič. Prav tako je iz poslanskih vrst pogosto
                  v obravnavi predlog, ki zadeva kakšno od vprašanj, res pa je, da so navedbe, ki
                  jih je poslanec navajal kot utemeljitev svoje pobude seveda primerne, da se jih
                  pokomentira širše. Z njimi je možno polemizirati, tudi z nacionalno pogojenim
                  delikvenstvom in mi si jemljemo za vzgled tudi zakonodajo iz nemškega
                  zakonodajnega področja, tudi iz drugih evropskih zakonodajnih sistemov, pa ne samo
                  s področja urejanja državljanstva ali dvojnega državljanstva, pač pa tudi s
                  področja izzivanja mednacionalnega sovraštva in podobno. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje? Prosim, dve minuti.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Odgovor gospoda Bandlja me je prepričal, da v tej zadevi ne gre za
                  kakršnokoli ugotavljanje realnega in dejanskega stanja, za kakršno koli delovanje
                  slovenske Vlade v korist slovenskega naroda, ampak da gre za <q>"deal"</q> med slovensko
                  Vlado in rimokatoliško cerkvijo. Dejstvo je, da nobena od navedenih zadev oziroma
                  navedenih utemeljitev, ki jih je povedal gospod Bandelj, ne drži. Vse skupaj je,
                  po mojem, Ministrstvo za pravosodje, na žalost, temeljilo na banski odredbi
                  gospoda Korošca iz leta 1939, ki pa ni bila verificirana v bivši Kraljevini
                  Jugoslaviji in tista zadeva pravzaprav ne velja nič.</p>
               <p>Mislim, da bi morala delovati slovenska Vlada v interesu slovenskega ljudstva, ne
                  pa v interesu tuje pravne osebe, to se pravi Vatikana, ki ima svojo izpostavo v
                  rimokatoliški cerkvi v Ljubljani.</p>
               <p>To, da so bili po neki odločbi, ki nima temeljev, poklonjeni v letu 1939 gozdovi
                  ljubljanski škofiji, je bila ta zadeva že takrat tako sporna, da je v Beogradu, v
                  takratni skupščini, takratne Kraljevine Jugoslavije, niso ratificirali. Danes
                  demokratična oblast temelji in si prizadeva, da bi vrnili Slovenijo v 16.
                  stoletje, namesto da bi šli naprej v Slovenijo 21. stoletja.</p>
               <p>Kar se pa tiče odgovora oziroma male razširitve gospodu Šteru, bi vseeno prosil,
                  če bi morda vsaj nakazal, kdaj, ali in kdaj lahko pričakujemo kakšen podoben zakon
                  v parlamentu, če ne, smo ga pripravljeni vložiti poslanci Slovenske nacionalne
                  stranke. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod minister Šter.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Torej, ko sem rekel, da bi bilo vredno nekatere od argumentov pokomentirati in
                  obrazložiti, sem seveda mislil na to, da bomo odgovor posredovali pisno. Ker gre
                  za zakonodajni postopek, je seveda to projekt, ki ga mora obravnavati in sprejeti
                  tudi Vlada, kajti Vlada je predlagatelj zakonov v Državni zbor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje ima gospod doktor Jože Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Moje vprašanje velja Ministrstvu za delo, družino in socialo o
                  naslednjem problemu. V koliki meri zagotavlja ministrstvo izpolnjevanje zakona o
                  zajamčeni plači? Gre konkretno za primere pripravnikov, ki ne dobivajo tega, kar
                  bi po zakonu morali in prav tako v tej povezavi imamo informacije, da ne dobivajo
                  pripravniki teh dodatkov za prevoz na delo in za hrano. Moje vprašanje se nanaša
                  na to, v koliki meri in kako učinkoviti so kontrolni mehanizmi državne uprave, ki
                  je za to pristojna. To je ena stvar in v tej zvezi pravzaprav kot ilustracijo
                  morda še en element. Kakšne ideje oziroma kakšne ukrepe izvaja ministrstvo v
                  primerih, ko delavci ne dobijo, ali pa dobijo z velikim časovnim zamikom plače v
                  podjetjih, ki tičijo v finančnih težavah? Ker gre za podjetja, ki so še vedno
                  družbena podjetja ali državna podjetja, je tukaj seveda, po moji oceni,
                  ministrstvo na nek način odgovorno, da se tukaj premostijo težave, pred katere so
                  postavljeni ti zaposleni, ki plač iz teh ali drugih razlogov ne morejo dobiti.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, ministrica za delo, družino in socialne zadeve
                  Klinarjeva.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa, gospod podpredsednik. Poslanke in poslanci! Spoštovani dr. Pučnik. Na
                  vprašanje, ki ste ga tudi v pisni obliki zastavili, bom poizkušala odgovoriti v
                  treh delih.</p>
               <p>Najprej, Inšpektorat za delo kot organ v sestavi našega ministrstva je v skladu z
                  zakonom o inšpekciji dela pristojen za nadziranje izvajanja zakonov, drugih
                  predpisov, kolektivnih pogodb in splošnih aktov, ki urejajo plače in druge
                  prejemke iz delovnega razmerja in na tej podlagi inšpektorat v skladu s
                  kadrovskimi možnostmi in z zakonskimi predstojnostmi izvaja nadzor nad temi
                  zakoni. Dejansko pa so dolžni izvajati zakon subjekti, katerim je zakon namenjen,
                  predvsem delodajalci, ki izplačujejo, bodisi so v situaciji zajamčene plače, plače
                  pripravnika in druge zadeve, na katere ste vi opozorili. Poleg tega, kar zadeva
                  zaposlovanje pripravnikov, opravljamo, tako smo se dogovorili v okviru
                  Republiškega zavoda za zaposlovanje, ki sofinancira pripravništvo, tudi dodaten
                  pregled izvajanja sofinanciranja pripravništva, tudi z vidika nadaljevanja ukrepov
                  aktivne politike zaposlovanja. Mimogrede, ob koncu lanskega leta je bilo v
                  pripravništvo z vidika sofinanciranja našega ministrstva vključenih 5759
                  pripravnikov v Sloveniji.</p>
               <p>In sedaj, kako poteka ta nadzor in kakšni so dejanski problemi v zvezi s tem.
                  Inšpektorat za delo kot organ v sestavi, in to je bila prva inšpekcija, ki je
                  dejansko prešla pod neposredno nadzorstvo ministrstva, ostale v drugih
                  ministrstvih so to v bistvu z začetkom letošnjega leta prešle, ima 27 enot v
                  Sloveniji, v katerih je 50 inšpektorjev. Na sedežu inšpektorata v Ljubljani je 12
                  inšpektorjev, pristojnih za nadzor s področja varstva pri delu. Inšpektorat za
                  delo izvaja, v grobem rečeno, dve vrsti nadzora: nad predpisi s področja varstva
                  pri delu in nad predpisi s področja delovnih razmerij in drugih zakonov, ki
                  zadevajo to področje. Dejansko je, da Inšpektorat za delo obravnava vsako prijavo,
                  tako s področja delovnih razmerij kot tudi s področja varstva pri delu. Glede na
                  število inšpektorjev pa resnično ni mogoče, dokler se ne dopolnijo kadrovski
                  predlogi. O tem so obveščeni tako predsednik Vlade, Vlada in kadrovska komisija.
                  To bo tudi predmet razprave o proračunu letošnjega leta, kako zagotoviti to. Ni
                  mogoče opravljati tega inšpekcijskega nadzora in pregledati vsak pravni subjekt, v
                  tem smislu tudi preventivni nadzor. Teh pravnih subjektov je v Sloveniji več kot
                  125 tisoč. Dejansko pa Inšpektorat za delo obravnava vsako prijavo delavcev, kjer
                  opozarjajo na kršitev pravic.</p>
               <p>Kot sem že prej dejala, v 27 enotah je od 55 inšpektorjev le 19 tistih, ki
                  nadzirajo področje kršitev pravic iz delovnega razmerja, vseh možnih pravnih
                  subjektov je pa več kot 125 tisoč.</p>
               <p>Na osnovi ugotovljenih nepravilnosti inšpekcija za delo ukrepa z izdajo ureditvene
                  odločbe, z ovadbo tožilstvu in s predlogom sodnikom za prekrške. Nemalokrat
                  Inšpekcija za delo ukrepa na vse tri način hkrati.</p>
               <p>V preteklem letu je Inšpektorat za delo vodil tudi akcijo nadzora pripravništva po
                  8. členu in prvem odstavku 47. člena zakona oziroma kolektivne pogodbe za
                  gospodarstvo. Akcija je potekala od januarja do maja preteklega leta.
                  Nepravilnosti, ki so bile ugotovljene, so bile tudi odpravljene oziroma so bili
                  izrečeni ustrezni ukrepi.</p>
               <p>Vse leto pa Inšpekcija za delo spremlja oziroma nadzira izvajanje zakona o
                  zajamčenem osebnem dohodku in tudi, kot sem že prej rekla, delo pripravnikov.
                  Mogoče samo nekaj podatkov, bomo pa podrobne podatke za celotno leto 1994 dali ob
                  analizi vseh razlogov in tudi ukrepov oziroma vsega, kar iz izrečenih ukrepov
                  izhaja. Samo nekaj podatkov. V podjetjih, na primer je bilo v letu 1993
                  ugotovljeno na področju kršitve zakonov o zajamčenih osebnih dohodkih 108
                  nepravilnosti. Izdanih je bilo 37 ureditvenih odločb in 7 prijav sodnikom za
                  prekrške, druge nepravilnosti so bile odpravljene na podlagi roka, danega v
                  zapisniku inšpektorjev. Glede pripravništva, ugotovljeno je bilo 34 nepravilnosti,
                  izdanih 5 ureditvenih odločb, druge nepravilnosti so bile odpravljene na podlagi
                  roka, danega v zapisniku Inšpekcije dela. V obratovalnicah je bilo prav tako glede
                  zajamčenega osebnega dohodka ugotovljeno 96 nepravilnosti, izdanih 17 ureditvenih
                  odločb in dve prijavi sodniku za prekrške. Prav tako so bile nepravilnosti
                  ugotovljene tudi na področju pripravništva, izdane so bile ureditvene odločbe in
                  tudi prijava sodniku za prekrške. Tudi v preteklem letu se je nadaljeval nadzor
                  nad izvajanjem predvsem teh dveh kršitev, že prej omenjenih. V vseh primerih, kjer
                  je inšpekcija za delo ugotovila nepravilnosti, je ukrepala, tako da s tega vidika
                  inšpekcija za delo opravlja zakonske naloge.</p>
               <p>Dejansko pa Inšpektorat za delo ugotavlja, da, po analizi kršitev pravic delavcev
                  na podlagi zakona o delovnih razmerjih, o temeljnih pravicah iz delovnega razmerja
                  in kolektivnih pogodb za delo, za učinkovitejše nadzorstvo potrebuje približno 60
                  novih inšpektorjev, ki bi nadzirali področje že prej omenjenega izvajanja zakona,
                  ter približno še 20 inšpektorjev za področje nadzor varstva pri delu. S številom
                  trenutno zaposlenih inšpektorjev pa je mogoče opravljati nadzor predvsem na
                  podlagi prijav, ni pa mogoče opravljati splošnega nadzora. Zato verjamem,</p>
               <p>da bo tudi ob razpravi o proračunu razumevanje za to, da v okviru zagotavljanja
                  izvajanja zakona zagotovimo tudi kadrovske pogoje za nemoteno delo teh
                  inšpektorjev. Gre namreč za to, da je potrebno dobiti soglasje za dodatno
                  zaposlitev teh inšpektorjev. Napovedi pa so, da v letošnje letu v državni upravi
                  do zaposlovanja praktično ne bi prišlo oziroma v izjemnih primerih. Potrebno je
                  zagotoviti tudi druge razmere za delo. Mimogrede, večinoma se ti inšpektorji na
                  oglede vozijo z javnimi prevoznimi sredstvi in vse to so tudi nujni pogoji, da
                  zagotovimo učinkovit nadzor na tem področju. Kot nadaljevanje pa je seveda
                  potrebno podobne kadrovske in prostorske zagate urediti tudi na področju dela
                  pravosodnih organov, da bi bili tudi ukrepi, ki jih izrečejo inšpektorji za delo,
                  potem primerno sankcionirani.</p>
               <p>Morda še glede vašega vprašanja, kakšni so ukrepi oziroma kako ministrstvo pomaga
                  v primerih, kjer so težave z izplačevanjem plač.</p>
               <p>Eden ukrepov je, tudi z vidika izvajanja aktivne politike zaposlovanja, pomoč pri
                  ohranjanju delovnih mest. Drugi je bolj sistemske narave, kjer proučujemo možnosti
                  za ustanovitev posebnega sklada. Ta razprava je stekla tudi v okviru
                  ekonomsko-socialnega sveta, ki naj bi sistemsko zagotovil možnosti za reševanje
                  teh problemov. Ker pa v svojem vprašanju v bistvu tudi pravite, da bi moral
                  pristojni državni organ v primeru neizplačevanja plač sprožiti stečajni postopek
                  za konkretno podjetje in od delodajalca izterjati izplačilo plač najmanj v višini
                  zajamčene plače, moram povedati, da lahko stečajni postopek sproži dolžnik, upnik
                  ali osebno odgovorni družbenik, da Inšpekcija za delo ni pristojna v tem primeru
                  za sprožitev tega postopka in da to seveda lahko storijo delavci, tudi v takih
                  primerih, kjer se podjetje znajde v težavah in kjer ne more izpolnjevati te
                  zakonske naloge. Pričakujem, da bodo tudi v okviru sprejetja socialnega sporazuma,
                  dogovora o politiki plač in tarifne priloge za leto 1995, sprejete rešitve, ki
                  bodo prispevale k temu, da podjetij, kjer ne bi mogli izplačevati plač, vsaj
                  minimalnih, praktično ne bo. Je pa to v prvi vrsti odgovornost podjetja, da
                  zagotavlja izvajanje zakona pristojnih državnih organov, da nadzirajo in v okviru
                  zakonskih možnosti pomoč v teh kriznih razmerah in ustvarjanje sistemskih okvirov,
                  da bi bilo razlogov za tako stanje čim manj. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Torej, vem da je deset minut
                  precej kratka doba, če se želi vse povedati, vendar naslednje, ki bodo odgovarjali
                  prosim, da so bolj kratki, drugače nam bo zmanjkalo časa.</p>
               <p>Vprašanje ima Franc Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Vladi zastavljam naslednje vprašanje: s kakšnimi ukrepi bo preprečila
                  nadaljnje zaraščanje kmetijske zemlje v Sloveniji? Naj to vprašanje malo
                  obrazložim. V Sloveniji se iz leta v leto zarašča vse več kmetijskih zemljišč,
                  predvsem na območjih s težjimi pridelovalnimi razmerami, kot so gorske, višinske,
                  strme kmetije in pa kmetije na kraškem območju. Koliko je teh kmetij oziroma teh
                  zemljišč? Na prvi pogled jih je veliko. Res je, da se tega z glavne ceste ne vidi,
                  ampak tisti, ki v takšnih območjih živimo oziroma se po takšnih območjih gibljemo,
                  vidimo da je ta proces že zastrašujoč.</p>
               <p>Ima Vlada register kmetij oziroma v okviru tega register tistih lastnikov, ki
                  zemlje ne obdelujejo? Kolikor je meni znano tega nima, no in če ga nima, dajem
                  pobudo, da ga čim prej pripravi, ker bo le na takšen način lahko imela osnovo za
                  načrtovanje ukrepov, ki bi ta proces zaustavili.</p>
               <p>Obstoječi zakon o kmetijskih zemljiščih, ki sedaj v precejšnji meri seveda ne more
                  več veljati, novega pa še nimamo, in ga na žalost tudi v programu za letošnje leto
                  ni, to problematiko teoretično sicer razrešuje, praktično pa se v smislu
                  zagotovitve obdelave kmetijskih zemljišč ta zakon ni izvajal že takoj po sprejetju
                  približno pred 15 leti. Po tem zakonu so namreč Kmetijske zemljiške skupnosti
                  pooblaščene, da preverjajo, kako so kmetijska zemljišča obdelana in seveda, da
                  tudi predlagajo ukrepe, kako zagotoviti obdelavo.</p>
               <p>Naj ob tem opozorim tudi na zakon o dedovanju kmetijskih zemljišč oziroma kmetij,
                  katerega del členov je Ustavno sodišče razveljavilo s 1. januarjem 1995. V celoti
                  pa ta zakon preneha veljati konec tega leta. Tudi v programu našega dela v
                  Državnem zboru ni zakona o dedovanju kmetij oziroma kmetijskih zemljišč. Tudi
                  menim, da je zaščita prevzemnikov premajhna oziroma, če z zakonom ne bo, je sploh
                  ne bo in da je tudi to eden razlogov, da nekatere kmetije propadajo. Pri tej
                  problematiki imamo dve situaciji. Prva je, ko se praznijo cela območja, ko
                  praktično ni nikogar več, ki bi še bil pripravljen ukvarjati se s kmetijstvom v
                  teh težjih razmerah, ko praktično tudi s strani države ni nobene pomoči oziroma
                  usmeritve. Menim, da teh 3 do 5 tolarjev premije za liter mleka za ta območja, kar
                  predstavlja približno 8 do 15% odkupne cene, ali pa 30 do 50 tolarjev za kilogram
                  mesa, kar je približno enak odstotek, še daleč ni dovolj težak ukrep, ki bi
                  preprečil praznenje posameznih območij in na ta način se potem zarašča kmetijska
                  zemlja.</p>
               <p>Drug primer pa je, ko je na takšnih območjih s težjimi pridelovalnimi razmerami
                  vendarle še ostalo nekaj mladih družin, ki so pripravljene tam tudi ostati,
                  obdelovati kmetije, vendar imajo premalo zemlje, da bi lahko od dela na tej zemlji
                  tudi dostojno živele. V okolici njihovih kmetij pa propadajo druge kmetije, ki jih
                  lastniki bodisi ne morejo obdelovati, ostareli ljudje, ali pa tudi ne želijo, ker
                  imajo pač druge vire prihodkov, pa ni ukrepov, da ta zemlja ne bi propadla, se ne
                  zaraščala. Zemlja pa tudi ni takšne kakovosti, da bi lahko pokrila še za kupnino,
                  če bi jo, recimo tisti, ki jo želijo obdelovati, vzeli v zakup.</p>
               <p>Predlagal bi, da bi, recimo, v takšnih primerih država refundirala za kupnino
                  tistemu, ki bi želel to zemljo obdelovati po kriterijih, kot jih ima, na primer
                  Sklad kmetijskih zemljišč in gozdov Republike Slovenije. To verjetno ne bi zajelo
                  prevelikega obsega, ampak vendarle ena možnost za to, da bi po eni strani
                  stimulirali tiste, ki zemlje ne obdelujejo, da jo dajo v obdelavo drugim, ki jo
                  želijo in seveda, da tistim, ki jo želijo, tudi omogočimo, da to delajo. Menim, da
                  bi lahko kmetijska svetovalna služba, ki deluje po vsej Sloveniji, tudi pripravila
                  kriterije po eni strani, po drugi strani pa seveda tudi register ali spiske teh
                  potencialnih kmetij, ki bi jih lahko dali v zakup in seveda potencialnih
                  zakupnikov, katerim bi potem država refundirala to za kupnino.</p>
               <p>To vprašanje oziroma pobude sem postavil zdaj, pred sprejemanjem proračuna, ker to
                  je zdaj priložnost, da našo strategijo razvoja slovenskega kmetijstva tudi v
                  praksi poženemo v delovanje, da ne bo to samo mrtva črka na papirju. Vemo, da je
                  bil ta dokument, strategija, da je bila z veliko večino v parlamentu sprejeta, da
                  pa se žal v praksi njen učinek pravzaprav zelo slabo čuti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Namenoma nisem želel prekinjati, da ne bi iztirjal, ampak prosim
                  naslednje, ki sprašujete, držite se treh minut in ne predavati, sprašujte.
                  Odgovor, predstavnica iz Ministrstva za kmetijstvo, gozdarstvo in prehrano.</p>
            </sp>
            <sp who="SDZ1:UrbančičAlenka">
               <speaker>ALENKA URBANČIČ:</speaker>
               <p>Skušala bom odgovoriti na tisti del, s katerimi ukrepi bo Vlada Republike
                  Slovenije preprečila nadaljnje zaraščanje kmetijskih zemljišč. Res je, da sodi
                  glede težavnosti razmer za kmetijsko pridelavo Slovenija v krog držav z najbolj
                  neugodnim kmetijskim prostorom. In sicer zaradi izrazite reliefne razčlenjenosti,
                  ki se kaže predvsem na gibih kmetijskih zemljišč, nadmorski višini, neugodnih
                  klimatskih in pedoloških razmerah. To so elementi, ki vzporedno z oddaljenostjo in
                  težjo dostopnostjo vplivajo na skromnejše pridelovalne sposobnosti in dražjo
                  pridelavo. Na teh območjih so poseben problem zemljišča v zaraščanju. Prvič so
                  bila natančno in konkretno opredeljena v začetku devetdesetih let, ob izdelavi
                  agrokart v občinah. Po nepopolnih podatkih ocenjujemo, da je v Sloveniji v
                  različnih stopnjah zaraščanja približno 142 hektarjev kmetijskih zemljišč.
                  Ministrstvo za kmetijstvo, gozdarstvo in prehrano je že do sedaj namenjalo znaten
                  del proračunskih sredstev za izboljšanje gospodarjenja na območjih z omejenimi
                  možnostmi za kmetijsko pridelavo. V letu 1993 je prišlo v strukturi proračunskih
                  intervencij do pomembnih sprememb. Tako se je zmanjšal delež sredstev za izravnavo
                  vhodnih stroškov, povečal pa se je delež sredstev za izravnavo stroškov v območjih
                  s težjimi pridelovalnimi razmerami. Sredstva za težje pridelovalne razmere so
                  poleg sredstev za raziskovalno delo ter sredstev za izvozna nadomestila edina, pri
                  katerih, glede na leto 1992, beležimo realno povečanje. Tako se je tudi v
                  primerjavi z letom 1992 povečal delež intervencij v živinorejo, intervencij v
                  pridelavo mleka in rejo drobnice ter v sadjarstvo in vinogradništvo, zmanjšal pa
                  se je delež za poljedelstvo.</p>
               <p>Trend povečevanja sredstev območjem z omejenimi možnostmi pridelave je bil
                  ohranjen tudi v letu 1994. Za nekatere postavke, prav za območja s težjimi
                  pridelovalnimi pogoji, beležimo bistveno povečanje. Konkretno, v okviru izravnave
                  stroškov pridelave se je bistveno povečala podpora gorsko višinskemu območju.
                  Povečala se je pomoč pri zbiranju mleka na odročnih gorskih predelih, za
                  agromelioracijo trajnih nasadov in agromelioracije na splošno. Povečala so se
                  sredstva za plemenske živali, za drobnico oziroma to je regres. Povečale so se
                  odškodnine za škodo, ki jo povzroča divjad. Tudi v okviru strukturnih sprememb v
                  kmetijstvu in živilstvu so bila dana z agensko banko za drobnico, določena
                  sredstva in tudi to sodi v območja s težjimi pridelovalnimi pogoji.</p>
               <p>Ministrstvo za kmetijstvo, gozdarstvo in prehrano bo tudi v bodoče namenjalo
                  predvidoma še večji del sredstev za razvoj območij z omejenimi možnostmi za
                  kmetijsko pridelavo, vendar bo pri tem glede na specifične razmere v posameznih
                  okoljih, potrebno doseči usklajen in strokoven pristop nosilcev in izdelati
                  ustrezne programe sanacij. Ministrstvo za kmetijstvo, gozdarstvo in prehrano je za
                  natančno ugotovitev stanja in trendov na območjih z omejenimi dejavniki za
                  kmetijstvo naročilo pri Kmetijskem institutu Slovenije posebno študijo z naslovom
                  Analiza gospodarjenja na območjih z omejenimi dejavniki za kmetijstvo. Študija, ki
                  vključuje tudi analizo drugih dejavnikov, pomembnih za kmetijstvo, bo pomembna
                  strokovna podlaga za pripravo odločitev ministrstva in ta študija je v zaključni
                  fazi. Ko bo končana, jo bomo posredovali tudi Državnemu zboru. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Najprej pojasnilo. Gospa Urbančičeva je omenila, da je zaraščeno 142 hektarjev,
                  142000 hektarjev, ne. Ves odgovor je bil v tem smislu, da se povečuje, da se
                  povečuje in da tisti, ki v bistvu razmer ne poznajo dosti natančno, bi bili zdaj
                  pod vtisom, da je vse v najboljšem redu, da gre v to smer.</p>
               <p>Res, da se povečuje, to sem tudi omenil, 3 do 5 tolarjev za liter mleka in 30 in
                  50 tolarjev za kilogram mesa, kar je okrog 8 do 15%, da to ni tisti ukrep oziroma
                  ni zadosten, da bi preprečil nadaljnji proces. Bilo je tudi rečeno za zbiranje
                  mleka, da je pač bilo. Saj je res bilo. Za en primer, za neko zadrugo je bilo v
                  proračunu namenjenih 3 milijone tolarjev, ampak to za zbiranje mleka, 3 milijone
                  za vso Slovenijo, ni nič. Če bi bilo na drugih območjih še več takih ukrepov, bi
                  to bilo. To je, recimo, kot en primer. Tako da ne bi bil vtis, da je vse res, da
                  se povečuje in da smo že na najboljšem.</p>
               <p>Bi pa vprašal samo še to v zvezi z zakonom o kmetijskih zemljiščih in z zakonom o
                  dedovanju kmetij. Ali bo Vlada v tem letu pripravila zakon o dedovanju, ki ga je
                  Ustavno sodišče razveljavilo. Nekaj členov s 1.1., zakon v celoti pa na konec
                  leta. Ali bosta ta zakona, ki bi tudi regulirala procese ne samo, da jih usmerjamo
                  z ekonomskim, ampak tudi po zakoniti poti, ali bosta letos v proceduri ali ne.
                  Mislim, da bi morala biti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor na dodatno vprašanje, bo? <stage>(Ni ga.)</stage> Upamo, da bo
                  pisno. Naslednje vprašanje ima Janez Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Vprašanje Vladi Republike Slovenije. V samostojni državi Sloveniji sta nadzor nad
                  državno mejo, to je gibanje blaga in ljudi na mejnih prehodih prevzela slovenska
                  policija in carina. Pri sprejemanju zakona, druga obravnava na 12. seji dne
                  5.10.1993, o spremembah in dopolnitvah zakona o carinski službi smo tedanje
                  zahteve carinskih uslužbencev, ki govorijo o izenačitvi pogojev dela in iz tega
                  izhajajočih pravicah, tu mislim predvsem na benificirano delovno dobo, zavrnili z
                  naslednjo utemeljitvijo in sklepom: <q>"Državni zbor Republike Slovenije zadolžuje
                  Vlado Republike Slovenije, da do decembrske seje 1993 pripravi enotne kriterije za
                  beneficirano delovno dobo in kriterije za odmero starostne pokojnine za vse
                  poklice in mu predloži ustrezne spremembe področnih zakonov."</q></p>
               <p>Vlado Republike Slovenije sprašujem zato, kako daleč je prišla pri uresničevanju
                  sklepa Državnega zbora in ji hkrati dajem pobudo, da omenjeno problematiko uredi v
                  enotnem zakonu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Ministrica Klinarjeva.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa. Spoštovani magister Jug! V programu dela Vlade je predvideno, da naj
                  bi bil predlog zakona za prvo obravnavo predložen v Državnem zboru v novembru
                  letošnjega leta. Dejstvo je, da sedanjega sistema štetje zavarovalne dobe s
                  povečanjem ni mogoče tako popraviti, da bi ustrezal dejansko sodobnim rešitvam,
                  tudi primerjalnim v zahodni Evropi, glede na to, da je bila tako imenovana
                  benificirana doba - pravilni izraz je štetje zavarovalne dobe s povečanjem - posebnost naše države. Tako je bilo že ob obravnavi zakonov v obrambi in javni
                  varnosti sprejeto stališče, da se sedanji sistem štetja zavarovalne dobe s
                  povečanjem nadomesti z novim sistemom prostovoljnega oziroma dodatnega
                  pokojninskega zavarovanja.</p>
               <p>Uvedba takega sistema pa je izjemno pomembna reforma ali korak v tej reformi
                  celotnega pokojninskega in invalidskega zavarovanja, predvsem s tega vidika, da se
                  odrekamo dosedanjim načinom izvajanja tega zakona in prehajamo na nov sistem. Ker
                  gre za popolno novost, je potrebno pred njegovo uvedbo proučiti vse možne
                  posledice ter tudi zgraditi sistem nadzora in garancij, s katerimi bi bile
                  odpravljene vse možnosti za zlorabe. Zato smo v pripravo tega projekta vključili
                  tudi sodelovanje strokovnjakov iz <q>"PHARE"</q> programa. Dejstvo je, da bi v takem
                  prostovoljnem invalidskem in pokojninskem zavarovanju, ki bi bilo ločeno od
                  obveznega zavarovanja, bi za delavce in druge zavarovance, ki so po sedanjih
                  predpisih upravičeni do štetja zavarovalne dobe s povečanjem oziroma do pridobitve
                  in odmere pokojnine po posebnih predpisih, uredili zavarovanje za dodaten obseg
                  pravic oziroma za pridobitev pravic pri nižji starosti. Financirano bi bilo po
                  načelu kapitalskega kritja, kar pomeni, da bi se prispevki nalagali na osebnem
                  računu posameznega upravičenca in če bi jih pričel koristiti kasneje, bi bila
                  mesečna renta ustrezno večja, zato bi tisti, ki bi ga delodajalec še hotel
                  obdržati na delu, ne prišli v slabši položaj od kolegov, ki bi pravico
                  uveljavljali takoj, ko bi dopolnili minimalne pogoje.</p>
               <p>Torej, rešitve se pripravljajo. Ker so pa dejansko izjemno zahtevne, v bistvu
                  sedaj poteka strokovna priprava na samo zakonsko podlago. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Naslednjo vprašanje ima gospod
                  Ivan Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Imam drugo vprašanje, kot tisto, katero sem prvo vložil, tako da
                  sem Ministrstvo za pravosodje s tem razbremenil.</p>
               <p>Poslansko vprašanje Vladi Republike Slovenije, da pojasni zlorabe v mariborskem
                  begunskem centru. V zadnjem času se v nekaterih tujih časopisih, zlasti nemških,
                  pojavljajo obtožbe na račun begunskega centra v Mariboru. V nemškem tisku vse
                  pogosteje navajajo navedbe, da se humanitarnih sredstev, ki jih za begunce zbirajo
                  v Nemčiji, polašča mafija, ki jo sestavljajo Hrvatje, Srbi, Albanci in SLovenci.
                  Svetnik nemškega veleposlaništva v Ljubljani dr. Johan Georg Michael Wirtschel je
                  zagotovil predstavnikom humanitarne organizacije v Nemčiji, da bodo probleme v
                  naši državi oziroma v naših begunskih centrih ustrezno rešili. Tako lahko
                  preberemo, da so v centru Maribora razdelili samo 1000 od 18.000 tablic čokolade,
                  ki so jih poslali iz Nemčije. Da so poslali 300 parov čevljev, a še vedno niso
                  dobili spiska, kdo jih je prejel.</p>
               <p>Poslansko vprašanje postavljamo, ker menimo, da je potrebno, da se preveri
                  delovanje Urada za begunce pri Vladi Republike Slovenije. Nedavno je bila naša
                  javnost seznanjena že o neustreznem finančnem poslovanju na Uradu za begunce.
                  Sedanje pisanje pa samo potrjuje že od prej znane nepravilnosti.</p>
               <p>Poslanska skupina Slovenske nacionalne desnice zahteva, da Vlada do naslednje seje
                  Državnega zbora poda poročilo o delu Urada za begunce in begunskih centrov v
                  Sloveniji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, gospod Bandelj.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovani! Ker vprašanje ni bilo najavljeno, bo direktor urada vsak trenutek
                  tukaj, bom čisto kratko povedal nekaj osnovnih ugotovitev.</p>
               <p>Dejstvo je, da se z begunsko problematiko v tej državi ukvarja 13 ljudi, ki
                  oskrbujejo 27 centrov, v katerih je približno 10.000 beguncev. S problemom, na
                  katerega je poslanec zdaj opozoril, se Vlada in ta urad že ves čas ukvarjata.</p>
               <p>Treba je povedati tudi to, da ugotovitve SDK, na katere se je gospod poslanec
                  skliceval, izhajajo izpred nekaj let in so bile vmes nepravilnosti že sanirane.
                  Vendar je dejstvo, da do takih zlorab prihaja, tudi to v Mariboru je odkril urad
                  sam in urad prijavil ustreznim organom, zato je prišla zgodba v javnost. Takih
                  primerov je v nekaterih centrih še nekaj. Dejstvo je tudi, da takih zlorab
                  popolnoma preprečiti ne bo mogoče. To predvsem tudi zaradi tega, ker so v bistvu
                  humanitarne organizacije na nek način povzročitelj oziroma se nočejo držati reda,
                  ki v tej državi velja in hočejo celo poimensko nekaterim beguncem deliti
                  humanitarno pomoč. Seveda gre ta humanitarna pomoč mimo Ljubljane, mimo Urada za
                  begunce direktno v te centre, kjer je priložnosti za izgubo nadzora nad takšno
                  humanitarno pomočjo lahko veliko, predvsem zaradi tega, ker humanitarna pomoč ni
                  registrirana v naši državi.</p>
               <p>Če to zadošča za danes, predlagam, tako kot je gospod poslanec predlagal Vladi, bi
                  dali v 14 dneh, treh tednih celovito poročilo o tej problematiki. Sicer pa bo čez
                  kakšnih 15 minut tukaj direktor Urada in bo lahko bolj podrobno odgovoril na to
                  vprašanje. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za obrazložitev, vendar bi vseeno opozoril, da ta zadeva ni tako stara in je
                  aktualna. Že v prejšnjem Tedniku, prejšnji četrtek, je bilo v širši javnosti.
                  Mislim, da ima Vlada kljub temu toliko možnosti, da te stvari le nadzira. Vseeno
                  prosim za detajlno poročilo o teh zadevah povsod v Sloveniji, kjer so begunska
                  taborišča oziroma zbirni centri. Prosim, da se to resno upošteva, ker gre to že do
                  neslutenih mej, rekel bi, da že v kriminal. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor bo pisni in Vlada vse te stvari resno jemlje. Gospod
                  Bandelj.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Hvala lepa. Če lahko samo še to. Nisem rekel, da primer ni nov. Rekel sem, da je
                  prišel v javnost potem, ko ga je odkril Urad za begunce in Urad za begunce je tudi
                  sprožil ustrezne aktivnosti. Dejstvo pa je, da država v celoti vnosa in prihoda
                  humanitarne pomoči ne nadzira oziroma urad tega ne nadzira zato, ker humanitarne
                  organizacije in tuji donatorji želijo najti stik direktno s konkretnimi begunskimi
                  centri in celo tako daleč gredo, da poskušajo dobiti stike celo s konkretnimi
                  begunci. Seveda v tem primeru mnogokrat urad sploh ne ve, da je humanitarna pomoč
                  prišla in tu nastanejo potem možnosti zlorab. Sicer pa, kot rečeno, poročilo
                  sledi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje ima Maria Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa za besedo. Vsem skupaj lep pozdrav. Ministrstvu za kmetijstvo in
                  gozdarstvo postavljam naslednjo poslansko pobudo. Svojo poslansko pobudo namenjam
                  misli o vrednosti domače zemlje in kolikšen del te je last tamkaj živečih ljudi in
                  kako ta zemlja bogati prebivalce teh pokrajin. Dejstvo je, da so bila s sprejetjem
                  zakona o skladu kmetijskih zemljišč in gozdov Republike Slovenije vsa družbena
                  kmetijska zemljišča podržavljena oziroma prenesena v Sklad kmetijskih zemljišč in
                  gozdov Republike Slovenije. Posledica zgoraj navedenega dejstva je odtujeno
                  gospodarjenje z vsemi zemljišči. Prepričana sem, da bi bilo glede na poznavanje
                  razmer daleč najbolj racionalno, da bi s temi zemljišči upravljale občine na
                  območju, na katerih se ta zemljišča nahajajo.</p>
               <p>Drugi zelo pomemben vidik oziroma razlog o prenosu upravljanja s temi zemljišči na
                  občine je renta oziroma zakupnina za ta zemljišča in dohodek od gozdnih zemljišč.
                  Samo občina Lendava bi, po grobi oceni, iz zakupnine in dohodka od gozdov letno
                  pridobila okrog 1 milijon 200 tisoč nemških mark, kar bi bil znaten prihodek glede
                  na to, da ima občina zelo skromne druge lastne vire. Verjamem, da so tudi druge
                  lokalne skupnosti zainteresirane za te spremembe - Zemlja je naše naravno
                  bogastvo. Prav tako je pomembna naloga sklada tudi zagotavljanje zemljišč v
                  postopkih denacionalizacije. Iz dosedanjih postopkov je razvidno, da je zaradi
                  kadrovskih težav sklada zelo oteženo vračanje kmetijskih zemljišč v naravi. Menim,
                  da bi tudi na tem področju lahko občine opravile to nalogo hitreje in bolj
                  kvalitetno.</p>
               <p>Glede na navedene tri osnovne točke, te pa so: enostavnejše upravljanje s skladom
                  na občinskem nivoju, prihodek od najemnin in prihodek od gozdov, naj bo izvirni
                  prihodek lokalne skupnosti, torej tistega, na območju katerega je bil tudi
                  ustvarjen in tretjič, poenostavitev postopkov denacionalizacije kmetijskih
                  zemljišč in gozdov za primere vračanja v naravi, predlagam, da se v tem smislu po
                  hitrem postopku spremeni zakon o Skladu kmetijskih zemljišč in gozdov Republike
                  Slovenije.</p>
               <p>Drugi del moje pobude je namenjen problematiki zemljišč, ki so v privatni lasti.
                  Koliko je vredna domača zemlja, ki je v lasti kmetov že stoletja, če to zemljo
                  uporablja družbeno podjetje za rejo divjadi. Seveda spet govorim o gojitvenem
                  zavodu Kompas in o 150 hektarjih zasebnih zemljišč v okolici Hodoša, ki jih ni
                  mogoče obdelati zaradi divjadi in dalje od 300, 400 hektarjev, kjer kmet samo
                  seje, žanje pa ne. Vprašanje postavljam gospodu Antonu Simoviču, glavnemu
                  republiškemu inšpektorju na Republiškem Inšpektoratu za lovstvo in ribištvo.
                  Pozivam ga, da obišče te kraje in ne samo kot lovec, ampak tudi kot odgovorni, ki
                  naj bi končno po dvajsetih letih rešil problem škode, ki jo povzroča divjad na
                  privatnem posestvu. Če tega problema ne zna ali noče rešiti, ga pozivam, da
                  odstopi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To je bila sicer bolj pobuda, ampak kaže, da bo tudi komentar s strani
                  Vlade.</p>
            </sp>
            <sp who="SDZ1:UrbančičAlenka">
               <speaker>ALENKA URBANČIČ:</speaker>
               <p>V skladu z zakonom o Skladu kmetijskih zemljišč in gozdov Republike Slovenije so
                  last lokalnih skupnosti postala kmetijska zemljišča in gozdovi, ki so bila leta
                  1941 last občin. Prav tako so postala last občin nezazidana stavbna zemljišča, za
                  katere je na dan uveljavitve zakona o Skladu kmetijskih zemljišč in gozdov
                  Republike Slovenije obstajal veljaven prostorsko izvedbeni načrt oziroma tista
                  nezazidana stavbna zemljišča, ki so bila v Skladih stavbnih zemljišč. Vsa ostala
                  kmetijska zemljišča, gozdovi in nezazidana stavbna zemljišča, za katere ni
                  veljavnega prostorsko-izvedbenega načrta, katera so bila družbena lastnina z
                  imetnikom pravice uporabe občin, so postala lastnina Republike Slovenije. Po
                  zakonu s kmetijskimi zemljišči, kmetijami in gozdovi v lasti Republike Slovenije
                  gospodari Sklad kmetijskih zemljišč in gozdov Republike Slovenije. Gospodarjenje
                  po tem zakonu obsega upravljanje in razpolaganje.</p>
               <p>Območja bivših občin Murska Sobota in Lendava pokriva lokalna izpostava sklada v
                  Murski Soboti. Razmejitev in prenos bivše družbene lastnine med občino in državo
                  ni bil še opravljen, prenos kmetijskih zemljišč in gozdov pa so opravila podjetja,
                  ki se lastninijo po zakonu o lastninskem preoblikovanju podjetij. Tudi, na primer
                  kmetijski podjetji Kmetijskega gospodarstva Lendava in Rakičan. Sklad gospodari z
                  zemljišči v lasti države tako, da skrbi za njihovo obdelanost, jih daje v zakup
                  kmetom in kmetijskim organizacijam in vrši promet z zemljišči v skladu z zakonom
                  in s svojimi akti. Občine bodo lahko gospodarile z zemljišči, ki bodo v njihovi
                  lasti v skladu s svojo politiko, kot vsak drug lastnik.</p>
               <p>Republika Slovenija bo po končanih postopkih denacionalizacije v skladu z 22.
                  členom zakona o skladu kmetijskih zemljišč in gozdov Republike Slovenije nekatera
                  zemljišča prenesla v last lokalnih skupnosti po posebnem zakonu. Povedati moram
                  tudi to, da gospod Simonič ni več inšpektor, ker poteka reorganizacija inšpekcij.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Naslednje vprašanje ima gospa
                  Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Spoštovane kolegice, spoštovani kolegi, spoštovani predstavniki
                  Vlade! Najprej imam vprašanje, ki ga nameravam tudi pisno oddati in pričakujem
                  nanj pisni odgovor. V zadnjem času ali bolj rečeno, že dalj časa, v zadnje pa še
                  posebej, se v slovenski javnosti vrstijo najrazličnejši odzivi ob dejstvu, da
                  država vrača gozdove cerkvi. Zato me v zvezi s tem zanima:</p>
               <p>1.) Ali obstajajo dejansko pravne podlage za ta vračanja gozdov cerkvi?</p>
               <p>2.) Ali s pravnega vidika med posameznimi gozdnimi kompleksi, na primer savinjski
                  gozdovi in blejsko-bohinjski gozdovi, kot denimo Jelovica, Pokljuka, Mežaklja,
                  obstajajo kakšne razlike in če, katere?</p>
               <p>3.) Ali se dejansko blejsko-bohinjski gozdovi vračajo cerkvi na podlagi
                  konkordata, ki nikoli ni bil podpisan in s tem v nadaljevanju in v nadaljnjih
                  postopkih oziroma ratificiran, torej brez pravne podlage. Govorim o konkordatu, ki
                  ni bil podpisan.</p>
               <p>4.) Ali je bila glede na neveljavnost konkordata in s tem povezanih nadaljnjih
                  postopkih pred začetkom vračanja gozdov cerkvi narejena analiza, ekspertiza
                  pravnega stanja? Če je odgovor ne, ni bila.</p>
               <p>Dajem Vladi Republike Slovenije pobudo in v bistvu tudi zahtevo, da to stori
                  najkasneje do konca marca letos. Zakaj, do konca marca letos, bom povedala v
                  nadaljevanju. Hkrati pa predlagam, da vsi postopki vračanja gozdovi cerkvi do
                  zaključka analize pravnega stanja mirujejo.</p>
               <p>Mesec dni predlagam preprosto zato, ker vam lahko, mislim, da tudi že imate
                  izročim natančen seznam dokumentov, ki dokazujejo dejansko lastništvo oziroma
                  nelastništvo cerkve nad gozdovi, ki se ji zdaj vračajo in ki ste oziroma so ga
                  vladni predstavniki, pri tem mislim od predsednika Vlade do ministra za
                  pravosodje, prvaki nekaterih strank, podpredsednik Vlade in tudi gospod nadškof,
                  pa predsednik države in še nekateri dobili že med obravnavo in nato v nadaljevanju
                  sprejema zakona o denacionalizaciji, na zadnje pa pred dvema letoma in pol ko vam
                  jih je pisno posredoval ugledni raziskovalec slovenske zgodovine oziroma eden
                  najpomembnejših slovenskih zgodovinarjev, pa se nikomur od omenjenih na njegovo
                  pismo ni zdelo vredno niti resno odgovoriti, kaj šele kaj storiti.</p>
               <p>Torej, pričakujem pisni odgovor v poslovniškem roku meseca dni, vključno s to
                  zahtevano analizo pravnega stanja in zamrznitvijo postopkov.</p>
               <p>Zdaj vprašanje, na katerega sem pričakovala ustni odgovor, če bo mogoče, če ne,
                  glede na to, da so predstavniki Vlade v zadregi, ker je bilo vprašanje nekoliko
                  pozno najavljeno, bom pristala tudi na pisni odgovor.</p>
               <p>Sprašujem, na temelju katerih zakonov, katere zakonodaje poslujejo v Sloveniji
                  podjetja, katerih lastniki so tujci. Kakšna je pravna in socialna varnost
                  slovenskih državljanov, ki so zaposleni v diplomatskih, gospodarskih in drugih
                  vladnih in tudi nevladnih predstavništvih v tujih podružnicah in podjetjih ter v
                  slovenskih podjetjih s tujim vodstvom managementom. Ali obstaja pravna podlaga, ki
                  tujim predstavništvom nalaga enako obveznost obračunavanja in plačevanja
                  prispevkov kot slovenskim podjetjem? Če je ni, ali to pomeni, da je obveznost
                  polnjenja proračuna prenešena izključno na delavce v slovenskih podjetjih,
                  slovenski delavci v tujih podjetjih pa v zameno niso pravno zaščiteni? Kdo in kako
                  kontrolira finančno poslovanje takih podjetij oziroma firm oziroma, kako je z
                  njihovo registracijo, kakšen je davčni nadzor, komu se lahko pritožijo zaposleni?
                  Ali ima Republiška inšpekcija za delo v primeru delovno pravnih sporov kakšne
                  pristojnosti? Bojim se namreč, da na tem področju sistem ne deluje, da obstaja
                  pravna praznina, ki so jo tujci hitro spregledali in pri nas uvajajo svoja pravila
                  igre. Tako se nam dogaja tisto, kar bi se nam najmanj smelo, razprodajamo se,
                  razprodajamo svojo nematerialno substanco oziroma tisto, čemur pravimo <q>"good will"</q>
                  ali če lahko dobesedno prevedemo ta angleški</p>
               <p>izraz ugled Slovenije.</p>
               <p>No, eden od teh spremljajočih pojavov takega stanja je, denimo, da morajo
                  zaposleni v takih predstavništvih postati davčni utajevalci, saj jim uradno
                  prijavijo bistveno nižje plače kot jih dobijo in kod so zapisane v pogodbah,
                  običajno tja največ do tretjine, od česar ta podjetja, te firme in ta
                  predstavništva plačujejo tudi davke in prispevke, vsaj predvidevam tako. Da ne
                  priznavajo naših državnih praznikov, da šefi pregledujejo zdravniške izvide in po
                  lastni presoji oziroma narodnih običajih držav, iz katerih prihajajo priznavajo
                  oziroma ne priznavajo bolniške, dopuste, regrese.</p>
               <p>Na drugi strani pa država take delodajalce oprošča plačila carin na uvoz
                  avtomobilov, na primer, prometnega davka, kar se seveda običajnemu slovenskemu
                  smrtniku ne zgodi, da o drugih podrobnostih, če jih bodo pristojni želeli dobiti,
                  niti ne govorim, lahko jih pa priložim.</p>
               <p>Sprašujem, če Vlada lahko odgovori? Če ne more v tem trenutku, kot rečeno,
                  pričakujem pisni odgovor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, ki bi bil sicer verjetno dolg kot debela knjiga, pisni
                  odgovor.</p>
               <p>Naslednje vprašanje ima Nada Skuk, ki je ta trenutek ne vidim v dvorani, zato bomo
                  šli na naslednjega vpraševalca. Marjan Šetinc.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala lepa za besedo. Spoštovani predstavniki Vlade, spoštovani poslanke in
                  poslanci! Moje vprašanje je zelo kratko, zadeva pa nekatere nejasnosti v zvezi s
                  postopkom denacionalizacije. Gre za stanovanjsko hišo na Gosposki 3 v Ljubljani,
                  ki je bila denacionalizirana. Po tem postopku je lastnik postal, jaz bom govoril
                  samo v kraticah, originalni dokument sem predložil in ga imajo predstavniki Vlade,
                  je postal lastnik L.P., rojen v Ljubljani, stanujoč v Avstraliji. L.P. je
                  pridobljeno stanovanjsko hišo prodal K.L. M.A., rojen je v New Yorku, stanuje v
                  Avstriji.</p>
               <p>Glede na navedeno sprašujem naslednje. Na podlagi česa in na kakšen način sta
                  prodajalec in kupec pridobila slovensko državljanstvo? Drugič, stanovanjski zakon
                  določa, da imajo stanovalci najemniki predkupno pravico pri nakupu stanovanja. V
                  tem primeru pa stanovalce najemnike o prodaji stanovanjske hiše ni obvestil niti
                  prodajalec niti kupec. Prejeli so le obvestilo, da se ta stanovanjska hiša ne bo
                  prodajala. 147. člen že navedenega stanovanjskega zakona tudi določa, da morajo
                  lastniki najkasneje v šestih mesecih po uveljavitvi tega zakona skleniti najemno
                  pogodbo z občani, ki imajo lastninsko pravico. Najemna pogodba ni bila sklenjena,
                  čeprav so stanovalci to na podlagi zahtevka zahtevali.</p>
               <p>Končno, ker je omenjena stanovanjska hiša tudi kulturni spomenik, je zaščitena in
                  ima po zakonu o naravni in kulturni dediščini predkupno pravico občina oziroma
                  država. Zato sprašujem, ali je bila ustrezna upravna služba seznanjena s prodajo
                  stanovanjske hiše? Če da, zakaj ni o tem obvestila stanovalcev in če ne, ali je
                  razveljavila kupoprodajno pogodbo. Mislim, da je mogoče čisto na kratko odgovoriti
                  na to vprašanje. Lahko sedaj ustno, če pa to ni mogoče, pa se zadovoljim tudi s
                  pisnim odgovorom. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, prosim minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala. Naš odgovor se nanaša na prvi del vprašanja, to je glede državljanskega
                  statusa kupca in prodajalca. Prodajalec se po 39. členu zakona o državljanstvu
                  šteje za državljana Republike Slovenije od 28.8.1945 naprej. Državljanstvo mu je
                  bilo sicer odvzeto z odločbo Ministrstva za notranje zadeve nekdanje zvezne države
                  z dne 13.12.1950. Po določbah 41. člena zakona o državljanstvu je bil sprejet v
                  državljanstvo Republike Slovenije. Odločba mu je bila vročena 23.9.1992 in ker je
                  Ustavno sodišče Republike Slovenije razveljavilo 41. člen in hkrati priporočilo
                  odpravo odločb o odvzemu državljanstva po nadzorstveni pravici tudi za odločbo
                  Zveznega ministrstva za notranje zadeve, ki sem jo prej citiral, je Ministrstvo za
                  notranje zadeve v skladu s 263. členom zakona o splošnem upravnem postopku odločbo
                  o odvzemu državljanstva odpravilo in izreklo odločbo Ministrstva za notranje
                  zadeve o sprejemu v državljanstvo za prodajalca za nično, kar pomeni, da imenovani
                  ni nikoli izgubil državljanstva.</p>
               <p>Kupec je bil sprejet v državljanstvo na podlagi 41. člena zakona o državljanstvu,
                  katerega vsebino sem prej povedal. Odločba mu je bila vročena oziroma ji je bila
                  vročena 23.9.1992. S tem dnevom je tudi postala državljanka Republike
                  Slovenije.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Gantar, minister za okolje in prostor.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Podpredsednik, spoštovane poslanke in poslanci, spoštovani gospod Šetinc. Lahko
                  bom odgovoril na točki dve in tri tega vprašanja. Četrta točka ni moja
                  pristojnost. Najprej k točki dve v zvezi z obvestilom o prodaji stanovanja.
                  Zavezanec za denacionalizacijo, v tem primeru občina Center, bivša občina Center,
                  ni bila seznanjena s prodajo stanovanja osebi, ki je bila navedena s kratico
                  K.L.M.N., ki stanuje v Avstriji. 20. člen zakona o stanovanjih določa, da, če
                  lastnik proda stanovanje ali stanovanjsko hišo, pa ga ne ponudi predkupnemu
                  upravičencu ali ga proda po ugodnejših pogojih kot ga je ponudil predkupnemu
                  upravičencu, lahko predkupni upravičenec s tožbo zahteva, naj se prodaja
                  razveljavi in naj lastnik ob enakih pogojih njemu proda stanovanje ali
                  stanovanjsko hišo. Tožbo zaradi kršitve predkupne pravice se lahko vloži v 30 dneh
                  od dneva, ko je predkupni upravičenec izvedel za pogodbo, vendar ne pozneje kot
                  leto dni od vknjižbe lastninske pravice v zemljiško knjigo. Gospa Irena Slemenik
                  bi lahko zahtevala razveljavitev kupoprodajne pogodbe in sama kupila stanovanje,
                  če bi pri sodišču, na območju katerega je stanovanje ali stanovanjska hiša,
                  položila znesek ali garancijo za zneske, ki so na račun po sklenjeni pogodbi
                  zapadli v plačilih do dneva vložitve tožbe po zadnjem odstavku 20. člena
                  stanovanjskega zakona.</p>
               <p>V zvezi z vprašanjem najemne pogodbe in njene veljavnosti oziroma podaljšanja je
                  takole. 147. člen stanovanjskega zakona določa, da mora lastnik skleniti najemno
                  pogodbo z občani, ki imajo stanovanjsko pravico najkasneje v šestih mesecih od
                  uveljavitve tega zakona. Z gospo Ireno Slemenik je bivša občina Center sklenila
                  najemno pogodbo v letu 1992; 13. člen sprememb in dopolnitev stanovanjskega zakona
                  pa v prvem odstavku določa, da ostanejo določila najemne pogodbe, sklenjene med
                  zavezancem za vrnitev stanovanja, v konkretnem primeru je to občina Center in
                  najemnikom, prejšnjim imetnikom stanovanjske pravice, v veljavi tudi po vrnitvi
                  stanovanja upravičencu do denacionalizacije. Gospa Irena Slemenik torej ima
                  veljavno najemno pogodbo in v novi najemni pogodbi bi se lahko spremenil le
                  najemodajalec, novi lastnik, ostala določila ostanejo nespremenjena. O tem smo mi
                  gospo Slemenikovo s strani našega ministrstva za pismeno obvestili 7.9.1994. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? Naslednje vprašanje ima gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Spoštovane kolegice in kolegi! Spoštovani predstavniki Vlade! V
                  bistvu imam dve vprašanji. Sicer se tičeta pregleda dela Vlade oziroma
                  zaposlovanja v službah Vlade. Želela bi od Vlade natančno poročilo in sicer od
                  kabineta Vlade, vseh služb, vseh uradov oziroma centrov Vlade in po posameznih
                  ministrstvih in sicer koliko imate sistematiziranih mest in koliko teh še ni
                  zasedenih, kolikšna je najnižja bruto plača v posamezni službi ali ministrstvu
                  itd. in koliko je najvišja v posameznem ministrstvu in kabinetu Vlade.</p>
               <p>Kot drugo še, koliko zakonov ali drugih aktov so posamezna ministrstva in službe v
                  Vladi v dosedanjem obdobju dala</p>
               <p>v izdelavo na razne institucije ali posameznim strokovnjakom zunaj Vlade in koliko
                  sredstev so posamezna ministrstva ali službe v ta namen izplačale iz
                  proračuna.</p>
               <p>Prosila bi, da vse te podatke Vlade prikaže primerjalno po stanju od začetka
                  mandata in po trenutnem stanju. Vlada naj to posreduje najkasneje do pričetka
                  obravnave proračuna za leto 1995 v Državnem zboru. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predpostavljam, da bo to pisni odgovor, da ustni ni zahtevan.
                  Naslednje vprašanje ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovani člani in predstavniki Vlade in
                  predstavniki drugih državnih ustanov! Spoštovane kolegice in kolegi! Moja pobuda
                  je kratka, kar pa ne pomeni, da je manj pomembna oziroma nepomembna.</p>
               <p>Dajem pobudo Vladi Republike Slovenije, da nemudoma začne aktivnosti za
                  čimprejšnji podpis madridske konvencije o prekomejnem ali čezmejnem sodelovanju
                  med lokalnimi in regionalnimi oblastmi.</p>
               <p>Dovolite mi kratko obrazložitev. Gre za pomembno konvencijo Sveta Evrope, številka
                  106 iz leta 1980, ki jo je podpisala in ratificirala večina članic Sveta Evrope.
                  Konvencijo so podpisale in ratificirale tudi naše sosede: Avstrija, Italija, tudi
                  Madžarska. Konvencija je pomembna za razširitev in poglobitev vsestranskega
                  čezmejnega sodelovanja, predvsem na gospodarskem in tudi na drugih področjih. Zato
                  podpisa in ratifikacije konvencije ne bi smeli zavlačevati, kljub temu, da
                  zamujamo z regionalno organiziranostjo, ki je seveda pomembna pri praktičnem
                  izvajanju te konvencije. Tudi podpis te konvencije naj bi pospešil potem tudi
                  ustrezno organiziranost, ki že negativno vpliva na sodelovanje na ravni lokalnih
                  in regijskih nivojev.</p>
               <p>Kot dodatni argument za to naj navedem, da bi podpis te konvencije pospešil
                  sodelovanje in s tem tudi naš dostop do finančnih virov, ki jih za te namene
                  namenja Evropska unija preko programa PHARE, mislim tukaj predvsem na <q>"Cross
                  boarder"</q> programe, ki smo jih koristili prvič z Italijo v lanskem letu in sedaj
                  jih bomo tudi z Avstrijo, približno v višini 4 milijone ECU-jev. Prihodnje se
                  odpira gotovo taka možnost tudi za sodelovanje za skupne programe z Madžarsko in
                  verjetno nekoč tudi s sosedo Hrvaško, tako da predlagam Vladi oziroma dajem
                  pobudo, da bi čim prej sprožili postopek za podpis te konvencije in potem tudi za
                  ratifikacijo konvencije. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gre za pobudo. Želi kljub temu kdo od Vlade pokomentirati? Prosim,
                  državni sekretar v Ministrstvu za zunanje zadeve Ignac Golob.</p>
            </sp>
            <sp who="SDZ1:GolobIgnac">
               <speaker>IGNAC GOLOB:</speaker>
               <p>Gospod podpredsednik. Ministrstvo za zunanje zadeve podpira pobudo gospoda
                  Horvata. Mislimo, da je nujno, da to konvencijo čim prej podpišemo in jo čim prej
                  ratificiramo, seveda pa moramo za to ustvariti pomembne pogoje in to je, da imamo
                  poleg lokalne samouprave tudi drugo raven samouprave organizirano, ker sicer ne
                  moremo uresničiti konvencije. Tako da razumem pobudo gospoda Horvata: z ene strani
                  za konvencijo in z druge strani za končanje procesa reorganiziranja lokalne
                  samouprave. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednjo vprašanje Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Za prvo vprašanje ne zahtevam ustnega odgovora, zadovoljen bom s pisnim, kot sem
                  se že dogovoril prej s predstavnikom Vlade.</p>
               <p>Po Primorskem, verjetno tudi drugod po Sloveniji, mreža prodajalcev agresivno
                  prodaja čistila, kozmetiko in podobne izdelke firme Goldenproduct ter Diamond po
                  stanovanjih in hišah oziroma to sem videl kasneje, da se to imenuje: <q>"prodaja od
                  vrat do vrat."</q></p>
               <p>Rad bi postavil naslednje vprašanje: ali je prodaja izdelkov ali storitev po
                  stanovanjih in hišah sploh dovoljena? Po katerem členu katerega zakona je
                  dovoljena in zakaj? Ali imajo zgoraj omenjeni prodajalci Goldenproduct in Diamond
                  dovoljenje od države? Ali Vlada zagotavlja, da so izdelki v tej prodaji zanesljivo
                  ocarinjeni, pregledani glede kvalitete in obdavčeni ter da to ni nelojalna
                  konkurenca.</p>
               <p>Na kakšen način vladna služba in inšpekcija zagotavlja plačilo carine in davkov v
                  tem in v takšnih primerih? Kakšen komentar daje Vlada na naslednje nasprotje:
                  Vlada bi morala ščititi enakost pravnih oseb in fizičnih oseb s tem, da vse enako
                  obdavči in z davki polni državni proračun. Po drugi strani pa jo k temu pozivajo
                  državljani - državljani mene, jaz vas in tako naprej - ki nimajo na oblast pravega
                  vpliva, nimamo pravega vpliva.</p>
               <p>Če še osebno dodam, če pride pismo, reklama, kakršna koli reklama, da pride v
                  poštni nabiralnik, jo vržem v koš, ni problem. Ampak, ko hodijo ljudje od vrat do
                  vrat, neznanci, lahko je kakšen prijeten, večina je pa lahko ljudi vprašljive
                  narave. Ne vem, kako se vi strinjate s tem, da trkajo na vaša vrata. Na Primorskem
                  nismo bili navajeni zaklepati vrata.</p>
               <p>Drugo vprašanje, na katerega želim ustni odgovor in zahtevam pisni odgovor. Koliko
                  oficirjev in podoficirjev JLA, ki so v času osvobodilne vojne 1991 - ne vem, če
                  sem prav formuliral, izgleda, da bo treba formulirati zadevo drugače, da sploh ni
                  bila osvobodilna vojna - ki so službovali v Sloveniji, je odšlo poleti in jeseni
                  1991 z vojsko na jugu. Koliko od teh oficirjev se je vrnilo v letu 1993, 1994,
                  1995 in sedaj se vračajo? To vprašanje postavljam na osnovi pritiska in moja
                  dolžnost je, da bi ga že prej postavil. Kakšen status in pravice imajo ti
                  povratniki pri nas? Kakšna je posledica za njihov status in pravice ima njihova,
                  lahko tudi zločinska, recimo, pride oficir, o njem piše, da je bombandiral Mostar. Danes nisem mogel nastopiti z imeni in priimki, ampak lahko bom drugi
                  mesec ali pa čez dva meseca. Lahko tudi zločinska udeležba v vojni na Hrvaškem in
                  v Bosni. Ta človek, ki je bomandiral Mostar, hodi po Ajdovščini. Tako je pisalo.
                  Koliko od teh je dobilo slovensko državljanstvo in zakaj? Kakšen političen odnos
                  ima slovenska Vlada, ta, vaša Vlada, vi, do teh oseb? Ali jim namerava podeljevati
                  državljanstva in temu sledeče pravice in tudi privilegije itn.?</p>
               <p>Zdaj pa postavljam vprašanje, ki se ne nanaša na vas, ampak jaz to vprašanje sedaj
                  postavljam, pa naj odgovori kdor hoče. Če sem se jaz danes to spomnil oziroma ta
                  mesec pisal potem bog pomagaj, zakaj nisem že prej jaz, ampak še večje vprašanje
                  je, zakaj drugi niso teh vprašanj postavili in zadeve rešili. Sprašujem, zakaj
                  prejšnja slovenska Vlada poleti in jeseni 1991 ni izgnala vseh oboroženih tujcev
                  in dvojnih državljanov iz Slovenije? Ali je za to obstajala ustrezna zakonodaja?
                  Meni so neuradno ljudje povedali, ki so na uradnih položajih, da je obstajala
                  zakonodaja. Če pa ustrezne zakonodaje ni bilo in je ni, to je zakonodaja, danes
                  smo že debatirali pod prvim vprašanjem, o zakonodaji o izgonu, torej tistih, ki se
                  kriminalno in sovražno obnašajo, to je tujcev in dvojnih državljanov. Smo že
                  debatirali. Kdorkoli bi lahko tu kaj naredil. Ali Vlada, ali mi, ki nimamo od
                  daleč takih možnosti. Če ustrezne zakonodaje ni bilo in je ni, zakaj prejšnja
                  slovenska Vlada ni poleti 1991 predlagala zakona o odvzemu pravic in izgonu vseh
                  tujcev ali dvojnih državljanov, ki so se v osvobodilni vojni 1991 sovražno
                  obnašali do Republike Slovenije ali kasneje sodelovali v vojnah na jugu. Torej jaz
                  sem že povedal en poudarek in mogoče se bomo morali nekoč tudi strezniti,
                  uporabljal sem besedo osvobodilna vojna 1991. Verjetno je to nekaj zanesenega. Ne
                  morem si predstavljati, kako je lahko nekdo minister Demosove vlade, pa ne
                  predlaga takega zakona. Če ga lahko poslanec, ki ima poslansko plačo ali pa, če bi
                  mu nekdo daroval 10.000 mark, bi lahko tak zakon vložil. Torej, jaz sprašujem vse.
                  Ali že obstaja zakonski pogoj, pri čemer so mi odgovorili, da ni. Me zanima,
                  kakšen bo vaš odgovor. Ali je ali</p>
               <p>ni. In ne morem razumeti, da en minister lahko obstaja, pa takega zakona ne vloži.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, minister Šter.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Imam sicer pripravljena izhodišča za odgovor, ampak po poslovniku ne vem, ali je
                  možno dajati ustni odgovor in potem hkrati še pisni. Če se bo poslanec s tem
                  strinjal, mu jaz lahko izročim tisto, kar bom zdaj prebral. Odgovarjam seveda na
                  vprašanja, ki so bila navedena v drugem delu izvajanja, koliko oficirjev
                  jugoslovanske armade je dobilo slovensko državljanstvo. Prvotno besedilo zakona o
                  državljanstvu je takratna skupščina Republike Slovenije sprejela 25. junija 1991,
                  40. člen, ki verjetno zajema veliko večino problematike, na katero se nanaša
                  vsebina vprašanj poslanca gospoda Poljšaka, je tedaj vseboval dva pogoja. Prijavo
                  stalnega prebivališča na dan 23.12.1990, kar je bil dan plebiscita v naši državi
                  ter dejansko bivanje v Republiki Sloveniji. Šele z novelo zakona, ki je bila
                  sprejeta 14. decembra 1991, torej ne polnih šest mesecev po sprejemu zakona v
                  integralnem besedilu, je Ministrstvo za notranje zadeve dobilo zakonsko
                  pooblastitev za zavrnitev vloge tistim osebam, katerih sprejem bi pomenil
                  nevarnost za javni red in mir, varnost ali obrambo države. Novela ni opredelila
                  posebnega pogoja, po katerem bi morali zavrniti vlogo vsakomur, ki je bil oficir
                  JLA. Zaradi ugotovitev obstoja nevarnosti za obrambo države pa je Ministrstvo za
                  notranje zadeve zavračalo vloge tudi osebam, ki niso bile zaposlene v JLA, ker je
                  ugotavljalo obstoj nevarnosti ali neformalni obstoj biti ali ne biti v nekdanji
                  Jugoslovanski armadi. Iz teh razlogov Ministrstvo za notranje zadeve ni vodilo
                  posebne evidence o zavrnitvi vlog oficirjem in zato teh podatkov ne moremo
                  posredovati. Ministrstvo za notranje zadeve lahko posreduje podatke o zavrnitvi
                  vloge, v kolikor bi bila konkretizacija osebe možna, če so znani identifikacijski
                  podatki o posamezniku, seveda pa ob upoštevanju pogojev, ki jih ima zakon o
                  varstvu osebnih podatkov.</p>
               <p>Glede možnosti ali namenov, ki jih ima slovenska vlada glede podeljevanja
                  državljanstev tej kategoriji oseb. Tukaj ne gre za podeljevanje državljanstva
                  ampak za možnost pridobiti državljanstvo v skladu z zakonom. Slovenska Vlada ni
                  pristojni organ za odločanje o sprejemu v državljanstvo, temveč ima zakonsko
                  pooblastilo za odločanje o teh zadevah Ministrstvo za notranje zadeve. Odločbo o
                  zavrnitvi vloge za sprejem v državljanstvo vsakogar, ne samo oficirja
                  Jugoslovanske armade ali nekdanjega oficirja je potrebno podkrepiti s trdnimi
                  dokazi, ki z gotovostjo in ne le z verjetnostjo, dokazujejo, da posameznik zaradi
                  konkretno ugotovljenih aktivnosti predstavlja nevarnost za obrambo države. Če ta
                  nevarnost ni ugotovljena, mora ministrstvo izdati pozitivno odločbo. To je tudi
                  del odgovora na tisto, kaj čaka posameznika, ki se je pregrešil zoper pravni red.
                  Če mu ima država Slovenija kaj očitati, ima zakonske možnosti, da ga tega obdolži,
                  mu to dokazuje, dokaže in ga za to obsodi ali ne dokaže in ga obtožbe oprosti ali
                  opraviči. Zakaj slovenska vlada leta 1991 ni izgnala oboroženih tujcev in dvojnih
                  državljanov. Jaz se seveda ne čutim ravno najbolj poklicanega, da presojam delo
                  vlade in občudujem tistega, ki zna zajeti vso težo dogodkov v letu 1991 v
                  preprosto vprašanje. Mislim, da bi lahko zaslužil občudovanje vseh, tak, ki to
                  zmore. Izgon oseb, ki so vložile vlogo po 40. členu, ki sem ga prej po vsebini
                  citiral, ni bil mogoč, ker so po odločbi ustavnega zakona, in sicer 13. člena
                  Ustavnega zakona za izvedbo temeljne ustavne listine o samostojnosti in
                  neodvisnosti, izenačeni z državljani R Slovenije v pravicah in dolžnostih. Tukaj
                  bi kot podkrepitev ali kot argument, ki ga ne bom povedal po latinsko, čeprav bi
                  lahko, ampak modri razumejo, povedal kitajski pregovor, da ni mogoče dvakrat
                  stopiti v isto vodo. Voda iz l. 1992 je k sreči odtekla večinoma mimo Slovenije in
                  predlagam, da se v to mlakužo ne vračamo niti mentalno. Če pa je imela oseba poleg
                  slovenskega državljanstva še državljanstvo druge države, velja zanj v Sloveniji le
                  slovensko pravo. To je določba 3. člena našega zakona o državljanstvu. Po Ustavi
                  Republike Slovenije pa državljanu Republike Slovenije ni mogoče izreči ukrepi
                  izgona iz države.</p>
               <p>Poskušal bom odgovoriti na vprašanje, če ustrezne zakonodaje ni bilo in je ni,
                  zakaj prejšnja slovenska vlada ni predlagala zakona o odvzemu vseh pravic in o
                  izgonu vseh tujcev ali dvojnih državljanov, ki so se sovražno obnašali do
                  Republike Slovenije ali kasneje sodelovali v bojih na jugu?</p>
               <p>Ministrstvo za notranje zadeve Vladi ni predlagalo sprejema zakona, na podlagi
                  katerega bi bil možen izgon vsakega tujca ali dvojnega državljana, ki naj bi se -
                  to je citat iz vprašanja - sovražno obnašal do Republike Slovenije, saj bi bil tak
                  predpis izrazito v nasprotju z mednarodnimi konvencijami s področja človekovih
                  pravic, kar mednarodna skupnost v Sloveniji stalno in dokaj rigorozno
                  preverja.</p>
               <p>Te konvencije je Slovenija ratificirala, to nenazadnje opravlja prav vaš
                  častivredni zbor. Po teh konvencijah ni možen izgon tujcev, niti odvzem
                  pridobljenih pravic, če sovražno delovanje posameznika ni dokazano v sodnih
                  postopkih. Državni zbor ni instanca v sodnem preverjanju dejstev.</p>
               <p>Ministrstvo za notranje zadeve pojasnjuje, da je od 25.3. lani, torej že v času
                  poslovanja vašega sklica Državnega zbora, po zakonu o spremembah in dopolnitvah
                  zakona o državljanstvu možen odvzem državljanstva Republike Slovenije dvojnemu
                  državljanu, če gre za pogostega storilca kaznivih dejanj ali prekrškov zoper javni
                  red in mir. Postopek je mogoč le v primeru, da je s pravnomočno sodbo ugotovljena
                  kazenska odgovornost posameznika za ravnanje, ki je naperjeno zoper varnost in
                  obrambo Republike Slovenije pa tudi za ravnanje zoper človečnost in mednarodno
                  pravo.</p>
               <p>Še enkrat pripominjam, da se prav sklic tega Državnega zbora pogosto, se je
                  pogosto in se bo očitno še pogosto ukvarjal z zadevami, ki se nanašajo na
                  državljanstvo. Vlada je svoje videnje tega problema predstavila v vsaj enem ali
                  dveh zakonskih projektih. Do teh projektov se je opredelil tisti, ki se mora, to
                  je zakonodajalec in za nas je ta odgovor meritoren, ker ga je dal tisti, ki ga
                  mora dati in ki ga edino lahko. Ne nameravamo ponovno zastavljati vprašanj, ker
                  sodimo, da bi jih postavljali tistim, ki razumsko in zavestno odločajo o zadevah,
                  kar mislim, da je tudi prav. V kolikor bo s strani poslanskih skupin ponovno
                  predstavljen kakšen projekt s področja državljanstva, bo naš pristojni resorni
                  organ strokovno in z vso poštenostjo sodeloval pri oblikovanju stališča Vlade do
                  teh projektov. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje?</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Mogoče sem preslišal, ampak kot sem razumel, torej vi ne vodite evidenc. Ampak,
                  niste pa povedali, recimo tega, zakaj jih ne vodite? Lahko bi jih vodili, verjetno
                  je to v vaši kompetenci, da Ministrstvo za notranje zadeve vodi evidence o teh
                  oficirjih. Ne vem, zakaj. To je eno vprašanje.</p>
               <p>Drugo vprašanje ne more biti vprašanje, ampak lahko je samo žalostna ugotovitev,
                  da, če se je nekdo sovražno obnašal do Slovenije, kaže, da ima tukaj vso pravno
                  podporo in če se je sovražno obnašal na jugu in če je tam opravljal tudi
                  kriminalna dejanja, potem je ta človek zaradi - ne vem. Vi ste povedali v učenem
                  jeziku oziroma v jeziku, ki ga preprost človek ne razume, zato je te stvari dolžna
                  tudi Vlada povedati vedno znova, ne da vedno znova pogrevamo vprašanje, ampak je
                  treba vedno znova povedati ljudem, da se bodo končno zavedali, v kakšni državi
                  živimo. Meni je žal, vi ste očitno povedali: za ljudi, ki so se sovražno obnašali,
                  ni posledic prvič, za ljudi, ki so spodaj delali kriminalna dejanja, ni posledic.
                  Ljudem se obrača želodec v tej Sloveniji. Mislim, to so ljudje, ki meni
                  govorijo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Mislim, da je prav, da se vedno znova in resno pove, da ta Vlada dela, želi delati
                  in bo delala samo v okviru zakonskih pooblastil. Kazensko odgovornost, ki je
                  zakonska podlaga za rigorozne posledice, lahko ugotavlja in sme ugotoviti samo za
                  to pristojen organ, ki ni Ministrstvo za notranje zadeve in mislim, da je tudi
                  vaša prva ugotovitev točna. Ministrstvo ne vodi evidenc o zadevah, o katerih ne
                  sme voditi evidenc. Ne vodimo evidenc o tem, kdo je bil kuhar in ne vodimo evidenc
                  o tem, kdo je bil dimnikar. Ko nas boste za to pooblastili, bomo vodili tudi te
                  evidence. Prej bi pa prekoračili in presegli svoja zakonska pooblastila. Če je to
                  tisto, nad čemer se ljudje zgražajo, potem se zgražajo neupravičeno; lahko pa, da
                  se zgražajo nad čem drugim. Tega ni zakrivila slovenska Vlada niti Ministrstvo za
                  notranje zadeve.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še odgovor državnega sekretarja v Ministrstvu za obrambo gospoda
                  Žnidariča.</p>
            </sp>
            <sp who="SDZ1:ŽnidaričBoris">
               <speaker>BORIS ŽNIDARIČ:</speaker>
               <p>Spoštovani zbor! Opravičujem se, da nisem prvi odgovarjal na drugo vprašanje, ker
                  sem pričakoval, da se bo kdo oglasil na prvo vprašanje gospoda Poljšaka, vendar bi
                  rad osvetlil nekatere okoliščine iz leta 1991 oziroma še pred letom 1991, ko smo
                  se pripravljali na osamosvojitev v Republiki Sloveniji. Naj povem, da je takratna
                  Jugoslovanska armada štela v Republiki Sloveniji od 22.000 na začetku pa do
                  približno 24.000 pripadnikov po okrepitvi 28. julija 1991. Neposredno so bili
                  angažirani na slovenskem območju 13., 14. in 31. korpus kopenske vojske in 5.
                  korpus vojnega letalstva in protizračne obrambe. V korpusu je približno
                  angažiranih od 2.000 do 2.800 poklicnih častnikov in podčastnikov, tako da bomo
                  imeli približne predstave, za kolikšno populacijo tukaj gre.</p>
               <p>Seveda moram takoj povedati, da natančnih podatkov o osebah, njihovi
                  usposobljenosti, činih in tako dalje nismo imeli, ker nam seveda niso dali na
                  vpogled kadrovskih evidenc. Vse te ocene temeljijo na obveščevalnih podatkih, ki
                  jih je pridobilo Ministrstvo za obrambo in tudi Ministrstvo za notranje zadeve,
                  ker smo drugače te aktivnosti koordinirali.</p>
               <p>V času umika, ker se vprašanje nanaša tudi na to, ki je bil od 18. julija 1991 in
                  se je zaključil 25. oktobra istega leta, je vojska praktično odšla. Lahko samo
                  natančno povem podatke, ki se nanašajo na zadnje tedne organiziranega umika,
                  drugače se pa gotovo še spomnite, da je ta vojska odkorakala v različnih
                  intervalih, iz različnih krajev Slovenije in seveda tudi različno organizirana in
                  različne moči.</p>
               <p>Naj povem za to obdobje, da je približno 1.400 pripadnikov Jugoslovanske armade
                  pristopilo v roku v enote teritorialne obrambe. Toliko o teh.</p>
               <p>Kar se tiče njihove aktivnosti na drugih teritorijih bivše Jugoslavije ali bomo
                  rekli, na območju drugih držav, pa seveda Ministrstvo za obrambo Republike
                  Slovenije nima natančnejših podatkov, imamo le nekatere obveščevalne podatke, ki
                  seveda ne morejo biti in niso dokaz v eventualnih postopkih, ki se bodo
                  vodili.</p>
               <p>Kar se tiče prehajanja čez državno mejo in pridobitve državljanstva, je pa seveda
                  funkcija Ministrstva za obrambo na tem področju omejena. V skladu s pozitivno
                  zakonodajo Ministrstvo za obrambo daje le mnenja v presojo in nadaljnjo uporabo
                  Ministrstvu za notranje zadeve kot resorno pristojnemu organu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani člani Vlade! Spoštovane poslanke in poslanci! Vprašanje postavljam
                  gospodu ministru za finance. Je pa vprašanje povezano z v zadnjem času zelo
                  aktualnim in na različne načine nerazloženim, nepravočasnim sprejemom zakona o
                  spremembah in dopolnitvah zakona o davku od dobička pravnih oseb.</p>
               <p>Rad bi povedal, da smo mi v prvi obravnavi imeli ta zakon spomladi leta 1994, da
                  smo ga v drugi obravnavi sprejeli 27. januarja 1995 in da smo v drugi obravnavi
                  spremenili devet členov z amandmaji in da je bilo po drugi obravnavi potrebno
                  narediti samo to, da se v računalniku popravi teh devet členov v skladu z
                  amandmaji in se naredi čistopis besedila in se zakon ponovno da Državnemu zboru za
                  tretjo obravnavo. To je mogoče opraviti po izkušnjah, ki jih imam tudi sam, v
                  nekaj urah, recimo, od 27. januarja do 31. januarja pa nedvomno. Glede na to, da
                  tu ni bila potrebna nobena druga intervencija, niti dopustna, samo tehnična
                  sprememba besedila.</p>
               <p>Zakon je prišel prepozno za uvrstitev na februarsko sejo v Državni zbor in potem
                  se je interpretiranje v javnosti, kdo je kriv, da ta zakon ne bo pravočasno
                  sprejet, da bi lahko ljudje po podjetjih bilance naredili že v skladu s tem
                  zakonom, ki jim obljublja in tudi Vlada zagotavlja, da bodo letos plačali za
                  preteklo leto ta davek že po novem zakonu, ne pa več po starem, ki sicer še vedno
                  velja oziroma po osnovnem zakonu, ki še vedno velja kot nespremenjen.</p>
               <p>Hkrati je Vlada večkrat zagotovila ali celo na nek način pozvala knjigovodje, naj
                  pripravijo bilance sicer tako kot je treba po veljavnem zakonu, da pa jih bodo
                  potem lahko popravili in plačali davek po novem zakonu oziroma po spremenjenem
                  zakonu. Se pravi, da so jim povedali, da bodo morali delo dvakrat opraviti. Bistvo
                  pa je nekako ves čas pridih tega, češ, če bi Državni zbor pravočasno sprejel
                  zakon, bi pa to delali samo enkrat.</p>
               <p>Rad bi povedal, da Vlada pozna poslovnik Državnega zbora in ve, da je zakon prišel
                  v Državni zbor prepozno, da bi bil lahko uvrščen na dnevni red, čeprav smo
                  nekateri poslanci, tudi jaz sam, celo predlagali, da naj bi nekako obšli
                  poslovnik, zato, da bi to vendarle omogočili. Vodstvo Državnega zbora je
                  upravičeno vztrajalo pri tem, da ne.</p>
               <p>Rad bi pri tem postavil splošno vprašanje. Zakaj se mi obnašamo kakor kakšna
                  bizantinska država, ki razume oziroma dojema svoje državljane kot nekakšen objekt,
                  s katerim se lahko igra, ne pa kot država, ki obstaja zato, da omogoča čimbolj
                  nemoteno oziroma čimbolj normalno življenje svojih državljanov.</p>
               <p>Konkretno bi pa vprašal ministra za finance. Kdo v ministrstvu je odgovoren za to
                  zamudo, se pravi, za več kot mesec dni skoraj ali pa za mesec dni trajajoče
                  prilagajanje devetih členov zakona, za to diskreditiranje oblasti v Republiki
                  Sloveniji. In nadalje, kaj je minister ukrenil glede tega oziroma ali je kakorkoli
                  ukrepal v zvezi z odgovornimi za ta zaplet, ki je naredil materialno škodo
                  podjetjem, ker bodo ljudje delali nadure itd. Po drugi strani pa tudi v škodo
                  ugledu države pri njenih državljanih. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Gospod minister za finance mag. Mitja Gaspari.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! V odgovoru na vprašanje gospoda Peršaka
                  naslednja dejstva.</p>
               <p>Državni zbor Republike Slovenije je na 28. seji, dne 27.1.1995, obravnaval in
                  sprejel zakon o spremembah in dopolnitvah zakona o davku od dobička pravnih oseb v
                  drugi obravnavi in sprejel sklep, naj predlog zakona za tretjo obravnavo pripravi
                  Vlada Republike Slovenije za 30. sejo Državnega zbora. To je seja, ki je
                  predvidena za mesec marec.</p>
               <p>Vlada Republike Slovenije je na 118. seji, dne 16.2., obravnavala in sprejela
                  predlog zakona za tretjo obravnavo in ga v skladu s sklepom Državnega zbora, dne
                  17.2.1995, posredovala Državnemu zboru v obravnavo in sprejem. Ob tem pa je
                  Državnemu zboru predlagala, da zakon uvrsti na februarsko sejo. Gre za dan ali dva
                  oziroma za ure. Predsednik Državnega zbora je ugotovil, da to na februarsko sejo
                  ne more iti, kar ne spremeni dejstva, da je Državni zbor januarja sklepal, da bo
                  ta obravnava na 30. seji Državnega zbora, ki je marca.</p>
               <p>Ali je minister za finance ob tem ugotavljal odgovornost za poslovanje v
                  Ministrstvu za finance? Minister za finance ugotavlja odgovornost v poslovanju
                  ministrstva ne samo v takih primerih, ampak tudi v vseh drugih primerih, ko
                  prihaja do nedoslednosti. Interno ugotavljanje, ali je šlo za odgovornost oziroma
                  zamudo je stvar ministra za finance in v tem primeru ni v nasprotju s sklepi
                  Državnega zbora. Še enkrat ponavljam: Državni zbor je sklenil januarja, da bo to
                  obravnaval marca. Mi smo predlagali, da se to obravnava v februarju in če je bila
                  dobra volja parlamenta, da to stori na februarski seji, kljub svojemu sklepu, da
                  bo to obravnaval marca, bi ne glede na en dan ali kolikor je bilo formalne zamude
                  za februarsko sejo, to lahko storil s svojim sklepom.</p>
               <p>S tem, da bodo postopki zaradi tega pri zavezancih daljši, mislim, da bistvene
                  zamude ne bo, ker so zavezanci dolžni predložiti davčne bilance organu, ki
                  ugotavlja odmero davka, konec marca. Se pravi, da gre za dve vrsti bilanc. Gre za
                  komercialne bilance, ki imajo rok 28. februar in gre za davčno bilanco po davčnem
                  obrazcu, ki je bil objavljen v Uradnem listu pravočasno, ki je osnova za
                  kakršnokoli davčno olajšavo. Komercialne bilance niso osnova za olajšave oziroma
                  za davčni tretman, ampak je to davčna bilanca oziroma davčni obrazec, ki je bil
                  pravočasno objavljen in po katerem bodo vsi zavezanci prijavili svojo davčno
                  osnovo oziroma zahtevali ustrezne davčne olajšave, kolikor jih je po zakonu o
                  davku na dobiček.</p>
               <p>Menimo, da vsaj minister za finance in Vlada v tem primeru nista kršila niti
                  poslovnika niti nista poslovala v nasprotju s sklepi Državnega zbora, ki jih je
                  sprejel, kot sem že prej omenil, 27.1.1995. Da je prišlo do tega nesporazuma pa
                  mislim, da bi z nekaj dobre volje to tudi obravnavali že februarja ne pa, tako kot
                  je Državni zbor sklenil, v mesecu marcu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moje dodatno vprašanje bo na to temo. Prvič, predvidevam, da je Vlada oziroma
                  predstavniki Ministrstva za finance so bili na seji, ko smo sprejemali ta sklep,
                  navzoči. Če so nameravali predlagati zakon za februarsko sejo, zakaj že takrat
                  niso opozorili na to. Drugič bi pa rad opozoril na nianso odgovora. Gospod
                  minister je rekel, da je Vlada želela, da bi mi to obravnavali na februarski seji,
                  da pa je za dan, dva ali celo za nekaj ur zamudila poslovniški rok. Glede na to,
                  še enkrat poudarjam, da je šlo samo in zgolj za tehnično prilagoditev besedila
                  nekaj členov, bi pričakoval glede na to, da Vlada najbrž po dveh letih že pozna
                  poslovnik Državnega zbora, da bi vendarle lahko dva ali tri dni prej vložila.
                  Prepričan sem, da bi mi obravnavali. Seveda se lahko strinjam s tem, kar je bilo
                  povedano, češ, da problemov ne bo. Vendar pa čisto vsi, ki v podjetjih te bilance
                  delajo, zelo jasno povedo, da problemi so, da zahtevajo dvakratno delo. To je ena
                  stvar. Druga stvar je seveda tudi s temi obrazci, ker so jih dobili zelo pozno,
                  čeprav je seveda res, da so bili formalno pravočasno objavljeni.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor? Naslednje vprašanje je Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Iz svojih poslanskih vprašanj bom poskušal povzeti samo vprašanja.
                  Najprej prvo vprašanje, ki se tiče gladovnih stavk dveh gospodov, gospoda
                  Ladislava Majhna in doktor Ruglja. Po človeški plati je vsaka taka odločitev
                  seveda tragična, ima pa odločitev strokovno in politično dimenzijo in zato
                  sprašujem Vlado Republike Slovenije kaj je storila, da bi ti dve stavki
                  preprečila. Ob dejstvu, da je Državni svet o tem že razpravljal na svoji prejšnji
                  seji, v obliki njihovih vprašanj, če se ne motim, sem tudi sam predlagal, da
                  delovna telesa Državnega zbora v primeru gospoda Majhna, torej KVIAZ je že odprl
                  razpravo. Prav tako, kot mi je znano, tudi sam sem to predlagal, pa bo Odbor za
                  delo, zdravstvo, družino in socialno politiko o tem razpravljal jutri glede
                  doktorja Ruglja. To je prvo.</p>
               <p>Drugo. Zanima me, kakšna je situacija v zvezi z odpravo posledic neurja v Idriji
                  lani oktobra. Kot je znano, je neurje lani zelo prizadelo kar številne slovenske
                  občine. Imele so poseben zakon in na podlagi tega zakona jim bo povrnjeno skoraj
                  30% škode. Idrija in še nekatere občine so bile v neurjih prizadete kasneje. Kot
                  mi je znano, so bile do sedaj deležne približno 10% povrnitve škode. Zanima me,
                  kaj misli o tem gospod minister dr. Gantar oziroma, kakšen status ima tukaj
                  finančna izravnava občin.</p>
               <p>Tretje vprašanje. Zahvaljujem se Vladi za zelo ažuren odgovor na vprašanje, ki sem
                  ga imel glede okoliščin prodaj podjetja Donit-Laminati. V tem odgovoru je
                  razvidno, da Sklad Republike Slovenije za razvoj pred prodajo podjetij preverja
                  boniteto kupca. Sprašujem se, kajti tukaj je bil kupec družba Gender d.o.o. iz
                  Ljubljane, kaj je s to boniteto, saj je znano, da ta firma praktično prej sploh ni
                  poslovala, preden je to kupila. Drugo vprašanje. Glede na informacijo, da je žena
                  enega od lastnikov te firme, družbe Gender, da je tudi finančni direktor Sklada
                  Republike Slovenije za razvoj. Kako bi to komentirala Vlada? In seveda tretje. V
                  odgovoru piše: <q>"V času prodaje 100%-nega deleža družbe Donit-Laminati do danes je
                  kupec izpolnil pogodbeno dogovorjene pogoje"</q>. Sprašujem se, ali so bili del
                  pogodbeno dogovorjenih pogojev tudi kakšni poboti.</p>
               <p>In še tretje vprašanje. Zanima me, kaj je z zaposlovanjem v državni upravi. Ali so
                  točne informacije in napovedi, da se tukaj zelo povečuje število zaposlenih.
                  Sprašujem, kdo v Vladi koordinira kadrovsko oziroma zaposlitveno politiko v
                  upravnih enotah. Zakaj v.d. načelniki upravnih enot dajejo vedno nove zahteve
                  oziroma pobude s strani različnih vladnih resorjev po novih delavcih v upravnih
                  enotah? Ali je Vladi uspelo ukiniti oziroma zmanjšati vsaj katero od prejšnjih
                  služb oziroma funkcij, ki so iz občinskih pristojnosti sedaj prišle v državne in
                  seveda upam, da ne bo eden glavnih krivcev za težave pri novem proračunu oziroma
                  pri pripravi proračuna prehod na nove občine. Velikokrat se o tem sliši, da so
                  občine, da bodo bolj drage. Rad bi slišal, kakšen delež bo pri novem proračunu
                  imelo povečano število zaposlenih v državni upravi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Prosim.</p>
            </sp>
            <sp who="SDZ1:PiškurKosmačDunja">
               <speaker>DR. DUNJA PIŠKUR-KOSMAČ:</speaker>
               <p>Gospod predsedujoči, gospe poslanke, gospodje poslanci! V imenu Ministrstva za
                  zdravstvo odgovarjam na del vprašanja dr. Janeza Podobnika v zvezi z gladovno
                  stavko dr. Janeza Ruglja. Dr. Janez Rugelj je gladovno stavkal prvič že leta 1985,
                  ko je Univerzitetni klinični center začel postopek za upokojitev, ko je dopolnil
                  40 let delovne dobe. Ker je takrat stavkal v Avstriji, je bil dodeljen na podlagi
                  izjave takratnega predsednika Komiteja za zdravstvo in socialno varstvo gospoda
                  Boruta Miklavčiča na Univerzitetni zavod za zdravstveno in socialno varstvo,
                  zdajšnji Institut za varovanje zdravja, ki je to dejavnost, ki jo opravlja dr.
                  Rugelj, skladno s statutom ustanovil kar v delovni skupnosti skupnih služb. Leta
                  1992 je zakon o zdravstveni dejavnosti uzakonil Institut za varovanje zdravja
                  Republike Slovenije, kjer je opredeljena dejavnost instituta, v njej ni
                  zdravljenja alkoholikov, ker to sodi v bolnišnice oziroma v zdravstvene domove.
                  Leta 1992 do 1994 je Institut za varovanje zdravja sklenil pogodbo z Zavodom za
                  zdravstveno zavarovanje Slovenije za financiranje dejavnosti dr. Ruglja,
                  upoštevajoč dogovore z njim, da bo dr. Janez Rugelj začel delati kot zasebnik.
                  31.1.1995 je Janez Rugelj dopolnil 54 let, 7 mesecev in 13 dni pokojninske dobe
                  ter 65 let in 6 mesecev starosti. Institut za varovanje zdravja še vedno financira
                  dejavnost dr. Janeza Ruglja, kjer je še vedno zaposlen. Dogovor, da bo Zavod za
                  zdravstveno zavarovanje Slovenije še financiral to dejavnost do njegove pridobitve
                  vseh dokumentov za začetek zasebne prakse pa je ravno minister dosegel prejšnje
                  dni.</p>
               <p>Ministrstvo za zdravstvo in Institut za varovanje zdravja sta storila vse, kar je
                  bilo na podlagi veljavne zakonodaje in predpisov možno, da bi se ohranila
                  dejavnost zdravljenja pacientov dr. Ruglja. Minister ga je že obiskal prejšnji
                  teden. V petek je dr. Rugelj napisal dve strani in pol zahtev in danes v poznih
                  večernih urah ga bo minister ponovno obiskal in seveda vse, kar je skladno z
                  zakonodajo, se bosta lahko dogovorila. Ne more pa minister za zdravstvo vplivati
                  na zdravniško društvo, niti ne na zdravniško zbornico, ker mora dr. Janez Rugelj
                  sam speljati po legalni poti zahtevke za zasebno delo. Poudarila bi rada, da je
                  skladno s svetovnim zdravniškim združenjem o hotenem stradanju, v katerem poizkuša
                  oseba doseči cilje, potem, ko je neuspešno uporabila vsa zakonita in moralna
                  sredstva, povedati, da dr. Janez Rugelj na noben ustrezen organ ni naslovil nobene
                  prošnje, ampak vse zahteva, da mu ureja izključno minister za zdravstvo.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še drugi odgovori. Prosim, minister za okolje in prostor dr. Pavle
                  Gantar.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Spoštovani gospod podpredsednik, spoštovane poslanke in poslanci, spoštovani
                  gospod Podobnik! Odgovoril bom na vprašanje o sanaciji posledic neurja v Idriji.
                  Dejansko je v noči med 3. in 4. oktobrom 1994 nad širšem območju Idrije z okolico
                  divjalo močno neurje, sproženih je bilo 29 zemeljskih plazov, ki so ogrožali
                  stanovanjske in infrastrukturne objekte, poplavljenih je bilo 33 stranskih
                  objektov. Izvršni svet je 5.11.1994 posredoval Ministrstvu za okolje in prostor
                  poročilo o ocenjeni škodi, ki je znašala približno 417 milijonov tolarjev. Državna
                  komisija je po ogledu dokumentacije in terenskemu ogledu ugotovila, da je dejanska
                  škoda 327 milijonov tolarjev.</p>
               <p>Glede na to, da so bila sredstva iz naslova sistema solidarnosti, ki je v letu
                  1994 prenehal veljati, porabljena že pred nastankom naravne nesreče, ki je
                  prizadela občino Idrija, je Vlada Republike Slovenije 13.12.1994 na predlog
                  državne komisije v okviru finančne izravnave občin iz sredstev za odpravljanje
                  izrednih elementarnih dogodkov odredila občini Idrija sredstva za odpravljanje
                  posledic v višini 10%, to je 32,7 milijona tolarjev. Hkrati pa ta občina, ker se
                  je pač neurje zgodilo prepozno, če smem tako reči, ni bila uvrščena v zakon, ki je
                  bil sprejet o sanaciji julijskih neurij.</p>
               <p>Državni komisiji je občina Idrija 31.1. in včeraj poslala tudi program
                  intervencijskih sanacijskih ukrepov, ki obsega takojšnje intervencijske posege,
                  izdelavo geotehničnih in geoloških poročil, izdelave projekta sanacije ter
                  interventno fazo sanacije neposrednih škod na infrastrukturnih objektih v višini
                  32,7 milijonov tolarjev, torej v tej višini, ko je bila tudi dodeljena pomoč
                  10%.</p>
               <p>Državni komisiji je bilo posredovano tudi obvestilo, da višina dodeljene
                  akontacije ne omogoča oblikovanja celovitega programa sanacije, zato je
                  posredovani program sanacije v osnovi le program, poročilo takojšnjih
                  intervencijskih posegov za reševanje objektov, imovine in varnostnih ukrepov in
                  zavarovanj za vzpostavitev prevoznosti, odstranitev hudourniških nanosov, skratka,
                  posegov za normalizacijo razmer na prizadetem območju. Iz tega izhaja naslednje.
                  Najprej, ukinjeni sistem solidarnosti je v bistvu omogočal le zagotovitev sredstev
                  za osnovne pogoje, za življenje in delo na prizadetih območjih, ne pa tudi
                  celovite sanacije. Celovite sanacije z razpoložljivimi sredstvi ni bilo mogoče
                  izvesti, zato so številni nujni sanacijski posegi ostali nerealizirani. Kako sedaj
                  od tu naprej tako na splošno kot za občino Idrijo?</p>
               <p>Državni zbor je Vladi naložil sklep iz julija leta 1994, s katerim je zadolžil
                  Vlado, da pripravi zakon o sanaciji naravnih in drugih nesreč, o trajni sanaciji.
                  Ta zakon je pripravljen, je v medresorskem usklajevanju in pričakujemo, da ga bomo
                  lahko kmalu predložili Vladi in potem parlamentu v sprejem. Iz te osnove je možno
                  nekaj dobiti za poravnavo teh sredstev.</p>
               <p>Druga zadeva pa je finančna izravnava občin iz naslova elementarnih dogodkov. V
                  tem trenutku teh podatkov nimam. Proračun se pripravlja in sedaj še ne morem nič
                  povedati. Toliko lahko odgovorim. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še odgovori. Še dva ministra, dr. Maks Tajnikar, minister za
                  gospodarske dejavnosti.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Spoštovani! Glede vprašanja gospoda Podobnika o prodaji podjetja Donit Laminati,
                  bi prosil, da pisno odgovorimo, ker prodaja teče v pristojnosti Sklada Republike
                  Slovenije za razvoj in moramo dobiti od tega sklada ustrezne podatke in tudi
                  ustrezna mnenja. Prepričan sem, da bomo tudi v tem primeru tako hitro odreagirali
                  kot smo v prvem primeru in hvala za pohvalo za ažurnost.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. In še minister za notranje zadeve Andrej Šter.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Odgovor se nanaša na vprašanje v zvezi z zaposlovanjem v upravnih enotah. Skladno
                  s 101. členom zakona o upravi je država prevzela upravne naloge in pristojnosti iz
                  delovnih področij, za katera so ustanovljena ministrstva. Skladno s 103. členom
                  tega zakona pa je prevzela tudi delavce. Dokaj groba ocena, ampak podprta tudi s
                  strokovnimi podlagami velja, da je prevzem pristojnosti približno v deležu 70%
                  pristojnosti nekdanjih občin na področje državne uprave in 30% na področje občin.
                  Po zadnjih podatkih so upravne enote prevzele 2976 delavcev od približno 5300
                  zaposlenih v nekdanjih občinah po stanju konec oktobra lani.</p>
               <p>To je daleč od razmerja 70-30, ampak je dobra polovica zaposlenih iz nekdanjih
                  občin prešla v upravno enoto, kar pomeni, da je bila znatna racionalizacija s tem
                  opravljena, kajti več pristojnosti država opravlja z manj zaposlenimi. Glede na
                  to, da je potrebno pripraviti notranjo organizacijo in sistematizacijo delovnih
                  mest v upravnih enotah, enako velja tudi za občine, ki morajo sprejeti svoje akte
                  in v njih opredeliti potrebno število delavcev, je Vlada Republike Slovenije
                  sprejela sklep o prepovedi zaposlovanja v upravnih enotah do sprejetja teh
                  organizacijsko-sistematizacijskih aktov, zato je pred sprejetjem teh aktov
                  prenagljeno govoriti o morebitnem povečanju ali o morebitnem nedvomnem zmanjšanju
                  števila zaposlenih v upravnih enotah. Res je tudi, da posamezna ministrstva v
                  svojih predlogih upravnim enotam dokaj ekstenzivno predlagajo število zaposlenih,
                  vendar je določitev organizacijske sheme in načina delovanja, ki bo hkrati
                  uspešen, racionalen, varčen in efekten, pristojnost in odgovornost tako načelnika
                  upravne enote kot tudi ministrstva, ki skrbi za koordinacijo, to je Ministrstvo za
                  notranje zadeve in vladne službe za kadrovska vprašanja, ki odobri oziroma po
                  primerih odobri vsako novo zaposlitev že do sedaj in jo bo odobravala tudi za
                  upravne enote, ki so delovna oblika delovanja države.</p>
               <p>Lahko se opredelim do tega vprašanja s svojim pričakovanjem, da število zaposlenih
                  ni izključno merilo racionalizacije poslovanja, kajti tudi pred vami sem že
                  povedal, da si uvajanje transformacije državne uprave in uvedbe lokalne samouprave
                  zamišljam kot kvalitativen premik v delovanju države in ne zgolj opravljanje
                  istega dela z istimi ljudmi. To pomeni, da bodo ti ljudje, ki bodo zaposleni tako
                  v občini kot v upravni enoti, morali delati bolje, hitreje, prijazneje in
                  strokovneje. To pa je naloga, ki se bo, poleg števila delovnih mest, kazala tudi v
                  tem, da bomo ljudem dali možnost in hkrati dolžnost pripraviti se na to
                  spremembo, se izobraževati. To so pa seveda vprašanja, ki jih bomo morali skupaj
                  tudi kvantitativno ovrednotiti ob sprejemu proračuna.</p>
               <p>Me pa resnično veseli, da je med vami, poslanci, visoka stopnja zanimanja in
                  občutljivosti za vprašanja, ki seveda v končni fazi zadevajo prav naše občane -
                  davkoplačevalce. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje, Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Žal, moje poslansko vprašanje ne bo prvič postavljeno za
                  to govornico. Kdo je za to kriv, bomo ugotovili v naslednjih minutah. Na Vlado
                  zastavljam naslednje vprašanje. Najprej kratek uvod. Državni zbor je ob obravnavi
                  predloga zakona o političnih strankah pri drugi obravnavi, to je bilo na 23. seji,
                  13. septembra, na podlagi 173. člena poslovnika sprejel naslednji sklep: <q>"Vlada
                  Republike Slovenije naj v 30 dneh predloži Državnemu zboru seznam nepremičnin
                  bivših družbeno-političnih organizacij."</q> Naj jih naštejem: ZKS, ZSMS, SZDL, je
                  brez samoglasnikov in se mi skoraj lomi jezik, ampak tako so se imenovale, potem:
                  Zveza borcev in Zveza sindikatov.</p>
               <p>Na tem seznamu je bilo razvidno, katere organizacije so imele pravico uporabe
                  oziroma lastninske pravice teh nepremičnin. Iz seznama naj bi bilo razvidno, tudi
                  na kakšen način so bile te nepremičnine prenesene na nove uporabnike oziroma
                  lastnike.</p>
               <p>Glede na to, da je to vprašanje precej staro in da je bilo potem tudi ponovljeno
                  in na 26. seji Državnega zbora, 23.novembra, je o tem govoril tudi državni
                  sekretar, ki ga tukaj pozdravljam, gospod Tratnik, kjer je med drugim rekel tudi
                  naslednje: da naj bi bilo s 1.januarjem 1995, to je že pred dvema mesecema, možno
                  ta prenos narediti na nove lokalne skupnosti.</p>
               <p>Vprašujem, kaj - jaz nisem seznanjen s tem - je bilo v zvezi s tem napravljeno
                  oziroma zahtevam od Vlade, da takoj izpolni sklep Državnega zbora in predloži
                  celovit seznam na današnji seji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, predstavnik Vlade, generalni sekretar Mirko Bandelj.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovani! Državni zbor je res na 23. seji septembra lani sprejel sklep, po
                  katerem naj bi Vlada v 30 dneh Državnemu zboru predložila seznam nepremičnin
                  bivših družbeno-političnih organizacij, na katerih so imele te organizacije
                  pravico uporabe oziroma lastninsko pravico na dan 1.april 1990. Seznam naj bi
                  vseboval tudi podatke o zdajšnjih imetnikih pravice uporabe oziroma lastninske
                  pravice omenjenih nepremičnin, iz katerih naj bi bilo razvidno tudi, na kakšen
                  način so bile le te prenesene na nove porabnike oziroma lastnike. Vendar moramo
                  ugotoviti, da Vlada ni pristojna za zbiranje podatkov o premoženju bivših
                  družbeno-političnih organizacij in zato nima in ne upravlja s seznamom nepremičnin
                  bivših družbeno-političnih organizacij. Do takšnih pregledov bi bilo mogoče priti
                  le skozi temeljito raziskavo zemljiških knjig in katastrov in seveda tudi vseh
                  pogodb, ki pa Vladi niso dostopne, pri čemer pa je potrebno računati tudi z
                  neažurnostjo teh javnih knjig.</p>
               <p>Ne glede na to ugotovitev pa lahko ugotovimo tudi to, da je Državni zbor 15 dni
                  pozneje ta sklep dejansko razveljavil. Na to je bil gospod poslanec opozorjen tudi
                  v odgovoru gospoda Tratnika decembra lani. Tega dne, namreč 28.septembra 1994, je
                  Državni zbor sprejel zakon o političnih strankah, ki v 34. členu določa, da se z
                  dnem uveljavitve tega zakona na Republiko Slovenijo in lokalne skupnosti prenesejo
                  tiste nepremičnine političnih strank, torej strank, ki so bile oziroma bodo šele
                  ustanovljene na podlagi tega zakona in ki so jih te pridobile kot pravni
                  nasledniki bivših družbeno-političnih organizacij, pri čemer je ta zakon določal
                  tudi, da se pravno nasledstvo ugotavlja v nepravdnem postopku pred sodiščem in
                  seveda še v tem primeru le tistih nepremičnin, ki jih te politične stranke, kot
                  pravne naslednice bivših DPO, niso pridobile ali povečale njihovo vrednost iz
                  lastnih sredstev.</p>
               <p>Poleg tega je ta zakon v 24. členu zavezal politične stranke, da do 31. marca
                  letos in tokrat prvič, predložijo Državnemu zboru finančno poročilo, v katerem
                  mora biti navedeno tudi premoženje stranke in posebej morajo biti vpisane vse
                  spremembe premoženja stranke.</p>
               <p>Državni zbor je sprejel tudi zakon o lokalni samoupravi, kjer je določil, in to je
                  tisto, kar se nanaša tudi na informacijo, ki jo je gospod Tratnik dal v decembru;
                  s 1. januarjem je nova lokalna samouprava začela formalno funkcionirati, vendar je
                  zakon o lokalni samoupravi določil, da morajo občinski sveti v šestih mesecih po
                  prevzemu funkcij urediti medsebojna premoženjsko-pravna razmerja in seveda s tem
                  posledično tudi določiti premoženje bivših DPO. Ta rok se še ni iztekel, zato še
                  ni premoženjsko-pravnih bilanc občin in tudi ne še ne premoženjsko-pravne bilance
                  republike. Šele, ko bodo izdelane premoženjsko-pravne bilance, bo mogoče ugotoviti
                  tudi premoženje bivših družbeno-političnih organizacij, ki se v skladu z zakonom o
                  političnih strankah prenaša na republiko oziroma občino in seveda za nazaj z
                  dnevom uveljavitve zakona o političnih strankah. Vlada bo, seveda ko bodo za to
                  ustrezni izpolnjeni pogoji, pooblastila javno pravobranilstvo, ki je namreč
                  pristojno za izvršitev zakonskih prenosov. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje?</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod generalni sekretar! Da Vlada ni pristojna, zdaj ne vem, koga
                  podcenjujete, ali samo opozicijo ali sploh ta spoštovani zbor. To je neresno. Kdo
                  je potem pristojen? Kdo!? Lepo vas prosim! Sicer pa dodatno vprašanje, zelo
                  konkretno. Govorite o zakonu o političnih strankah. Potem pa vas sprašujem
                  naslednje: zakaj ni z dnem uveljavitve zakona o političnih strankah, to bi bil 8.
                  oktober 1994, Vlada prenesla tistih nepremičnin političnih strank na Republiko
                  Slovenijo in lokalne skupnosti, ki jih določa 34. člen omenjenega zakona oziroma,
                  zakaj to ni storila vsaj z uveljavitvijo novih lokalnih skupnosti 1. januarja
                  1995? Prosim za odgovor brez sprenevedanja. Lepo prosim, da se ne podcenjuje
                  poslancev v tem zboru. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, gospod Bandelj.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Meni je sicer nerodno, če bom moral brati zakone, ki jih Državni zbor sprejema,
                  ampak to brez podcenjevanja, mislim, da včasih je žal treba.</p>
               <p>Zakon o političnih strankah je začel veljati 8., kot je bilo rečeno, oktobra
                  lansko leto. Ta zakon je šele uredil pogoje, po katerem se lahko ustanavljajo
                  politične stranke. Ta zakon je v 32. členu določil, da registrski organ v roku
                  enega meseca, od dneva uveljavitve tega zakona, vpiše v register kot stranke tiste
                  politične organizacije, ki so na zadnjih volitvah v Državni zbor dobile poslanske
                  mandate. Ta zakon je določil šestmesečni rok v 33. členu, po katerih se politične
                  organizacije v šestih mesecih od dneva uveljavitve zakona lahko vpišejo oziroma
                  dajo zahtevo za vpis v register v skladu s tem zakonom. Ta šestmesečni rok še ni
                  potekel. Ampak, kot že rečeno, ta zakon je v 24. členu zavezal politične
                  organizacije, ki seveda 8. oktobra še niso bile ustanovljene in jih niti ni bilo,
                  da izdelajo premoženjsko bilanco. Dokler tega ni, Vlada žal premoženjske bilance
                  nima in dejansko ni pristojna za zbiranje podatkov po sodnih registrih in sodnih
                  mapah. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje, Janez Jančar, ki ga ni; Marjan Podobnik, ki ga
                  tudi ni in Alojz Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani člani Vlade, spoštovani predsednik! Moje poslansko vprašanje se nanaša
                  na Ministrstvo za gospodarske dejavnosti in na Ministrstvo za delo. Nanaša se pa
                  na tovarne Iskre v Šentjerneju in sicer, zakaj je Ministrstvo za gospodarske
                  dejavnosti dovolilo, da te tovarne propadajo. Lahko rečemo, da propadajo na
                  obroke. Vprašanje bom obrazložil pisno. Še v letu 1990 je bilo zaposlenih v
                  Iskrinih tovarnah v Šentjerneju preko 2000 delavcev, in to v dveh tovarnah, v
                  tovarni Upori in v tovarni Hipot. Tega leta je šla prvič v stečaj tovarna Upori s
                  750 zaposlenimi in namesto nje sta se ustanovili dve novi firmi Rezister in Pio. S
                  16.1.1995 pa je šla v stečaj firma Rezister, še edina tovarna v Evropi, ki je
                  delala upore. Firma Rezister je prevzela vso opremo tovarne Uporov. Zdi se mi, da
                  je bil stečaj nameren in da se je s tem okoristilo vodstvo tovarne, veliko ljudi,
                  preko 200, je pa ostalo brez dela. Druga tovarna Hipot je zašla v težave tudi že v
                  letu 1991. V letu 1992 je tovarno prevzel Koržetov sklad. Ustanovljene so bile
                  štiri firme v okviru te tovarne: Prons, Potencimeter, ECD in Hidridi. Tega leta se
                  je začelo, ko je prišla firma v Koržetov sklad, na veliko odpuščati delavce. Preko
                  250 delavcev je postalo tehnološki presežek. Vodstvo podjetij pa je obljubilo, da
                  bodo vsi ti delavci dobili odpravnino. Te odpravnine ni bilo, ampak so dobili le
                  razne bone za prehrano. V letu 1994 je šla v stečaj najprej firma Prons, čeprav je
                  podjetje zelo dobro delalo, saj so dobili visoko priznanje za svoje izdelke na
                  obrtnem sejmu v Celju. 5.1.1995 pa je šla v stečaj druga firma Potencimetri, tako
                  da je bilo odpuščenih še 120 delavcev, čeprav so jim obljubili samozaposlitev,
                  nekaterim pa prezaposlitev v Revoz.</p>
               <p>Ministrstvo za delo, družino in socialne zadeve je tovarni Hipot že v letu 1991
                  odobrilo preko milijon 200 tisoč mark v tolarski protivrednosti. Denar naj bi bil
                  namenjen za razvoj podjetja in za ohranjanje delovnih mest. Od omenjenih sredstev
                  pa ni bilo nikakršnega učinka, zato tudi Ministrstvo za delo, družino in socialno
                  zadeve sprašujem, kako je bil porabljen denar in koliko sredstev so v celoti
                  namenili omenjeni firmi.</p>
               <p>Tudi v tovarni Hipot se je zaradi prestrukturiranja in ukinjenja raznih firm
                  zgodilo le to, da se je znašlo na cesti veliko delavcev, tako da je trenutno
                  zaposlenih le še 120 delavcev. Vodstvo firme pa je ostalo isto, ne glede na
                  propadanje podjetij.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Gospod minister za gospodarske dejavnosti.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Spoštovani! Tudi v tem primeru prosim, da nam dovolite pisni odgovor, čeprav moram
                  reči tako, da je Iskra Hipot poslovala z izgubo in ko se je ugotavljalo, kje
                  znotraj Iskre Hipot nastaja ta izguba, se je ugotovilo, da je to v dveh družbah, v
                  Iskri Prons in Iskri Pod, ki sta šli potem tudi v stečaj. Stališče sklada, ki ga
                  imamo na ministrstvu v tem trenutku je, da je bilo to nujno in da je na ta način
                  stečaj del programa prestrukturiranja, ki omogoči, da se ohrani program
                  Potencimetrov, da se zagotovijo storitve na področju orodjarstva in da se omogoči
                  pozitivno poslovanje od leta 1995 naprej. V dokumentih, ki jih imamo na voljo in
                  stališčih, ki jih imamo na voljo na ministrstvu, naj bi bila ta stečaja kot sem že
                  prej dejal, radikalna koraka prestrukturiranja podjetja in pa nekako prvi korak k
                  doseganju ciljev, ki so razvidni iz razvojnega programa Iskre Hipot. In v naših
                  dokumentih, ki jih imamo mi v tem trenutku, tudi piše, da naj bi se s tem ohranilo
                  od sedaj najprej število delovnih mest v podjetju s perspektivo, da bi prišlo do
                  novega zaposlovanja v obdobju od leta 1995 do 1999 naprej. Takšni so poslovni
                  načrti. Mi vam bomo posredovali stališče sklada bolj podrobno na to temo in bomo,
                  upam, tudi komentirali to, kar ste v vaših vprašanjih bolj podrobno vprašali in
                  pojasnili. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje. Še obrazložitev. Prosim, ministrica za delo,
                  družino in socialne zadeve Rina Klinar.</p>
            </sp>
            <sp who="SDZ1:KlinarRina">
               <speaker>RINA KLINAR:</speaker>
               <p>Hvala lepa, spoštovani gospod podpredsednik! Spoštovani gospod Metelko, glede na
                  dejstvo, da sem bila s tem bila s tem vprašanjem seznanjena, ko ste brali svoje
                  gradivo in ker gre za štiri leta staro zadevo, vas prosim, da sem s tem vašim
                  vprašanjem pisno seznanjena, da bi lahko na podlagi pregleda dokumentacije
                  pripravili pisni odgovor. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Je dodatno vprašanje? <stage>(Ne.)</stage> V redu. Med tem časom tudi
                  ni nobenega teh, ki sem jih prej imenoval in ki so se prijavili, tako da s tem
                  zaključujem to točko dnevnega reda. Predstavnikom Vlade, ministrom in njihovim
                  sodelavcem se zahvaljujem in če pogledate na to klop, je bila zelo polna, naše so
                  bile pa prazne.</p>
               <p>S tem to točko dnevnega reda zaključujem in preden preidemo na naslednjo točko, bi
                  morali ugotoviti sklepčnost. To pa ne vem, če bo uspelo, zato bi dopoldanski del
                  zaključili. Nadaljevali bomo, upam, točno ob dveh popoldan, to je ob štirinajsti
                  uri. Pred tem pa samo tako pustno obvestilo. Točno ob 13.02 nas bo v naših
                  predprostorih obiskal prečastiti župan butalski z mandatom do vežice s svojim
                  spremstvom. Če kdo želi videti prečastitega župana butalskega, naj počaka zunaj,
                  sicer pa vsem dober tek!</p>
            </sp>
            <stage type="time">(Seja je bila prekinjena ob 12.47 uri in se je nadaljevala ob 14.15
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Pričeli bomo nadaljevanje današnjega zasedanja, popoldanskega. Pred tem bomo
                  ugotavljali navzočnost. Ugotavljamo navzočnost! <stage>(47 poslank in
                     poslancev.)</stage> Smo sklepčni in lahko začnemo delati.</p>
               <p>Predlagam, da najprej opravimo <title>34. TOČKO DNEVNEGA REDA</title> oziroma del
                  34. točke, to je <title>VOLITVE SODNIKOV POROTNIKOV</title>.</p>
               <p>Predsednik Državnega zbora je za današnji dan razpisal dopolnilne volitve sodnikov
                  porotnikov delovnih in socialnih sodišč, zato predlagam, da v zvezi s to točko
                  dnevnega reda danes opravimo le volitve sodnikov porotnikov. Predloge odlokov je
                  zboru predložila Komisija za volitve, imenovanja in administrativne zadeve. Želi
                  poročevalec komisije besedo? <stage>(Ne želi.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage> Želijo besedo
                  poslanke in poslanci? <stage>(Ne želijo.)</stage> Ker ne želi nihče razpravljati,
                  zaključujemo razpravo in prehajamo na glasovanje o posameznih odlokih.</p>
               <p>Na glasovanje dajem predlog odloka o izvolitvi sodnikov porotnikov delovnega
                  sodišča v Celju. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta odlok sprejet.</p>
               <p>Na glasovanje dajem predlog odloka o izvolitvi sodnikov porotnikov delovnega
                  sodišča v Kopru. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi sodnikov porotnikov delovnega in
                  socialnega sodišča v Ljubljani. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi sodnikov porotnikov delovnega
                  sodišča v Mariboru. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>S tem to točko dnevnega reda prekinjam. Ostali del te točke, ostale volitve in
                  imenovanja bomo opravili jutri ob 10.uri.</p>
               <p>Prehajamo na <title>19. TOČKO DNEVNEGA REDA</title>, to je na <title>PRVO
                     OBRAVNAVO PREDLOGA ZAKONA O GIMNAZIJAH IN DRUGIH SPLOŠNIH SREDNJIH
                     ŠOLAH</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, državni sekretar v Ministrstvu za šolstvo in
                  šport dr.Pavel Zgaga.</p>
            </sp>
            <sp who="SDZ1:ZgagaPavel">
               <speaker>DR. PAVEL ZGAGA:</speaker>
               <p>Spoštovani gospod predsedujoči, spoštovane gospe poslanke in poslanci! Zakon o
                  gimnazijah in drugih splošnih srednjih šolah oziroma strokovnih gimnazijah, kot se
                  glasi tudi varianta, je predvsem tisti del predlagane šolske zakonodaje, v katerem
                  se izvaja legalizacija in ureditev procesov, do katerih je prišlo v slovenskem
                  srednjem šolstvu po uvedbi gimnazijskega programa leta 1990. Težko bi podal
                  splošen uvod k temu zakonu, če se vsaj za trenutek ne dotaknem tudi drugega
                  zakona, ki ga bomo obravnavali pod 20. točko dnevnega reda in seveda prosim zaradi
                  tega za razumevanje. Pri tem bi dodatno moral vsaj za trenutek poseči v novejšo
                  zgodovino, iz katere bo moč lažje pokazati na vmeščenost tako zakona o gimnazijah
                  in splošnih srednjih šolah kot tudi zakona o poklicnem izobraževanju.</p>
               <p>Ta dva zakona na zakonodajni ravni končujeta obdobje usmerjenega izobraževanja, ki
                  ga je vzpostavil znani zakon na začetku osemdesetih let. Leta 1989 je bila
                  sprejeta novela zakona o usmerjenem izobraževanju, ki pravno velja še danes, z njo
                  pa je bila uvedena vrsta vsebinskih novitet, od tistih, ki jih že poznate v zvezi
                  z univerzo, do še pred časom zakon o visokem šolstvu, do, recimo, vpeljave oziroma
                  odločitve za vpeljavo mature in podobno.</p>
               <p>Od leta 1990 naprej se je v slovenskih srednjih šolah na zakonodajni podlagi
                  zakona o usmerjenem izobraževanju dogodila dolga vrsta vsebinskih sprememb, ki so
                  evalvirale do danes do tiste stopnje, na kateri gotovo nujno potrebujemo novo
                  zakonsko podlago za regulacijo srednje stopnje izobraževanja v Republiki
                  Sloveniji.</p>
               <p>Naj opozorim samo na najbolj pomembne vsebinske novosti v zadnjih štirih oziroma
                  petih letih na tem področju. Kot dobro veste, so štiriletni izobraževalni
                  srednješolski programi, sprejeti po določilih zakona o usmerjenem izobraževanju,
                  obljubljali oziroma zagotavljali tako akademsko vertikalo kot poklicno vertikalo,
                  če rečem na kratko, oziroma zaključek izobraževanja v katerem koli od štiriletnih
                  usmerjenih srednješolskih programov je omogočal bodisi pridobitev poklica, bodisi
                  pridobitev možnosti za nadaljevanje izobraževanja na postsekundarni ravni.</p>
               <p>Uvedba gimnazije je ta sistem seveda krepko zakomplicirala, kajti zaključena
                  gimnazija ne daje poklicne kvalifikacije, daje samo akademsko.</p>
               <p>Odločitev za uvedbo mature, do katere, kot sem omenil, je na zakonodajni ravni
                  prišlo leta 1989, vsebinsko so pa potem stvari stekle 1990 oziroma 1991 leta, je
                  na tej točki odprla novo oziroma dodatno vprašanje. Matura je bila vsekakor začeta
                  na obstoječih srednjih programih, na programih, ki so še utemeljeni na bazi
                  usmerjenega izobraževanja, toda določa skupne standarde znanj, ne glede na to, v
                  katerem programu je posameznik oziroma posameznica pač vpisan. Te standarde
                  določajo sprejeti oziroma veljavni katalogi znanj.</p>
               <p>Zaradi stare zakonske podlage, torej zakona o usmerjenem izobraževanju in nove
                  vsebine, matura je namreč namenjena nadaljevanju študija na postsekundarni,
                  primarno seveda na univerzitetni ravni, zaradi tega seveda je v obstoječi
                  situaciji omogočeno, da dijaki in dijakinje, vpisani v štiriletne programe,
                  izbirajo med tem, da zaključijo šolanje z maturo ali z zaključnim izpitom.</p>
               <p>Matura je kvalifikacija za nadaljevanje akademskega študija, ponavljam, predvsem
                  na univerzi; zaključni izpit pa je seveda poklicna kvalifikacija, ki poleg tega
                  omogoča v določenih elementih nadaljevanje postsekundarnega izobraževanja v
                  specifičnih strokovnih vertikalah. To tematiko poznamo iz zakona o visokem
                  šolstvu.</p>
               <p>V praksi se nam zlasti zadnji dve leti, odkar tečejo intenzivne priprave sedanjih
                  generacij srednješolcev in srednješolk na maturo oziroma zaključni izpit dogaja,
                  da se na podlagi stare zakonske regulative, torej zakon o usmerjenem
                  izobraževanju, v splošnih srednjih šolah, kot bomo temu po novem verjetno rekli
                  oziroma, če vzamem sedanjo situacijo, v strokovnih in tehničnih srednjih šolah,
                  dogaja disociacija oddelkov tretjega in četrtega letnika na skupine, ki se
                  pripravljajo na maturo in skupine, ki se pripravljajo na zaključni izpit. To
                  povzroča že na operativni ravni vodstvom šol nemalokrat zelo velike težave. Po
                  drugi strani pa postavlja te srednje, strokovne in tehnične šole pred nekatere
                  pomembne odločitve oziroma, kot smo v zadnjih dveh letih večkrat bili priča v
                  pogovorih z ravnatelji teh šol, opozarjajo, da bi sedanja situacija, se pravi
                  razvoj slovenske mature na podlagi zakonodajnih izhodišč zakona o usmerjenem
                  izobraževanju pripeljala do precejšnjega siromašenja zlasti teh šol, torej
                  srednjih tehniških in srednjih strokovnih šol.</p>
               <p>Gre seveda za vprašanje interesov mladih ljudi, ki se loči, bodisi v smeri
                  interesa za čim prejšnjo pridobitev ustrezne poklicne kvalifikacije, ali pa
                  pridobitev kvalifikacije za nadaljevanje izobraževanja na univerzitetnem
                  nivoju.</p>
               <p>Rešitev vprašanja, pred katerim smo, seveda pomeni predvsem odpoved velikokrat ali
                  tolikokrat kritiziranemu načelu, na katerem je temeljil zakon o usmerjenem
                  izobraževanju, namreč, o tem, da je možno hkratno izobraževanje za poklic in za
                  akademsko nadaljevanje študija. Temu principu smo se v tej deželi odrekli že pred
                  časom. Zlasti dejavnost srednjih šol v zadnjih štirih, petih letih pa je tista, ki
                  je verjetno tudi na ravni vsakodnevne šolske prakse pokazala, da je razvoj
                  srednjega šolstva v smeri dveh vertikal možen in tudi potreben, če hočemo seveda
                  dati višje stopnje izobraževanja tudi na tej ravni. Rešitev, ki je v zakonu
                  oziroma v obeh zakonih, če tako rečem, tu moramo govoriti tako o gimnazijskem kot
                  o poklicnem zakonu, je torej naslednja. S tema dvema zakonoma bi dobili prvič,
                  zakonodajne podlage za izvajanje gimnazijskega programa in hkrati za tiste
                  programe, ki jih imamo zdaj v maturitetnih oddelkih srednjih strokovnih in
                  tehniških šol. Gimnazija je torej pojem, ki opredeljuje že obstoječi, že
                  potekajoči, že več generacij potekajoč izobraževalni program. Z izrazom splošna
                  srednja šola, druga splošna srednja šola oziroma strokovna gimnazija, med tema
                  dvema izrazoma se bomo še odločali, pa seveda mislimo izobraževalne programe, ki
                  imajo prav tako namen nadaljevanja na akademski ravni, na postsekundarni ravni
                  izobraževanja, ki pa imajo, podobno kot v večini držav Evrope, ob tem osrednjem,
                  gimnazijskem programu določeno obarvanost v smeri strokovnih predmetov.</p>
               <p>Ob tem delu pa dobivamo drugo vertikalo oziroma dobivamo z drugim zakonom, ki ga
                  bomo v nadaljevanju obravnavali, tudi zakonske podlage za poklicne šole, torej
                  tisti del srednjih šol, ki vodi neposredno k pridobitvi poklicne izobrazbe. Pri
                  tem naj za konec opozorim na posebej premišljen sistem prehodov. V gimnazijskem
                  oziroma v splošni vertikali se bo izobraževanje zaključilo z maturo. Ta matura je
                  splošna vstopnica za študij na univerzi. Matura je prav tako tudi vstopnica za
                  študij visokošolskih strokovnih programov, kot poznamo iz že sprejetega zakona o
                  visokem šolstvu, za katerega pa je možen vstop tudi zaključni izpit v poklicni
                  vertikali.</p>
               <p>In končno, kot bomo videli pri zakonu o poklicnem izobraževanju kasneje, matura je
                  verjetno sicer podrejen element, pa vendarle teoretično možna vstopnica za
                  višješolske strokovne oziroma poklicne programe. Na ta način poskušamo
                  zagotavljati ustrezno in široko, bolj kot doslej, prehodnost med srednjo in
                  post-srednjo stopnjo izobraževanja ter hkrati seveda ustrezno ali bolj kvalitetno
                  pripravo na prihodnjo pot, ki si jo bo mladi človek izbral, to bodisi poklicno,
                  bodisi akademsko.</p>
               <p>In čisto na koncu je pomemben poudarek na vzpostavitvi maturitetnega tečaja, za
                  katerega prinaša pravno podlago zakon o gimanzijah, ki ga zdaj obravnavamo.
                  Maturitetni tečaj je namenjen ali bo namenjen kot posebej intenzivna priprava na
                  maturo za vse tiste mlade ljudi, ki se bodo, recimo, v 15 letu starosti odločili
                  za poklicno vertikalo na srednji stopnji, pa bi v naslednjih letih želeli to svojo
                  odločitev zamenjati in se pripraviti za maturo in nadaljevati pot v univerzitetnem
                  študiju. Paralela tega, kar bo maturitetni tečaj predstavljal v srednjem, splošnem
                  srednjem izobraževanju, je v poklicnem izobraževanju poklicni tečaj, ki bo pa
                  omogočal, da bodo mladi ljudje, ki se bodo vpisali v to splošno akademsko
                  vertikalo, lahko seveda svojo pot zaobrnili tudi v poklicni smeri po končani
                  gimnaziji ali drugi splošni srednji šoli.</p>
               <p>Čisto za konec morda še to. Opravili smo ne samo analizo dela, ki je bilo
                  opravljeno v zadnjih štirih letih na tem področju, pač pa smo ob koncu lanskega
                  leta opravili na zelo reprezentativnem vzorcu slovenskih dijakov in dijakinj
                  tretjega in četrtega letnika večjo anketo, večjo raziskavo o njihovih namerah. Iz
                  te raziskave so morda za premislek najbolj pomembne naslednje številke. Nekaj več
                  tega pa lahko najdete tudi v poglavju o visokem šolstvu v Beli knjigi.</p>
               <p>Trenutno je v Sloveniji 60%, približno, morda kakšen odstotek manj, vključeno v
                  štiriletne šolske programe. Od teh, približno 60%, je dobrih 20% vključenih v
                  gimnazijske programe, okrog 40% pa v srednje strokovne in tehniške. Ko smo to
                  populacijo anketirali, se je praktično 100%, rahlo manj, gimnazijcev, odločilo
                  oziroma sporočilo svojo odločitev o tem, da je njihova namera nadaljevanje na
                  univerzitetni stopnji. Zanimivo pa je, da smo tudi med srednjimi strokovnimi in
                  tehniškimi šolami zabeležili kar 72% takšnih kandidatov, ki po srednji šoli
                  nameravajo nadaljevati študij na univerzi oziroma na visokih strokovnih šolah.
                  Tudi to verjetno dokazuje, da je, ob predlogih posameznih delodajalcev, potrebno
                  takšno korekturo čimprej sprejeti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za kulturo, šolstvo in šport kot
                  matično delovno telo. Želi predsednik odbora besedo? <stage>(Ne želi.)</stage>
                  Želi besedo predstavnik Sekretariata za zakonodajo? Se opravičujem, gospa
                  Šturmova. Sem mislil, da bo predsednik.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovane poslanke, dragi poslanci!
                  Zadolžena sem bila, da predstavim mnenje Odbora za kulturo, šolstvo in šport k
                  predlogu zakona o gimnazijah in drugih splošnih srednjih šolah.</p>
               <p>Splošno obravnavo o tem zakonskem predlogu je naš matični odbor obravnaval
                  dvakrat, kot je tudi razvidno iz poročila. Pri sprejemanju stališč je upošteval
                  mnenja, ki jih je dobil, predvsem pa mnenja, ki so prišla iz raznih institucij,
                  društev, sindikata, s strani posameznikov in mnenja, ki so bila posredovana na
                  predstavitvi javnih mnenj o šolski zakonodaji. Razprava o predlogu tega zakona je
                  bila morda malo krajša, kot je bila pri ostalih zakonih. V glavnem smo se
                  dotaknili, bolj obsežno dotaknili vprašanj, ki so najbolj izstopala, bodisi na
                  predstavitvi javnih mnenj, kot tudi bila posredovana v pisnih predlogih prej
                  naštetih institucij in posameznikov.</p>
               <p>V glavnem smo čas posvetili problematiki poimenovanja splošnih srednjih šol.
                  Precej časa smo se ustavili ob tem, ali lahko zaključimo splošno srednjo šolo
                  oziroma gimnazijo brez mature oziroma, ali obstaja, ali dopuščamo možnost končanje
                  gimnazije z zaključnim izpitom. Tu nam je predlagatelj zakona povedal, da bi to
                  pomenilo pregrob poseg v koncept šolstva, tako da je vprašanje mature vezano tudi
                  na poseben zakon, ki naj bi ga predlagatelj pripravil do drugega branja zakona o
                  gimnazijah.</p>
               <p>Govorili smo o primernosti števila popravnih izpitov in o osebnih podatkih, o
                  evidenci osebnih podatkov in v zvezi s tem o evidenci telesno-vzgojnega
                  kartona.</p>
               <p>Na osnovi vseh teh mnenj, stališč in predlogov je matično delovno telo sprejelo
                  odločitev, da je predlog zakona primerna podlaga za pripravo zakona za drugo
                  obravnavo in hkrati tudi zavezalo predlagatelja, da upošteva stališča matičnega
                  odbora, ki se v glavnem dotikajo naslednjih stvari. Predlagatelju predlagamo, da
                  natančneje določi, opredeli razliko med gimnazijami in drugimi splošnimi srednjimi
                  šolami. Da ob tem ponovno razmisli o uvedbi tehnične in pedagoške gimnazije. Da
                  jasno opredeli pogoje za vpis v gimnazijo in kriterije za izbiro kandidatov v
                  primeru, da se odloči za omejitev vpisa.</p>
               <p>Kot sem že omenila, je sprejemanje zakona o gimnazijah zelo vezano na maturo, tako
                  da pričakujemo, da predlagatelj predloži predlog zakona o maturi do drugega
                  branja. Tudi pri tem zakonu nismo mogli obiti obremenitve dijakov, tako da
                  predlagamo, naj predlagatelj ponovno pretehta ustreznost zgornje meje obremenitve
                  dijakov.</p>
               <p>Ker gre za gimnazije in druge splošne srednje šole, kot seveda sploh za celotni
                  šolski paket, menimo, da je prav, da se tudi tu posebej posvetimo dijakom z
                  motnjami v razvoju in posebej nadarjenim dijakom.</p>
               <p>Glede variant se je odbor opredelil takole. Pri 1. členu nismo podprli variante,
                  člani in članice odbora smo se odločili za to, da naj ta zakon ureja izobraževanje
                  v gimnazijah in drugih splošnih srednjih šolah. Pri 11. členu se o varianti nismo
                  opredelili. Pri 38. členu smo podprli varianto, ki pravi, da, kdor je ob koncu
                  pouka negativno ocenjen iz dveh predmetov, ne pa iz treh, kot je bilo osnovno
                  besedilo, ima pravico do konca šolskega leta opravljati
                  popravne izpite. Pri 41. členu tudi nismo podprli variante, ki pravi, da bi se ta
                  točka črtala, je pa povezana s telesno-vzgojnim kartonom vpisanih. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Besedo dajem predstavnikom poslanskih skupin. Želi
                  kdo v imenu poslanske skupine predstaviti mnenje? Gospa Šturmova, Liberalno
                  demokratska stranka.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. V imenu svoje poslanske skupine bi povedala, da bomo podprli
                  stališče matičnega odbora, da pa bo nadaljnje odločanje v zvezi s tem zakonom tudi
                  povezano s predlogom zakona o maturi, ki ga pričakujemo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslansko skupino? <stage>(Nihče.)</stage> Besedo dajem
                  poslankam in poslancem. Prijavo imam gospoda Janeza Podobnika.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Glede zakona o gimnazijah
                  in drugih splošnih srednjih šolah bi najprej rekel to, da je zakon o strokovnih
                  srednjih šolah, torej ta segment zakona, dober in da upošteva nujne spremembe, ki
                  so na tem področju potrebne. Predlagatelju predlagam, da razmisli, če bi morda
                  tudi iz psiholoških vidikov razmislil o tem, da bi uvedel drugo ime, morda ime
                  strokovna gimnazija. S tem bi se v javnosti zmanjšal negativni predznak, ki ga
                  imajo srednje šole, ki niso gimnazije, torej samo kot možnost, kot pobudo.</p>
               <p>Sam sem vložil, v skladu s poslovnikom, nekaj dodatnih stališč. Prvo stališče se
                  tiče tudi stališča, ki ga je oblikovalo matično delovno telo, o katerem je
                  govorila gospa Šturmova. Predlagatelj naj pretehta ustreznost zgornje meje
                  obremenitve dijakov. Dodal pa sem, da naj pri tem upošteva dosedanje ugotovitve in
                  da naj omogoči z neodvisnimi raziskavami, spremljanje obremenjenosti dijakov skozi
                  reformo. S tem se ponavlja moje stališče, ki sem ga dal že pri enem prejšnjih
                  zakonov v tem paketu, da je zelo pomembno, da bi predlagatelj uspel, da bi tudi
                  zakon sam omogočal, da bi neodvisne raziskave spremljale recimo, ne samo izvajanje
                  reforme, ampak v tem primeru tudi spremljanje obremenjenosti dijakov. To je prvo
                  dodatno stališče.</p>
               <p>Drugo; to je stališče 2. člena tega zakona. To je po navadi člen, ki govori o
                  ciljih izobraževanja, tudi tokrat je tako. Predlagam torej, da uvrsti tudi
                  razvijanje posameznikove zavesti o njegovi narodni in državni pripadnosti. Prav
                  tako predlagam, da predlagatelj doda posebno alineo, v katero bo uvrstil
                  razvijanje odnosa do slovenskega jezika kot jezika slovenske države in javnega
                  življenja.</p>
               <p>Glede 3. člena sem že razpravljal v splošni razpravi. V 2. členu se zadnji
                  odstavek glasi tako: <q>"Gimnazija oziroma splošna srednja šola je laična in
                  ideološko nevtralna."</q> Predlagam, da bi ta zadnji odstavek oziroma zadnji stavek 2.
                  člena črtali. O tem sem že govoril na kratko. Pravim, da menim, da je laicizem
                  samo eno izmed številnih in legitimnih stališč, ker ima prav tako zelo jasne in
                  izdelane antropološke in svetovno nazorske predpostavke kakor drugi nazori, ki pa
                  jih tudi pogosto izključuje. Imam pa zelo veliko gradiva na to temo, ampak če ne
                  bo potrebno, ne bi tukaj odpiral polemike ob tem vprašanju, mislim pa, da gre za
                  zelo zelo občutljivo področje.</p>
               <p>Predlagam, da predlagatelj v 37. členu, ta pa govori o načinu preverjanja in
                  ocenjevanja, jasno določi, kdaj, na kakšen način mora biti dijak seznanjen z
                  oceno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ker vidim same znane obraze, bi rad, da bi dobil še koga drugega v to
                  dvorano in prosim, da ugotovimo prisotnost. Ugotavljamo prisotnost. <stage>(45
                     prisotnih)</stage>. Ugotavljamo prisotnost. <stage>(47 prisotnih.)</stage> Smo
                  ponovno sklepčni. Če se ne motim, ta Državni zbor šteje 90 poslancev in poslank.
                  Nadaljujemo razpravo, besedo ima gospod Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Ne morem se strinjati z
                  dvemi stališči Odbora za kulturo, šolstvo in šport. Zdi se mi, da je odbor tukaj
                  vsaj pri prvem stališču zgrešil. Če pozorno preberete prvo stališče, pravi nekako
                  takole: k predlogu zakona in tako naprej, naj predlagatelj določneje opredeli
                  razliko med gimnanzijami in drugimi splošnimi srednjimi šolami ter preuči možnost
                  uvedbe tehnične in pedagoške gimnazije. Mislim, da vsi dobro vemo, da smo se že 50
                  let nazaj presneto trudili, da so za izvedbo pedagoških poklicev potrebni
                  programi, ki so na rangu visoke šole in da učiteljišč in pedagoških gimnazij zdaj
                  že dolgo nimamo več, zato se mi zdi, da taki dikciji ne moremo podpreti.</p>
               <p>Druga stvar je ob tretjem stališču, kjer odbor predlaga, da naj predlagatelj ob
                  drugi obravnavi predloga zakona o gimnazijah in drugih splošnih šolah predloži
                  predlog zakona o maturi. Kot vemo, so vsi pravni akti, ki opredeljujejo maturo,
                  naravnani tako, da bi zdajle najprej tri leta potekala preizkusna matura in šele
                  ob uspehih preizkusne mature in ob testiranju vseh teh mehanizmov naj bi potem
                  pripravili novi splošni zakon o maturi. Tako da zdaj, v tem šolskem letu, ko bomo
                  prvič imeli maturo in potem tudi drugič, se mi zdi, da bosta ti dve maturi, ko
                  bosta izvedeni, primerna osnova za to, da bi predlagatelj napisal poseben zakon o
                  maturi. Zdajle, ko šele izvajamo triletno poskusno maturo, bi z uresničenjem tega
                  sklepa prehitevali tisto, kar smo si drugje zastavili. Glasoval bom proti prvemu
                  stališču, ki je zaradi ponovne uvedbe pedagoških gimnazij nemogoč in proti
                  tretjemu sklepu, ker se mi zdi, da bi predlagatelj moral imeti tudi izhodišča ob
                  določanju tega zakona, ki bi slonela tudi na tem eksperimentu, ki se zdaj izvaja.
                  Nisem pa za to, kar je prej kolega tukaj navedel, da bi ponovno uvedli institut
                  strokovnih gimnazij. Zakaj? Najprej smo leta 1958 ukinili klasično gimnazijo,
                  potem smo leta 1980 ukinili popolnoma vse gimnazije, zdaj, s tem zakonom pa naj bi
                  spet uvedli poplavo gimnazij. Tako bi imeli v Sloveniji neko gimnazijo, potem bi
                  imeli gostinsko gimnazijo, tehnično gimnazijo, glasbeno gimnazijo, potem bi imeli
                  ekonomsko gimnazijo in zdi se, da bi na ta način pojem gimnazija, ki je dobro
                  poznan in je v tem prostoru zasidran, nekako razveljavili.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Samo dve stvari bi želel povedati v zvezi s tem zakonom. Prva je ta, o kateri je
                  zdaj začela teči polemika. Sam mislim, da ni koristno imeti toliko vrst šol. Na
                  eni strani gimnazij in splošnih srednjih šol, pa strokovnih srednjih šol in
                  poklicnih srednjih šol in tako naprej, ampak se mi zdi, da bi bilo pametno
                  vendarle splošne srednje šole opredeliti kot gimnazije. Res pa je, da najbrž ni
                  treba, da je ne vem koliko teh različnih gimnazij. V zvezi s tem sem, podobno kot
                  na odboru, tudi zdaj vložil spreminjevalni predlog v zvezi s stališčem.</p>
               <p>Drugo je, in sem predlog že tudi vložil za dopolnitev stališč, da bi v zakonu bolj
                  natančno opredelili razliko glede na izobraževanje odraslih na tej stopnji. Zdi se
                  namreč, da zdaj izobraževanje odraslih še vedno malo preveč obravnavamo kot
                  nekakšno pomožno ali dodatno dejavnost. Zlasti na ravni srednjih šol je to že
                  vendarle nekaj drugega. Na ravni srednjih šol izobraževanje odraslih pomeni, če
                  zdaj lahko te skovanke uporabljam <q>"doizobraževanje"</q>, <q>"preizobraževanje"</q> in tako
                  naprej, ne pa neko formalno dopolnjevanje samoizobrazbe. Zato se mi zdi, da je
                  dobro bolj premisliti, mislim bolj natančno opredeljenemu sistemu tega sistema izobraževanja odraslih oziroma bolj natančno opredeliti, v čem se razlikuje tudi
                  na tej stopnji izobraževanja odraslih in česa vse ni treba ali pa je drugače
                  urejeno pri izobraževanju odraslih kot je za dijake, normalne, da tako rečem, za
                  mladino. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Potem razpravo zaključujem
                  in to točko dnevnega reda prekinjam.</p>
               <p>Prehajamo na <title>20. TOČKO DNEVNEGA REDA</title>, to je na prvo obravnavo
                     <title>PREDLOGA ZAKONA O POKLICNEM IN STROKOVNEM IZOBRAŽEVANJU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, državni sekretar v Ministrstvu za šolstvo in
                  šport.</p>
            </sp>
            <sp who="SDZ1:ZgagaPavel">
               <speaker>DR PAVEL ZGAGA:</speaker>
               <p>Spoštovani zbor! Glede na to, da sem v prejšnjem nastopu poizkušal podati splošen
                  uvod k obema zakonoma, bi se tu omejil samo na morda najbolj vidne novosti, ki jih
                  ponuja predlog zakona o poklicnem izobraževanju. Najprej, zakon izhaja iz načela,
                  da je potrebno v poklicnem izobraževanju realizirati idejo partnerstva, predvsem
                  idejo partnerstva med državo in njenimi dolžnostmi na področju omogočanja
                  izobraževanja na eni strani ter delodajalci na drugi oziroma sindikati na drugi
                  ali tretji. V zvezi s tem načelom so spremenjene ali prerazporejene nekatere
                  kompetence v poklicnem izobraževanju. Pomembne kompetence dobivajo zbornice, pa
                  tudi posamezna druga ministrstva. Gotovo sodi med najpomembnejše novosti, zlasti
                  glede na dosedanjo zakonodajo, ponovna uvedba možnosti dualnega sistema poklicnega
                  izobraževanja. Pri tem poizkušamo ohraniti sistem javnih poklicnih šol, ki
                  nadaljujejo tradicijo industrijskih poklicnih šol še iz tistih, zelo starih časov
                  pred usmerjenim izobraževanjem, ki je ta segment razveljavilo. Predvsem pa
                  poizkušamo obuditi te industrijske oziroma poklicne tradicije povsod tam, kjer bo
                  za to interes tudi v sedanjih gospodarskih gibanjih oziroma, kjer bo moč zadosti
                  trdno razviti dualni sistem.</p>
               <p>Pri dualnem sistemu izhajamo iz naslednjih bistvenih tradicij poklicnega
                  izobraževanja pri nas. Prvič, temeljni nosilec tega izobraževanja je delodajalec,
                  vendar šola ni podrejena temu principu, kot to velja, recimo, za nemški sistem,
                  kjer ima šola pravzaprav zelo majhno vlogo. Drugič, naš namen ni, da bi ločevali
                  obrtne in industrijske poklice v dva ločena sistema oziroma podsistema.
                  Predpostavlja namreč enako strukturo zaključnega izpita v obeh primerih, kar je
                  seveda glede na specifike slovenskega prostora verjetno edini pametni predlog. In
                  tretjič, v zakonu, v predlogu zakona smo poizkusili vzpostaviti trdno zvezo z že
                  veljavnim obrtnim zakonom in po tej poti umeščamo v izobraževalni sistem tudi
                  mojstrske in pomočniške izpite.</p>
               <p>Poleg uvedbe dualnega sistema je druga večja novost tega zakona predlog za uvedbo
                  višjih poklicnih oziroma strokovnih šol. Z zakonom o visokem šolstvu višje šole
                  niso več regulirane kot enoten del postsekundarnega izobraževanja, kot smo poznali
                  v prejšnjem obdobju. Zahteve visokošolskega študija, univerzitetnega, pa tudi
                  visokega strokovnega študija, so v današnjem času bistveno drugačne, kot so bile v
                  preteklosti in skoraj da ni evropske države, ki ne bi razlikovala med tako
                  imenovanim univerzitetnim in neuniverzitetnim delom postsekundarnega
                  izobraževanja. Ta segmenta imata tudi nekatere različne predpostavke, ne samo
                  glede akademske ali poklicne vertikalnosti, pač pa tudi glede posameznih zahtev v
                  zvezi z kvalifikacijami učiteljev. Na univerzitetnem segmentu, recimo resne
                  habilitacijske preizkušnje, akademski nazivi, medtem ko se višje šolstvo v
                  sodobnem svetu v tej točki prej naslanja na ustrezne praktične reference
                  učiteljev, patente in podobno.</p>
               <p>Še na neko stvar lahko s tem v zvezi opozorimo. Zlasti od osemdesetih let naprej
                  je v slovenskem prostoru število tako imenovanih dvoletnih kratkih ali
                  višješolskih programov, kot smo temu rekli, prav zaradi njihove vključenosti v
                  univerzitetni prostor, začelo nezadržno padati, tako da se danes soočamo na tem
                  področju, gotovo glede na interese mladih ljudi, z mnogo mnogo premajhnim
                  segmentom vpisnih mest.</p>
               <p>Tudi po regionalni plati si verjetno ne moremo obetati, da bi v kratkem času lahko
                  v Sloveniji zagotovili takšno kritično maso akademskih strokovnjakov, da bi
                  univerzitetne oddelke ustanavljali na več lokacijah, morda na eni, toda na drugi
                  strani je ravno zamisel višjih poklicnih in strokovnih šol tista, ki bi utegnila v
                  regijah z že doslej trdnim poklicnim in strokovnim izobraževanjem dati pomemben
                  elan tudi na postsekundarni ravni. Naj tudi tu ilustriram na kratko stvar s
                  številkami. Že prej imenovana anketa, ki je bila izvedena med slovenskimi
                  srednješolci decembra meseca lani, je pokazala, da je v segmentu dijakov in
                  dijakinj štiriletnih srednjih tehničnih in strokovnih šol kar 43,7% takih, ki
                  želijo nadaljevati izobraževanje v eno-do dvoletnih postsekundarnih programih.
                  Torej v tistih programih, ki jim rečemo neuniverzitetni ali višješolski, in, da je
                  po drugi strani 33% približno tistih, ki želijo nadaljevati v visokih strokovnih
                  programih. Tudi iz tega segmenta se kaže, da nam na tem področju manjka zelo
                  pomemben del izobraževanja posekundarnega tipa, ki bi bil hkrati nedvomno zelo
                  zanimiv za posamezne gospodarske panoge v naši državi, po vsej verjetnosti pa tudi
                  na področju javnih služb.</p>
               <p>Naj omenim še tretjo pomembno novost. Dotaknil sem se je že v prejšnjem nastopu.
                  Uvajamo poklicni tečaj kot izobraževalno obliko, ki bo omogočila vsem mladim
                  ljudem, ki se po osnovni šoli odločijo za akademsko vertikalo na srednji stopnji,
                  če smem temu tako reči, da ne nadaljujejo izobraževanja v tej smeri, če to ni
                  njihov interes pri 18 letu starosti, pač pa, da si z vključitvijo v poklicni tečaj
                  lahko pridobijo poklicno izobrazbo in se lahko tudi zaposlijo. Najbolj pomemben bo
                  ta poklicni tečaj po vsej verjetnosti za tisto kategorijo prebivalstva, ki smo ji
                  doslej rekli gimnazijski maturanti, ki so se sicer zaposlili na mnogih področjih,
                  vendar ob tem, da si pridobijo dodatne, zlasti pa poklicne spretnosti. S tem bi
                  razrešili vprašanje prehajanja med obema vertikalama, poklicno in akademsko, ki
                  sem ju omenil že prej.</p>
               <p>In čisto za konec. Zakon predvideva tudi posebno strokovno podporo razvoju
                  poklicnega izobraževanja v okviru posebnega zavoda, ki bi skrbel za vprašanja na
                  tem področju, tako v okviru interesa države pri poklicnem izobraževanju kot tudi
                  glede na izobraževalne interese gospodarske in obrtne zbornice in gospodarstva v
                  najširšem pomenu besede. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zakon je obravnaval Odbor za kulturo, šolstvo in šport kot matično
                  delovno telo. Želi poročevalec odbora besedo? Ni nobenega poročevalca. Želi besedo
                  Sekretariat za zakonodajo in pravne zadeve? <stage>(Ne želi.)</stage> Želijo
                  besedo predstavniki poslanskih skupin? Gospod Kocuvan za SKD.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani kolegi poslanci in poslanke, predsedstvo! Poslanska skupina SKD
                  ugotavlja, da je predlog zakona o poklicnem in strokovnem izobraževanju primerna
                  osnova za drugo obravnavo. Poslanska skupina SKD ugotavlja, da se v poklicnem
                  izobraževanju uvaja dualnost izobraževalnega sistema, kar pomeni, da se praktično
                  izobraževanje delno lahko izvaja tudi pri delodajalcih. Šolski prostor pri
                  poklicnem izobraževanju so tudi šolske delavnice in posestva, zato SKD meni, da bi
                  bilo potrebno to vključiti v zakon zaradi opredeljevanja izobraževalnih standardov
                  in normativov v poklicnem izobraževanju, ki morajo biti zaradi te specifike
                  drugačni. Zaključni izpit pri poklicnem izobraževanju bi moral biti sestavljen iz
                  teoretičnega in praktičnega dela. Sestavina praktičnega dela bi morala biti</p>
               <p>samostojna izdelava izdelka vajenca, ki ga oceni strokovna komisija.</p>
               <p>3. točka: Tudi pri delodajalcu kjer se izvaja praktični pouk, mora biti
                  organiziran vsaj 1 obrok hrane za dijake oz. za vajence. In zadnje, ne strinjamo
                  se s 16. členom zakona, da naj bi sindikati skrbeli za uresničevanje pravic
                  učencev v učnem izobraževanju. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, še kdo za poslansko skupino? <stage>(Nihče.)</stage> Gospod
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci, ne glede na to, da začetna vnema že malo ugaša,
                  kar je tudi razumljivo glede na dolgotrajnost te diskusije, bi rad poudaril, da
                  mislim sam in tudi ostali kolegi v poslanski skupini, čeprav ne govorim zdaj v
                  imenu poslanske skupine, da je ta zakon zelo pomemben, oz. da je pomembno to, kar
                  je poudaril tudi gospod državni sekretar, da se s tem ponovno uvaja v sistem
                  izobraževanja komponenta, ki je v zadnjem času v Sloveniji v tem našem sistemu
                  izrazito manjkala. Zato to pozdravljam, če lahko tako rečem. S tega vidika je to
                  zelo pomemben zakon in sam se tudi zavzemam, to sem tudi že na odboru govoril, za
                  klasično poimenovanje, zato, da ohranimo to poimenovanje vajenci in potem naprej
                  pomočniki, mojstri in tako naprej, če smem to mimogrede povedati. To je tudi v
                  stališčih odbora. Rad bi rekel, da je ob tem treba skrbeti za to, kar je sicer
                  formalno v zakonodaji že urejeno oz. predlagano, to je zagotoviti možnost
                  prehodnosti glede na to, da je orientacija vendarle zgodnja in da lahko nekdo
                  kasneje pač spozna, da bi želel preiti v kakšno drugo komponento sistema.</p>
               <p>Mimogrede, to je mogoče najbolj važno, bi pa opozoril na to, da iz posameznih
                  centrov, ki se že ukvarjajo znotraj današnjega sistema s tem izobraževanjem,
                  prihajajo opozorila na zelo ponekod slabe pogoje za izvajanje tega pouka. In zdaj,
                  ko se bo sistem tega pouka izrazito na ta način oblikoval, bo seveda to mogoče še
                  bolj opazno. Gre za tehnično opremljenost teh šol, za njihove možnosti v
                  delavnicah, laboratorijih in tako naprej. Temu bo treba posvetiti v naslednjih
                  letih posebno pozornost. Posebej, malo preskakujem, podpiram to, da je zdaj vsa
                  izobraževalna komponenta postavljena do konca, se pravi do višjih strokovnih šol
                  in da se tu ponuja tudi možnost za oblikovanje dodatnih izobraževalnih centrov
                  poleg Ljubljane, Maribora in tako naprej, na tem delu izobraževanja.</p>
               <p>Zelo pomemben je ta segment izobraževanja tudi z vidika izobraževanja odraslih.
                  Zato bo treba ob matičnem zakonu za izobraževanje odraslih in tudi ob tem zakonu,
                  zlasti v drugi obravnavi, posvetiti posebno pozornost posameznim opredelitvam, da
                  bo izobraževanje odraslih res zadovoljilo tisto težnjo, ki jo je opredelil g.
                  Tancig v splošni razpravi in s katero tudi sam soglašam, se pravi, možnost
                  vseživljenjskega izobraževanja z možnostjo preorientacije, preizobraževanja,
                  dodatnega izobraževanja. Moderni svet od ljudi, ne bom rekel zahteva, temveč
                  pričakuje celo, da si lahko tudi premislijo, zamenjajo poklic, se izobrazijo za
                  drug poklic, pričnejo opravljati drugo delo in tako naprej. To ni zdaj kritika,
                  temveč opozorilo, da bomo verjetno zlasti v drugi obravnavi morali še posebej
                  premisliti posamezne določbe, da bomo res maksimalno te možnosti odprli. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, spoštovani
                  predstavniki vlade! Gotovo gre za zakon, ki bo, upam, bistveno izboljšal tudi
                  odnos med tem, čemur rečemo vajenec in mojster.</p>
               <p>V tem zakonu je gotovo že kar dobro razčlenjeno zlasti vprašanje sestavin, ki jih
                  navaja 31. člen zakona. Bistveni prvini tega zakona sta tudi dolžnosti delodajalca
                  in dolžnosti učenca. Sedaj, ali je našteto vse tisto, kar morata izpolnjevati prvi
                  ali drugi, niti ne vem, ali bi bilo morda kaj potrebno dodajati. Dejstvo je, da je
                  gotovo ta razmerja potrebno natančno opredeliti, ne zgolj zato, da bi bil, recimo,
                  delodajalec vedno tisti, ki mora izpolnjevati dolžnosti in vajenec ali učenec
                  tisti, ki zgolj terja neke pravice. Veljalo bi seveda tudi obratno. Ampak mislim,
                  da je teh primerov manj. In gotovo je prav, da je našteto v tem zakonu vse tisto,
                  kar naj bi učna pogodba obsegala, še prej, v 30. členu pa, da se tudi jasno pove,
                  kdo je lahko delodajalec, ki sklepa učno pogodbo.</p>
               <p>Tukaj imam vprašanje za sestavljalce zakona. Ali je mišljen delodajalec samo
                  tisti, ki ima, recimo, podjetje ali so mišljene tudi, ne vem formulacije, recimo
                  institucije, ki niso pravne osebe, pa vendarle opravljajo neko dejavnost.
                  Sprašujem čisto konkretno, recimo, neka gospodinjska šola, ki deluje pod okriljem
                  neke redovne skupnosti, ali tudi taka gospodinjska šola lahko sprejme v praktični
                  pouk učence oziroma vajence za gospodinjske dejavnosti. To imam kot vprašanje, ker
                  sedajle ne vem, kako to pravno urejati. Tu bi rad dobil odgovor na to vprašanje,
                  kolikor je mogoče sedaj to dati in, ali so zakonodajalci tudi mislili na ta
                  razmerja, ker je dejstvo, da imamo prav za to dejavnost v Sloveniji nekaj dobrih
                  gospodinjskih tečajev, ki jih te institucije opravljajo, so pa tako zasedeni prav
                  zaradi tega, ker se očitno ta dejavnost ne dovolj kvalitetno ali ne na dovolj
                  pravi način opravlja tam, kjer se sicer. Se pravi v teh poklicnih šolah, ki
                  izobražujejo za gostinske dejavnosti. To je eno vprašanje.</p>
               <p>Sprašujem tudi, ali ta zakon, ko bo sprejet, morda ne bo preveč vezal delodajalcev
                  s tem, kar bo od njih terjal in seveda, ali bo dovolj tudi zavezoval, po tem, kar
                  je sedaj napisano, same učence oziroma vajence, da bodo zares izpolnjevali, kar bo
                  od njih terjano. Ali, če drugače povem, da ne bo tukaj nastajalo vprašanje, ki mu
                  lahko rečemo samoupravni sidrom, da bodo učenci terjali več pravic kot jih bo
                  delodajalec lahko dal ali kot učencu sploh gredo.</p>
               <p>To razmerje, mislim, da je dobro urediti zaradi tega, ker se močno zavzemam za to,
                  da gremo v odnosu mojster - vajenec spet nazaj na vrednotenje, ki je nekoč bilo,
                  da se ne bi potem kdaj zgodilo, da je mojster sicer mojster, da pa seveda nima
                  vseh tistih pravic, ki mojstru gredo. Češ, v zakonu piše, da ima vajenec te in te
                  pravice, ki so v zakonu posebej opredeljene. Seveda ne želim, da bi se to zgodilo,
                  ker sem prepričan, da dobri mojstri morajo biti avtoritete, morajo biti strokovne
                  avtoritete in navsezadnje, da morajo biti tudi moralne avtoritete. Če so
                  zakonodajalci razmišljali v to smer, potem je prav in podpiram, če je to že tukaj
                  zajeto. Če pa morda ni vse to še oblikovano, bomo v drugem branju tudi skušali s
                  kakšnim dopolnilom stvar še razjasniti ali pa morda med pisanjem zakona za drugo
                  branje.</p>
               <p>Ta razmerja se mi zdijo pomembna zaradi tega, ker vendarle govorimo o tem, kar smo
                  poznali in kar je normalno, se pravi, da se res uredi odnos med mojstrom in
                  vajencem. Večkrat sem poslušal mojstre, kakšne težave imajo z vajenci. Sedaj
                  seveda govorim o terminologiji, ki naj bi spet obveljala in prav bi bilo, da te
                  stvari res dovolj jasno uredimo, da zavežemo oboje zaradi tega, da nam bo ta jasna
                  zaveza obeh zagotavljala, da bomo res dobili iz teh vajencev nekoč tudi dobre nove
                  mojstre.</p>
               <p>In še eno vprašanje imam. Ali je teh delodajalcev, ki bodo lahko opravljali to
                  dejavnost, že dovolj, da bo ta stvar res normalno tekla ali pa se bomo morali
                  zatekati tudi h kakšnim začasnim rešitvam. Ali so zakonodajalci razmišljali tudi o
                  tem, kaj storiti, če se bo izkazalo, da teh mojstrov, ki naj bi jih imeli po teh
                  kriterijih ne bo dovolj. Hvala lepa že v naprej za odgovore.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Menim, da zakon o poklicnem in strokovnem izobraževanju zasluži veliko
                  pozornost. Prav področje poklicnega in strokovnega izobraževanja je bilo nekakšna
                  pastorka v obstoječem šolskem sistemu. To priznavajo vsi, ki se s tem področjem
                  bolj intenzivno ukvarjajo, še posebej so nas na to opozarjali mnogi ravnatelji, ki
                  delujejo na tem področju. Zakon je dokaj obsežen. Strinjam se z gospodom
                  Polajnarjem glede te dileme oziroma odnosa mojster - vajenec. Mislim, da je
                  celotna usmeritev zakona dobra, ocenjujem, da je predlagatelj sledil ali pa imel
                  pred seboj tudi bavarski šolski model in je uspel predlagati zakon, ki bo, upam,
                  sledil lahko potrebam slovenskega drobnega gospodarstva in tudi gospodarstva.</p>
               <p>Tukaj bi rad povedal izkušnjo, ki jo imam, ko smo se v Idriji zelo borili, da je
                  obstala poklicna kovinarska šola. Resnično je bilo potrebno veliko naporov s
                  strani občine, potrebno je bilo veliko dogovorov s strani, zanimivo gimnazije,
                  kajti ta šola je nekako delovala v okviru gimnazije. Ampak vendarle, sedaj ima
                  človek dober občutek, ko je ta šola obstala. Zanimivo je bilo to, da je
                  gospodarstvo, ki je zelo močno razvito na tem področju in je usmerjeno v kovinarsko smer želelo, da bi iz te šole nastala kvalitetna mojstrska šola
                  starega tipa. Ampak, naleteli smo na nekaj ovir, na nekaj problemov, na enega bi
                  pa opozoril. Namreč, ne samo v Idriji, ampak marsikje po Sloveniji sedaj poteka
                  poklicno in tehniško izobraževanje skupaj. Lahko je to dobro, lahko pa tudi ni.
                  Namreč, v veliki večini primerov učijo v glavnem isti učitelji in seveda, to je
                  dosti velika obremenitev za učitelje, ker morajo vendarle prilagajati nivo
                  zahtevnosti. Sprašujem predlagatelje, kaj menijo glede nekaterih predlogov, da bi
                  se, na primer poklicno in tehnično izobraževanje, da ne omenjam gimnazij, tudi
                  prostorsko ločilo. Res pa je, to poudarjam, da sami učenci oziroma dijaki nimajo
                  prav nič proti dejstvu, da so skupaj. To bi pa rad še posebej poudaril, ampak
                  mnogi učitelji, kar dosti jih je bilo, ki so se pisno obrnili in predvsem
                  predlagajo, da bi predlagatelj zavzel to stališče.</p>
               <p>Sam sem tudi vložil dopolnilno stališče, ki se tiče 14. člena tega zakona, ta pa
                  govori o zbornicah. Po obstoječem zakonu, ki je bil pred kratkim sprejet, ima
                  zbornica dosti velike pristojnosti na tem področju. Sprašujem oziroma menim, da bi
                  moral predlagatelj v tem členu bolj jasno opredeliti, kdo bo nadzoroval kvaliteto
                  praktičnega pouka in za kvalitetno mojstrsko šolo bo zelo pomembno, da bo
                  praktični pouk resnično na nivoju. Kdo bo nadzoroval kvaliteto, recimo, opreme ali
                  strokovnosti praktičnih učiteljev. Menim, da ne zbornica. Na to vprašanje bi rad
                  odgovor.</p>
               <p>V 2. členu, ki govori o ciljih, sem prav tako predlagal, da se opredeli razvijanje
                  odnosa do slovenskega jezika kot jezika slovenske države in javnega življenja.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade, bo odgovoril na kakšno vprašanje? Prosim, državni
                  sekretar ima besedo.</p>
            </sp>
            <sp who="SDZ1:ZgagaPavel">
               <speaker>DR. PAVEL ZGAGA:</speaker>
               <p>Spoštovani! Na ključna vprašanja, ki so bila navedena, bi poskušal na kratko
                  odgovoriti po vrstnem redu, kot so bila zastavljena. Najprej vprašanje v zvezi z
                  gospodinjskimi šolami. Tukaj bi na vaše vprašanje, gospod Polajnar, lahko kratko
                  odgovoril z da. To je možno, kajti tudi predpostavljamo, da gre za, v vašem
                  primeru sta osnovna pogoja izpolnjena. Gre za pravno osebno in gre za delodajalca.
                  To se pravi, da je zakonska dikcija na vsako tako možnost preračunana.</p>
               <p>Drugo vprašanje v zvezi z razmerjem med pravicami in dolžnostmi. Veliko smo se pri
                  tem zadržali. Naše mnenje je, da smo uravnotežili ta elementa med seboj, pri tem
                  pa sem dolžan</p>
               <p>opozoriti na obrtni zakon, lansko leto sprejet, po katerem zbornica s pogodbo
                  podrobneje regulira ali, še bolj podrobno regulira vprašanja, ki so bila tu
                  zastavljena in nedvomno, da bo interes delodajalca pri tem izražen v pravni
                  obliki.</p>
               <p>Vprašanje dualnega sistema in delodajalcev. V lanskoletnem razpisu za vpis smo
                  prvikrat ponudili ta mesta. Letos, v nedavno objavljenem <stage>(v prejšnjem
                     tednu)</stage> razpisu se pojavljajo drugič. Lahko ugotovimo, da je v tem
                  trenutku razpisanih mest več kot je interesa med mladimi ljudmi. Verjetno pa spet
                  lahko rečemo, da si bo moral ta dualni sistem pridobiti tudi več ugleda in da bomo
                  rabili kakšno leto.</p>
               <p>Dualni sistem ni nujen ali ni obvezen, če smem še to dodati ali še drugače rečeno,
                  z zakonom ga želimo odpreti in podpreti povsod tam, kjer bodo izpolnjeni pogoji.
                  Na drugi strani bo to sprožilo tudi interes, da se bodo mladi ljudje za takšne
                  stvari odločali.</p>
               <p>Glede vprašanja, ki ga je gospod Podobnik zastavil. Mislim, da sem deloma že v
                  uvodnem nastopu opozoril, da to je ključni problem, ki ga skušamo s tem zakonom
                  reševati. V zakonu o predlogu zakona o organizaciji in financiranju vzgoje in
                  izobraževanja pa so tudi določila, ki opozarjajo na to, da se v okviru iste šole
                  lahko organizirata dve enoti. V konkretnem primeru, ki ga gospod Podobnik omenja,
                  recimo, enota poklicne šole oziroma splošne ali gimnazijske vertikale. Ni nujno,
                  da bi se ti dve enoti, ki sicer imata vsaka svoj pedagoški zbor, vsaka svojega
                  ravnatelja itd. prostorsko ločevali. V Sloveniji je toliko in toliko temeljitih
                  razlogov, zaradi katerih si tega ne bi mogli privoščiti, če hočemo šolstvo
                  spraviti materialno na boljšo raven.</p>
               <p>Kar se tiče vprašanja kvalitete praktičnega pouka, menimo, da so vendarle ravno
                  zbornice tiste, ki morajo prevzeti skrb za to vprašanje. Temeljni argument pa je
                  predvsem ta, da so zbornice zanesljivo najbolj zainteresirane za to, da se
                  praktični pouk kvalitetno izpelje. Nedvomno bolj zainteresirane, kot je lahko
                  država s svojimi mehanizmi. Že sedaj imamo razvite te elemente, v katerih zbornice
                  prav na tem segmentu izražajo še poseben interes tam, kjer gre za perspektivne
                  smeri v poklicnem izobraževanju. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zato splošno razpravo
                  zaključujem in prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA - PRVA OBRAVNAVA PREDLOGA ZAKONA O
                     IZOBRAŽEVANJU ODRASLIH</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, gospod državni sekretar.</p>
            </sp>
            <sp who="SDZ1:ZgagaPavel">
               <speaker>DR. PAVEL ZGAGA:</speaker>
               <p>Predlog zakona o izobraževanju odraslih zapolnjuje precejšnjo vrzel v dosedanji
                  zakonodaji, ki praktično v ničemer ni regulirala tako imenovanega neformalnega
                  izobraževanja odraslih. Formalno izobraževanje odraslih pa je obravnavala samo
                  znotraj siceršnjega segmenta šolanja. Zaradi tega je ena najbolj pogostih
                  strokovnih kritik pred pripravo tega predloga zakona letela na tako imenovan
                  pošolan način izobraževanja odraslih, ki se mu v tem zakonskemu osnutku odrekamo.
                  Izobraževanje odraslih dobiva z novo ureditvijo izobraževanja v Republiki
                  Sloveniji posebno sistemsko mesto in pri tem tudi poizkuša maksimalno slediti
                  strokovnim razvojnim trendom oziroma razvoju andragoške stroke v Sloveniji v
                  zadnjih letih. Med cilji tega zakona želimo posebej izpostaviti naslednje. Najprej
                  seveda, kot je bilo že nakazano, sistemsko ureditev zunajšolskega izobraževanja
                  odraslih, z vsemi posebnostmi, ki se tega izobraževanja držijo, tako glede
                  strokovnega dela, financiranja, specifične organizacije, specifičnih pogojev za
                  opravljanje dejavnosti in podobno.</p>
               <p>Drugi tak sklop teh ciljev, ki jih želimo posebej izpostaviti, je vzpodbujanje
                  razvoja izobraževanja odraslih, tako na nacionalni, vsedržavni ravni, kot v
                  lokalnih skupnostih. Nesporna je ocena, da moramo napraviti na tem področju v
                  prihodnje bistvenejši korak naprej glede na obstoječe stanje.</p>
               <p>In tretji, že tudi nakazan, potreba je sistemsko razšolanje izobraževanja
                  odraslih, če ga smem tako imenovati, še zlasti neformalnega in s tem ta segment
                  maksimalno približati tistim pogojem in tistim zahtevam, ki se tičejo
                  izobraževanja te specifične populacije.</p>
               <p>Med poglavitne novosti zakona, ki je pred vami, bi želel uvrstiti predvsem
                  naslednje. Zaradi že omenjenih specifik s tega področja imamo vmeščen nacionalni
                  program izobraževanja odraslih, znotraj katerega bi verjetno lahko vklopili tudi
                  nekatere pobude, ki so se izoblikovale v dosedanji razpravi v Državnem zboru.
                  Nacionalni program, predvideno je, da ga sprejema parlament, Državni zbor, poleg
                  tega pa je predpostavka v tem, da se na njegovi osnovi pripravljajo letni programi
                  izobraževanja odraslih, tako da bi se lahko na maksimalno operativen način v
                  najhitrejšem času zakrile, zapolnile največje vrzeli na tem področju.</p>
               <p>Druga pomembna novost je, da se odločamo za ponovno konstituiranje javne mreže
                  izobraževalnih organizacij za odrasle, ki se je tako rekoč v precejšnjem delu tudi
                  spontano razvila v zadnjih letih, torej, da damo zakonsko podlago temu
                  procesu.</p>
               <p>Tretja pomembna novost, ki jo še želimo omeniti, je sistematično uveljavljanje
                  različnih poti, različnih načinov, po katerih si odrasli lahko pridobivajo znanje.
                  Ne samo tradicionalno šolsko pot, posebej bi želel opozoriti na tako imenovane
                  posebne programe, na vsekakor tudi ustrezno prilagojene programe za mladino, pa
                  morda ravno tako še posebej na certifikatni sistem, torej na možnost odraslih
                  prebivalcev, da dokazujejo svoje znanje z izpiti in na ta način ga tudi ustrezno
                  registrirajo.</p>
               <p>Med elemente novosti sodi vsekakor tudi še sistem financiranja izvedbe
                  izobraževanja po tretjinskem principu in, kar je posebna novost, možnost za
                  oblikovanje javnih skladov za financiranje izobraževanja odraslih, predvsem seveda
                  računamo na to, da gre za posebno oziroma posebej pomembno področje izobraževanja
                  v celoti, drugačno od izobraževanja mladine oziroma otrok. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je Obravnaval odbor za kulturo, šolstvo in šport kot
                  matično delovno telo. Želi poročevalec odbora besedo? Gospod Kocuvan. Drugače so
                  kolegi poslanci ugotovili, da je zopet kamera in se jih je nekaj ponovno
                  pridružilo. Izvolite gospod Kocuvan.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Odbor za šolstvo, kulturo in šport je 10. februarja 1995 obravnaval predlog zakona
                  o izobraževanju odraslih, ki ga je v prvo obravnavo predložila Vlada Republike
                  Slovenije. Odbor je bil seznanjen z mnenjem Sekretariata za zakonodajo in pravne
                  zadeve in Komisije za vprašanje invalidov.</p>
               <p>Odbor je bil poleg tega seznanjen tudi z mnenjem Strokovnega sveta Republike
                  Slovenije za vzgojo in izobraževanje, z mnenji in predlogi iz predstavitve mnenj,
                  ki ga je organiziral Odbor za šolstvo, kulturo in šport in s pisnimi stališči
                  posameznikov ter skupin, naslovljenih na Državni zbor.</p>
               <p>Po zaključeni razpravi o zakonskem predlogu je odbor z večino glasov oblikoval za
                  Državni zbor naslednji predlog sklepov in odločitev:</p>
               <p>1.) Da je predlog zakona primerna podlaga za pripravo zakona za drugo obravnavo in
                  potem predlog stališč, ki so naslednja: "Predlagatelj naj pri pripravi predloga
                  zakona za drugo obravnavo ponovno prouči ustreznost uporabe pojma Ljudska
                  univerza, upoštevaje pri tem določbi 18. in 90. člena zakona o visokem
                  šolstvu.</p>
               <p>2.) Predlagatelj naj prouči možnost, da se v sistemu izobraževanja odraslih da
                  večja teža izobraževanja v podjetjih.</p>
               <p>3.) Pri pripravi predloga zakona za drugo obravnavo naj predlagatelj upošteva tudi
                  opozorila v mnenju Sekretariata Državnega zbora za zakonodajo in pravne zadeve.
                  <q>"Predlagatelj predloži predlog zakona za drugo obravnavo, za sejo Državnega zbora
                  v mesecu aprilu."</q> Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Besedo dajem predstavnikom poslanskih skupin. Za
                  poslansko skupino Demokratske stranke, Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Skoraj pri vsakem dosedanjem nastopu in teh ni
                  bilo malo, sem o tej zakonodaji posebej povedal, kakšen pomen pripisujem temu
                  segmentu izobraževanja, zato zdaj samo nekaj dodatnih poudarkov. Rad bi še enkrat
                  rekel, da se strinjam s tem, kar je povedal gospod državni sekretar, da ta zakon,
                  glede na dosedanje stanje na tem področju, pomeni velik napredek, čeprav bo, sem
                  pa po drugi strani prepričan, da bo treba v prihodnjih letih iti še naprej v tem
                  sistemu, glede na to, kar zdaj ta zakon prinaša. Predvsem se zdi, da bo treba
                  narediti tisti korak, da bomo na tem področju prišli od tega, kar je zdaj
                  prevladujoče, da je to dejavnost, ki omogoča tistim, ki so nekaj zamudili v
                  mladosti, da to nadomestijo, da bomo prišli na to, da bo to sistem permanentnega
                  izobraževanja več ali manj vseh in da bodo oblike, nastavljene na ta način, da ne
                  bo to samo za formalno pridobivanje recimo osnovne, srednje ali ne vem kakšne
                  izobrazbe, ampak da bo to res en sistem, ki bo omogočal dodatno pridobivanje
                  drugih izobrazb ob že pridobljeni izobrazbi, pridobivanju dodatnega poklica na
                  višji ravni in tako naprej. Tudi mogoče oblike takšne, ne povesem formalizirane
                  izobrazbe, ki bodo pa vendarle tistemu, ki jo bo pridobil, omogočile napredovanje
                  ali življensko preorientacijo. To je prvo. Zelo podpiram in zato tudi nisem dajal
                  dodatnih predlogov. Tisto, kar je v svojem, že vloženem stališču povedal g.
                  Tancig, da je treba uveljaviti koncepte oz. strategijo vseživljenjskega
                  izobraževanja.</p>
               <p>Druga stvar, ki jo je v zvezi s tem treba povedati je, da bo za to morala država
                  narediti tudi svoje na nekem področju, ki se pač imenuje, bom rekel, podpora temu,
                  tudi finančna. Če prav vem, ta delež za izobraževanje odraslih pomeni 0,01
                  desetinko odstotka bruto domačega proizvoda. To seveda ni primerljivo z nekaterimi
                  razvitimi državami, kjer je ta delež tudi 10 krat večji. Ne rečem da bi naj bil že
                  drugo leto takšen pri nas, ker bi to verjetno naletelo na precejšnjo neprijaznost
                  finančnega ministra. Ampak, postopoma bi se pač temu morali približati. In s tem
                  doseči tudi - dvigniti splošni nivo izobrazbe, ki je za zdaj pri nas, čeprav
                  mislim, da nivo znanja ni tako nižji, ampak nivo formalne izobrazbe je pri nas
                  veliko nižji kot pa je v nekaterih državah, s katerimi bi se mi želeli primerjati.
                  Podpiram tudi to, da bi čimprej prišlo do oblikovanja in sprejemanja tega, kar bi
                  se imenovalo nacionalni program izobraževanja odraslih in pa oblikovanje
                  standardov in normativov za to dejavnost, ki bi omogočilo po eni strani lahko to,
                  da bi se v to izobraževanje, še bolj kot doslej, vključevali tudi drugi, ne le na
                  eni strani ljudske univerze, na drugi strani pa zasebniki z različnimi oblikami,
                  ampak tudi drugi subjekti. In tudi, da bi v Sloveniji ustvarili splošno ozračje,
                  ki bi temeljilo na tem, da je znanje tisti ključni razvojni dejavnik in da je
                  zaradi tega, ne bom rekel zdaj naloga, ker to ni prav, da bi ljudi
                  inštrumentalizirali na ta način, ampak, da bi ustvarili ozračje potrebe po znanju,
                  po dodatnem izobraževanju oz. izobraževanju skozi vse življenje. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Potrč za Združeno listo socialnih demokratov.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. V imenu poslanske skupine bi samo opozoril na pomen in pomembnost
                  dopolnilnih predlogov, ki smo jih vložili k predlogu stališč matičnega delovnega
                  telesa, ki jih sicer podpiramo. Gre za to, da se nam zdi, da bi bilo potrebno
                  najti bolj pomembno stično točko med zakonom o izobraževanju odraslih in ostalimi
                  zakoni, ki urejajo vprašanje izobraževanja, osnovna šola, gimnazija, srednje šole,
                  poklicno izobraževanje.</p>
               <p>Gre namreč za to, da bodo vse te, da uporabim ta izraz redne šole, lahko
                  organizirale tudi izobraževanje odraslih. Pogoje za to v načelu opredeljuje ta
                  zakon. Vendarle v načelu, ne pa to potrebno medsebojno zvezo, ki naj bi
                  zagotavljala specifične organizacijske oblike, če so ali ne bodo potrebne,
                  ustanovitev, verifikacijo, eventualne koncesije, organiziranosti, izvedbe
                  programa, standard, kakovost. Nadzor nad tem izvajanjem, če želimo, da bi res
                  prišlo do tega, da bo tudi izobraževanje odraslih postala stalna skrb, ne samo v
                  smislu izobraževanja, ki pomeni pač izobraževanje, recimo, jezikovno, pa tudi to
                  bo lahko v šolah ali pa izobraževanje za prosti čas, ki najbrž ne bo v šolah,
                  ampak prav poklicno doizobraževanje v smislu pridobivanja formalne izobrazbe ali
                  določenih dopolnilnih znanj, ki bodo usposabljala za konkretna dela.</p>
               <p>Mislim, da je to pomembno, posebej tudi iz razloga, ker je sistem izobraževanja
                  postavljen na način, da od vsakega mladega človeka pri 15 letih zahteva njegovo
                  temeljno opredelitev v dve različni smeri. In je, kakorkoli, prehod iz ene
                  usmeritve v drugo ne nemogoč, ampak relativno zelo težak. Zahteva čvrsto
                  opredelitev nekoga in tudi potreben napor, da se preko teh barier prebije, zato mu
                  bo, če se bo odločil za poklicno šolanje še kako pomembno, da se bo lahko stalno
                  dodatno doizobraževal za konkretna dela. To pa najbrž ne bo mogoče zgolj preko
                  sistema rednega šolanja, ampak tudi preko izobraževanja odraslih in se nam ta
                  segment zdi še kako pomemben. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap, za Poslansko skupino Slovenske nacionalne desnice.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani! V imenu poslanske skupine bi rad povedal nekaj
                  stvari, kaj nas pri tem zakonu, torej predlogu zakona o izobraževanju odraslih ali
                  moti ali predlagamo drugače. Kot prvo naj omenim, da raba naziva Ljudska univerza
                  ni ustrezna in je celo protizakonita. Ker uporaba imena univerza, je namreč v 18.
                  členu zakona o visokem šolstvu zaščitena, ker smejo pod tem imenom nastopati le
                  visokošolski zavodi, ki so ustanovljeni v skladu z zakonom o visokem šolstvu in
                  izpolnjuje pogoje za upravljanje visokošolske dejavnosti iz 16. in 17. člena tega
                  zakona.</p>
               <p>Predlog tega dodatnega sklepa pač povzemamo na osnovi stališča, ki ga je
                  izoblikovala Univerza v Mariboru. To je bilo lanskega novembra 1994.</p>
               <p>Druga stvar, pri pripravi zakona za drugo obravnavo naj se prouči določbe 2. člena
                  tega zakona z vidika obveznega definiranja laičnosti izobraževanja odraslih, ki se
                  opravlja kot javna služba.</p>
               <p>Torej, s tem želimo, da se prouči četrta alinea, ki govori o obvezni laičnosti v
                  izobraževanju odraslih, ki se opravlja kot javna služba. Predlagatelj povsem
                  nepotrebno govori o laičnosti izobraževanja odraslih. Iz samega izobraževanja je
                  namreč jasno, za kakšno vrsto izobraževanja gre v tem primeru. Torej ni treba to
                  dodatno poudarjati. Ni bistveno ali je laično ali nelaično izobraževanje, ampak je
                  bolj pomembno za izobraževanje se vprašati, kako dosegama te standarde, ki so
                  določeni v okviru posameznih strok, poklicev in ob tem temeljijo na načelih
                  nacionalnega programa, potrjenega tukaj v Državnem zboru.</p>
               <p>Potem še ena stvar. V 32. členu, ki govori da člane upravnega odbora sklada za
                  izobraževanje odraslih imenuje Vlada. Tukaj predlagamo, da se preoblikuje, tako da
                  bo mogoče v lokalni skupnosti, da le-ta tudi imenuje člane upravnega odbora sklada
                  za izobraževanje odraslih, ki ga sama v tem primeru ustanavlja. V tem 32. členu se
                  nam zdi, da je to pomanjkljivo in predlagatelj v 31. členu predloga zakona tudi
                  dopušča, da lahko Sklad ustanovijo tudi lokalne skupnosti, vendar v okviru tega
                  32. člena, nikjer ne dopušča možnosti, da bi lahko člane upravnega odbora sklada
                  za izobraževanje odraslih imenovali predstavniki lokalne skupnosti. Zato pač to
                  predlagamo, ki so takšen Sklad ustanovili. S predlogom tega sklepa dodatnega
                  želimo odpraviti citirano nedorečenost 32. člena predloga zakona. To bi bilo vse.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče?
                     <stage>(Ne.)</stage> Besedo dajem poslankam in poslancem. Želi kdo besedo?
                  Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Več je razlogov, ki narekujejo, da smo zelo skrbni pri sprejemanju
                  zakona o izobraževanju odraslih. Brez dvoma je razlog tudi zelo neugodna
                  izobrazbena sestava prebivalstva Slovenije. O tem so slovenski sociologi že veliko
                  pisali, če omenim tudi nekatere razprave dr. Svetlika. Prav tako pa menim, da je
                  ta zakon zelo pomemben, če resnično kot država želimo, da bi na splošno slovensko
                  gospodarstvo bolj učinkovito delovalo. Je pa možna še ena smer razmišljanja, ki je
                  bila prisotna v nekaterih zapisih. Kot država smo v obdobju tranzicije, prehoda in
                  takšen prehod na vseh segmentih družbe bo boljši, če bo med ljudmi večja potreba
                  po znanju, kajti večja potreba po znanju je tudi dober znak, da se bo v neki
                  družbi demokracija lažje uveljavila, nenazadnje, da se bo tudi politična kultura
                  lažje uveljavila. Opozoril bi tudi na ta segment zakona o izobraževanju odraslih.
                  Strinjam se z razpravo gospoda Peršaka, ko je omenjal nekatere globalne usmeritve
                  pri tem zakonu, rad bi pa poudaril tudi glede na dodatni sklep, ki sem ga
                  predlagal, da se je pač predlagatelju zapisalo, preprosto lokalnim skupnostim s
                  tem zakonom dajemo neko novo nalogo. Vprašanje je, če lahko tako široko beremo
                  določbe zakona o lokalni samoupravi, da se to, namreč o tem govori tudi
                  Sekretariat za zakonodajo in pravne zadeve, da lahko, ko govorimo o financiranju
                  izvedbe izobraževanja odraslih, preprosto 1/3 predlagamo, da gre iz sredstev
                  lokalne skupnosti. Mislim, da je naloga tudi lokalnih skupnosti, da podpirajo
                  razvoj izobraževanja odraslih, toda mislim, da te rešitve niso v celoti usklajene
                  s 140. členom ustave. Če pa predlagatelj meni, da je to v bistvu prenešena oziroma
                  državna pristojnost, ki je naša, na lokalno skupnost, pa to pomeni, da mora to
                  tudi financirati. Torej opozarjam, da se to stvar razreši.</p>
               <p>Predlagam tudi, da bi v 2. členu zakona prvo alineo nadomestili z alineo, ki bi se
                  glasila: <q>"Vseživljenjskost učenja in izobraževanja."</q> Prav tako pa tudi predlagam
                  dodatna sklepa, ki bi se glasila: <q>"Državni zbor nalaga Vladi, da z ustrezno
                  spremembo zakonodaje v kolektivne pogodbe vnese pravico zaposlenih do
                  izobraževalnega dopusta v obsegu najmanj 40 ur letno"</q>. Mislim, da bi bila to zelo
                  dobra naložba, če bi ustrezen zakon dopolnili s tem. In drugi dodatni sklep.
                  "Državni zbor nalaga Vladi Republike Slovenije, da še v letošnjem letu <stage>(o
                     tem je govoril tudi gospod Zgaga)</stage> pripravi strategijo vseživljenjskega
                  učenja in izobraževanja v Sloveniji, ki jo bo Državni zbor obravnaval skupaj z
                  nacionalnim programom izobraževanja odraslih v Sloveniji." In še nekaj, ta zakon,
                  ki je sedaj pred nami, bo doživel svojo polno potrditev, če bomo vnesli
                  stimulativne določbe za razvoj učenja in izobraževanja odraslih v druge zakone, na
                  primer v zakone tudi, kjer je finančna zakonodaja na primer, če bomo v zakone z
                  davčno politiko vgradili mehanizme, ki bodo posameznike in organizacije
                  stimulirale, da bodo veliko več vlagale v izobraževanje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Splošno razpravo
                  zaključujem. To točko dnevnega reda prekinjam. S tem prekinjam tudi redno
                  zasedanje in bomo prešli čez nekaj časa na zasedanje izredne seje in sicer
                  predlagam, da najpozneje ob 16.15 začnemo z izredno sejo, v tem času pa prosim, da
                  zamenjate diskete. Torej ob 16.15 nadaljujemo z izredno sejo.</p>
            </sp>
            <stage type="time">(SEJA JE BILA PREKINJENA 28. FEBRUARJA 1995 OB 15.47 URI IN</stage>
         </div>
      </body>
   </text>
</TEI>