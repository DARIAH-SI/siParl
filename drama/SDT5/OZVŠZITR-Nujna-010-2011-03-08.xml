<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT5-OZVŠZITR-Nujna-010-2011-03-08">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za visoko šolstvo znanost in tehnološki razvoj</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">A15C7A8B1CF2A2AEC125783F003FC535</idno>
               <idno type="custom" subtype="day">BDF90B2952A7B77AC125784F003B6ADE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=pmagdt&amp;uid=BDF90B2952A7B77AC125784F003B6ADE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT5-OZVŠZITR-Nujna-010-2011-03-08.OZVŠZITR" n="010">
               <name>Nujna</name>
               <date when="2011-03-08"/>
            </setting>
         </settingDesc>
         <particDesc>
            <listOrg>
               <org xml:id="SDT5-OZVŠZITR-Nujna-010-2011-03-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT5-OZVŠZITR-Nujna-010-2011-03-08.OZVŠZITR">
                        <orgName key="OZVŠZITR">Odbor za visoko šolstvo znanost in tehnološki razvoj</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA VISOKO ŠOLSTVO, ZNANOST IN TEHNOLOŠKI RAZVOJ</stage>
            <stage type="session">10. nujna seja</stage>
            <stage type="date">(8. marec 2011)</stage>
            <stage type="chairman">Sejo je vodil mag. Branko Grims, predsednik odbora.</stage>
            <stage type="time">Seja se je pričela ob 12.03.</stage>
            


            <sp xml:id="SDT5-OZVŠZITR-Nujna-010-2011-03-08.sp1">

               <speaker>PREDSEDNIK MAG. BRANKO GRIMS:</speaker>

               <p>Spoštovani. Glede na to, da smo ne samo sklepčni, ampak praktično v popolni zasedbi
               že, predlagam da začnemo z izredno sejo z eno samo točko dnevnega reda, to je sum
               nepravilnosti pri razpisu za financiranje izgradnje širokopasovnih povezav. Med nami
               posebej toplo pozdravljam današnje posebne goste, to so županje in župane,
               predstavnike občin, ki so bili prizadeti pri tem razpisu. Pozdravljam gospoda
               ministra, državnega sekretarja skupaj s sodelavkami in sodelavci in seveda vse vas,
               členice in člane, pa tudi prisotne predstavnike sedem sile in vse ostale
               zainteresirane. Naj za začetek poudarim, ker je bil to edini razpoložljiv datum, ker
               smo pač vezani na ta prostor, ki je edino dovolj velik, pa omogoča tudi neposredni
               prenos, tako kot smo to dolžni poskrbeti, je bilo to sklicano na 8. marec. Morda bo
               potrebno zaradi kakšne prireditve, ki danes poteka, se za hip temu prilagoditi toku
               seje, na kar že sedajle opozarjam. Ampak v vsakem primeru naj ob tej priložnosti
               najprej iskreno čestitam vsem ženam za njihov mednarodni praznik 8. marec. Dovolite,
               da nebo preveč zadeva začeta že smrtno resno, da čestitam tudi vsem za pusta in vsem,
               ki praznujejo hkrati oba praznika pa za oba hkrati.</p>
               <p>Vas pa seznanjam, da je gospod Miroslav Klun pooblastil za nadomeščanje poslanca
               Janka Vebra in poslanka gospa Eva Irgl je pooblastila poslanca Danijela Krivca.</p>
               <p>Glede na to, da včeraj do 12. ure ni bilo nobenega predloga za dopolnitev ali
               spremembo dnevnega reda ugotavljam, da je dnevni red tak kot je bil poslan s sklicem
               seje.</p>
               <p>Prehajamo na <title>1. TOČKO DNEVNEGA REDA - SUM NEPRAVILNOSTI PRI RAZPISU ZA
                  SOFINANCIRANJE IZGRADNJE ŠIROKOPASOVNIH POVEZAV.</title>...<stage>/Oglaševanje iz klopi./</stage>
               Postopkovno želite?</p>
            </sp>
            <sp xml:id="SDT5-OZVŠZITR-Nujna-010-2011-03-08.sp2">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Dnevni red je sprejet in po sprejetju dnevnega
               reda predlagam, da bi odbor sejo prekinil in obravnavo sprejete točke dnevnega reda
               opravil na eni izmed naslednjih sej. Kako utemeljujem ta predlog, ki ga dajem v imenu
               vseh koalicijskih poslanskih skupin? Včeraj je bil na nas oziroma na vas naslovljen
               dopis iz Ministrstva za visoko šolstvo, znanost in tehnologijo, ki se začenja s prvim
               odstavkom: V zvezi s sklicano nujno sejo parlamentarnega odbora za visoko šolstvo,
               znanost in tehnološki razvoj zaradi domnevnega suma o nepravilnostih pri razpisu za
               sofinanciranje izgradnje širokopasovnih povezav bi radi opozorili na dejstvo, da
               postopki v zvezi z javnim razpisom še tečejo. Smo torej sredi pritožbenega postopka.
               Po pritožbenem postopku, za katere vemo, da so že vložene, je po odločitvi o
               pritožbah možen še upravni spor in menimo, da je obravnava suma, tako kot ste rekli,
               nepravilnosti pri tem razpisu sredi pritožbenega postopka neprimerna. Poleg tega
               vemo, da tečejo tudi revizijski postopki za razpis GOŠO1. Da se ne bi prepričevali o
               tem, koliko je komu do tega, da ugotovimo kaj se je na razpisih res dogajalo. Ali so
               bili izpeljani vsi postopki v skladi z razpisom korektno, pravilno, po rokih in
               poteku. Predlagamo, še enkrat povem, da obravnavo te točke prekinemo in preložimo na
               eno izmed naslednjih sej,  ko
               bodo oboji postopki končani. To pomeni, ko se bodo iztekli pritožbeni postopki in
               morebitni upravni spori in ko bo opravljena tudi revizija razpisov za GOŠO1. To je
               poslovniško korekten predlog, in pričakujem, gospod predsednik, da boste moj
               postopkovni predlog dali na glasovanje. Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp3">

               <speaker>PREDSEDNIK MAG. BRANKO GRIMS:</speaker>

               <p>Hvala. O postopkovnem predlogu načeloma ni razprave. V tem trenutku vas seznanjam, da
               gospod Lojze Posedel pooblašča za nadomeščanje gospoda Jurija. Po 69. členu pa veste,
               da o uporabi Poslovnika odloča predsedujoči oziroma predsednik odbora v danem primeru
               in zato vas opozarjam na naslednje. Tega predloga ne bom dal na glasovanje in bomo
               sejo nadaljevali. Namreč, zaradi tega, ker je pravno neutemeljen. Včeraj smo dejansko
               prejeli nek dopis s strani podpisanega državnega sekretarja dr. Jozsefa Györkösa, v
               katerem trdi, da je pritožni rok instrukcijski rok. Prebral vam bom 231. člen
               pravilnika na katerega se sklicuje. Relevantna sta dva oziroma bistvena sta dva
               odstavka. Drugi odstavek: Vložena pritožba ne zadrži podpisa pogodb z izbranimi
               vlagatelji. To je prvo. In drugo, kar je še najbolj pomembno, tretji odstavek na
               katerega se sklicuje ta dopis: Ministrstvo o pritožbi odločiti v roku 15 dni s
               sklepom. Rok torej niti slučajni ni instrukcijski, ampak je obvezujoč. V kolikor
               ministrstvo, ki je samo zapisalo, da so bile prejete vloge 18. februarja, te roka ni
               spoštovalo. Po ZUP-u velja potem kakšni so nadaljnji koraki in kaj pravzaprav molk
               organa v danem primeru pomeni. Konkretno povedano, kot zanimivost, pomenil bi, da se
               ministrstvo strinja z utemeljenostjo pritožb. Vsaj tako bi sam osebno razumel v tem
               primeru molk organa. Vsekakor 15 dnevni pritožni rok od 18. februarja je potekel.
               Danes je 8. marec in s sejo nadaljujemo.</p>
               <p>Najprej bom na kratko predstavil zakaj pri tej točki dnevnega reda gre, potem bomo
               pač nadaljevali sejo.</p>
               <p>Pri tem problemu....<stage>/Oglašanje iz klopi./</stage> Ali bi prosim dovolili, da opravimo sejo na
               kulturni način? Gre torej za vprašanje....<stage>/Oglašanje iz klopi./</stage> Postopkovni predlog
               je bil in o postopkovnem predlogu smo se pogovorili...<stage>/Oglašanje iz klopi./</stage> Ta
               razprava je končana. Boste prišli spet na vrsto po končanem uvodnem delu
               razprave....<stage>/Oglašanje iz klopi./</stage> Prosim, da mi ne posegate v besedo, gospod Slapnik.
               Jaz vem, da ste že povzročili en problem na neki drugi seji. Jaz predlagam, da vsaj
               za 8. marec se normalno.... <stage>/Oglašanje iz klopi./</stage></p>
            </sp>
            <sp xml:id="SDT5-OZVŠZITR-Nujna-010-2011-03-08.sp4">

               <speaker>TADEJ SLAPNIK:</speaker>

               <p>...<stage>/Ni vključen./</stage> Na tisti seji niste spoštovali Poslovnika. Prosim, če nam daste
               možnost predstaviti postopkovni predlog.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp5">

               <speaker>PREDSEDNIK MAG. BRANKO GRIMS:</speaker>

               <p>Poglejte, današnja nujna seja Odbora za visoko šolstvo, znanost in tehnološki razvoj
               je bila sklicana in nanjo povabljeno sorazmerno veliko število županj in županov, ker
               gre za izjemno pomembno razvojno vprašanje. Za kaj gre? Normalno je denar, ki je
               predviden za pomoč pri izgradnji širokopasovnih povezav namenjen tistim delom
               Slovenije, kjer je redka poseljenost, zlasti pa tistim delom, ki so še dodatno tako
               ali drugače izpostavljeni pritiskom, bodisi okolice, bodisi izseljevanja, kar je
               pomembno. Zlasti pa je kritičen odliv najbolj kvalitetnih visoko izobraženih kadrov.
               Za razvoj malega in srednjega podjetništva, ki je v Sloveniji kot celoti in vsakem
               njenem delu motor razvoja je seveda eden od ključnih elementov izgradnja
               širokopasovne povezave. Zaradi tega je skrajno nenavadno in vzbuja sum ravnanje
               ministrstva, ki je na osnovi obrazložitev, da gre za določene manjše napake v
               prijavah, izločilo prav tiste najbolj izpostavljene dele Slovenije: Belo krajino,
               severno Primorsko, severno Koroško in tako naprej. Za kaj v tej zgodbi v resnici gre,
               vidimo v pravi dimenziji, če pogledamo to po regijah, ko gre za izločene občine.
                   Pri koroški regiji gre za
               skupno površino 407 kvadratnih kilometrov in zajema občine Črno na Koroškem, Mežico,
               Podvelko, Prevalje, Ravne na Koroškem, skupno okoli 30.000 prebivalci. V severno
               primorski regiji gre za občine Ajdovščino, Bovec, Brda, Cerkno, Idrija, Kanal,
               Kobarid, Miren Kostanjevica, Tolmin in Vipava s skupno površino 2002 kvadratna
               kilometra in z več kot 75.000 prebivalci. V Slovenskih goricah gre za občine
               Benedikt, Cerkvenjak, Juršinci, Lenart, Sveta Ana, Sveta Trojica, Sveti Andraž, Sveti
               Jurij, Trnovska vas s skupno površino 282 kvadratnih kilometrov in za več kot 23.000
               prebivalci. Najpomembnejši pa je ribniško-kočevski del in Bela krajina, kjer gre za
               občine Črnomelj, Dobrepolje, Kočevje, Kostel, Metlika, Osilnica, Ribnica, Sodražica s
               skupno površino več kot 1400 kvadratnih kilometrov iz z več kot 56.000 prebivalci. Če
               to seštejemo ugotovimo, da je to problem, ki zajema površino več kot 4000 kvadratnih
               kilometrov, natanko 4094 kvadratnih kilometrov in to obmejnih območij in skupno več
               kot 184.000 prebivalcev. Gre za pomembno razvojno vprašanje, kajti danes internet ne
               pomeni samo orodja za znanost ali pa nekaj kar sicer za dvig kvalitete življenja
               potrebujemo vse občanke in občani, pa gre zagotovo tudi zanje, ampak še enkrat
               opozarjam, problem širokopasovnih povezav je danes predvsem in zlasti, ko govorimo o
               razvojnem vidiku o tem, da preprosto na področjih kjer te možnosti ni, ni na
               razpolago enega ključnih vzvodov nadaljnjega razvoja nekaterih zvrsti malega in
               srednjega podjetništva, ki to nujno potrebujejo za svoje delo, poleg tega pa, to se
               moramo ves čas zavedati, gre za nekaj kar dviguje kvaliteto življenja vseh občank in
               občanov, vseh ljudi in vsaka poteza politike bi morala njim biti zavezana v prvem
               pogledu.</p>
               <p>Iz tega razloga je poslanska skupina SDS predlagala sklic te izredne seje, jaz moram
               reči, da sem izredno vesel, ker se je tako veliko število županj in županov odzvalo
               na to vabilo in vas vse vabim k besedi. Preden pa predam besedo vam, pa dovolite, da
               k besedi povabim tudi gospod ministra, v kolikor želi podati pogled ministrstva na
               obravnavno problematiko.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp6">

               <speaker>GREGOR GOLOBIČ:</speaker>

               <p>Hvala lepa za besedo.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp7">

               <speaker>PREDSEDNIK MAG. BRANKO GRIMS:</speaker>

               <p>Po končanem uvodnem delu. Besedo ima gospod minister. Prosim. Gospod minister ima
               besedo. ..<stage>/oglašanje iz klopi./</stage>... temelj politične kulture je, da če se povabi tako
               veliko število ljudi na sejo in se ljudje temu odzovejo, ker se zavedajo svoje
               odgovornosti, da se jim vsaj omogoči, da spregovorijo in to bom danes tudi storil.
               Kar se tiče predlogov za postopkovno prekinitev sem vam lepo povedal, da niso
               izpolnjeni niti procesni pogoji in da je bilo tolmačenje ministrstva, da ta proces
               pritožbe še traja, napačno. Ima pa besedo zdaj gospod minister. Besedo ima gospod
               Golobič, prosim. ...<stage>/oglašanje iz klopi./</stage>....Gospod Golobič, beseda je vaša. Prosim.
               Glede na to, da vam očitno gospod minister prepušča prednost, potem vam dam besedo,
               prosim gospa Potrata.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp8">

               <speaker>MAG. MAJDA POTRATA:</speaker>

               <p>Hvala lepa. Gospod predsednik, vi ste se sklicevali na vašo pravico predsedujočega,
               da tolmačite poslovnik. Jaz pa se nisem sklicevala in moj predlog ni takšne narave,
               da bi terjal vašo posebno interpretacijo Poslovnika, ampak je skladen s tretjim
               odstavkom 73. člena Poslovnika, ki govori ravno o tem, da če kdo predlaga in če odbor
               o tem odloči oziroma Državni zbor, vi pa  te priložnosti, da bi odbor odločal niste dali, potem je treba in je
               mogoče preložiti sejo. In jaz sem predlagala dve stvari, predlagala sem, da odbor
               obravnavo te točke prekine na tej seji, da preloži obravnavo točke do trenutka, ko se
               iztečejo pritožbeni postopki in morebitni tudi sproženi upravni spori in dodatno sem
               še predlagala, da se razširi glede na točko dnevnega reda, kjer ste vi govorili o
               sumu nepravilnosti pri razpisu za sofinanciranje izgradnje širokopasovnih povezav, še
               z gradivom, ki bo rezultat revizije postopkov GOŠO-1. Tako, da je moj postopkovni
               predlog korektno podan in od predsednika odbora bi pričakovala, da bo delal skladno s
               Poslovnikom, v tem primeru tretjim odstavkom 73. člena in dal moj postopkovni predlog
               na glasovanje. Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp9">

               <speaker>PREDSEDNIK MAG. BRANKO GRIMS:</speaker>

               <p>Hvala. Še enkrat poudarjam, da o uporabi Poslovnika odloča predsednik. Uvodni del
               bomo v vsakem primeru izvedli, to sem vam povedal. Dal bom besedo vabljenim na sejo,
               v kolikor jo bodo le želeli, v kolikor pa ne boste želeli in boste vztrajali pri tem
               postopkovnem predlogu opraviti razprave članic in članov odbora, potem boste imeli
               priložnost glasovati o prekinitvi in potem se bo tam zgodba prekinila. Vendar ta
               uvodni del že iz temeljnega razloga politične kulture, bom pa naravnost povedal, ob
               tako velikem številu danes udeleženih županj in županov, ki predstavljajo več kot
               180.000 ljudi, kar sem navedel v tej skrajno kratki predstavitvi, ki sem jo poskušal
               omejiti prav zato, da bi njim dal priložnost, da predstavijo svoj pogled, bomo
               vsekakor izvedli. To je temeljno načelo politične kulture in sejo bom vodil tako, da
               bomo za to tudi poskrbel. Besedo pa ima gospod minister, ker menim, da je primerno,
               da preden začnemo z razpravo tudi minister predstavi svoj pogled, potem bodo dobili
               besedo vabljeni na sejo, če boste pri predlogu za prekinitev vztrajali bomo pred
               razpravo poslank in poslancev potem o tem tudi glasovali. Prosim, gospod minister,
               beseda je vaša.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp10">

               <speaker>GREGOR GOLOBIČ:</speaker>

               <p>Hvala lepa. Mi smo v tem dopisu, ki ste ga prej omenili, navedli stanje stvari glede
               razpisa GOŠO-2. Omenili smo tudi da je v teku na ministrstvu revizija prvega razpisa
               tozadevnega razpisa GOŠO-1, kjer so vsi postopki že davno končanih, večina investicij
               tudi izvedenih, kjer je bilo ugotovljenih mnogo sumov številnih nepravilnosti in da
               vam z veseljem odstopimo tudi to revizijo, da bo ta odbor jo seznanil z ugotovitvami
               in jo obravnaval. Tudi sam menim, da bi bilo takrat primerno govoriti v celoti.
               Namreč, na tej seji se dogaja zloraba, velika zloraba s strani vas, gospod
               predsednik, ki ste povabili župane občin in izključno samo župane občin, ki na tem
               razpisu niso, žal uspeli v tej fazi, v prvi fazi izbiranja razpisne komisije, da
               govorijo tu o svojih primerih, o primerih svojih vlog. To je nedopustno ravnanje, to
               je velik pritisk na vodenje postopka na drugi stopnji, ki je še odprt in kjer bomo
               odločali o utemeljenosti njihovih pritožb. Naj tu poudarim, da karkoli se bo že danes
               tu na tej seji dogajalo, jaz in moji sodelavci na ministrstvu bomo dosledno po črki
               zakona presodili utemeljenost vseh pritožb in današnje razprave, ki bi poskušale
               kvalificirati tako ali drugače njihovo delo, pretekle odločitve ali karkoli
               podobnega, na to ne bodo imele nobenega vpliva. V tem smislu mislim, da bi bilo dobro
               za politično kulturo, ki jo omenjate in za kvaliteto razprave razpravljati o
               dejstvih, o dejstvih, ki bodo zagotovljena, v postopkih, ki bodo končani, jaz sam ne
               bom prejudiciral kako se bodo pritožbeni postopki končali, tudi ne nameravam in moji
               sodelavci odgovarjati na nobene konkretne navedbe, ki bodo tu izrečene, ker bi to
               pomenilo kršenje zakona in  nas
               spravljate v nemogoč položaj, jaz razumem, da gre tu za neke vrste politični
               spektakel, v katerega ste žal in je precej županov bilo in županj, podžupanov
               pripravljenih v tem vašem spektaklu sodelovati s svojo udeležbo iz legitimnih
               razlogov, želijo dobro za svoje krajane, vendar to je pot, ki ne vodi k temu cilju.
               Pot, ki vodi k temu cilju je pritožbeni postopek, med njimi so mnogi podali pritožbe,
               mi jih bom z vso skrbnostjo preučili, vse navedbe, odpravil nepravilnosti, če bodo
               ugotovljene in ukrepali proti tistim, kjer bi se ugotovilo, da je kdo karkoli storil
               nezakonitega. Za enkrat ni osnov, da bi dvomil v to njihovo delo, kakor tudi ni
               osnov, da bi oporekal utemeljenosti pritožb, ki so bile podane in jih bomo z vso
               skrbnostjo obravnavali in vzeli v ozir. Tu bi dodal, da sem v teh dneh tudi obvestil
               Okrožno državno tožilstvo v Ljubljani, da je iz izjav posameznih županov, ki so bile
               dane v preteklih tednih o tem kako so komunicirali s posameznimi ljudmi iz
               ministrstva, domnevno komunicirali in pridobivali podatke v času poteka tega
               postopka, da je bilo to dovolj oziroma da to nakazuje na možnost suma storitve
               kaznivega dejanja, ki je opredeljena v Kazenskem zakoniku in da smo v zvezi s tem
               podali tudi na ministrstvu, torej na okrožno državno tožilstvo naznanitev suma
               storitve kaznivega dejanja s strani neznane osebe in pričakujemo, da bodo v zvezi s
               tem tudi sproženi postopki, ki bodo ugotovili ali je do takšnega početja v resnici
               prišlo, kdo je to počel in lahko ukrepali tudi na ravni samega ministrstva v
               nadaljevanju, ker tudi sami vodimo interno ugotavljanje teh morebitnih spornih
               okoliščin. Kot sem rekel za enkrat ostaja pri sumu in vsa ta dejstva se bodo zbrala,
               ocenila, presodila in v skladu z njimi se bo tudi ravnalo. Problem razpisa, ki ima to
               ime, torej GOŠO, gradnja odprtih širokopasovnih omrežij, je večplasten. Naprej je
               problem, da je bilo glede na potrebe, ki so v Sloveniji, na katere ste se opirali v
               svojem uvodu, bilo za ta namen zagotovljenih bistveno premalo sredstev. Težko je in
               tudi sami niste šli v to smer, da bi oporekali upravičenost ali utemeljenost tistih
               odločb, ki so ta sredstva, ki so bila na tem razpisu na voljo, namenila posameznim
               okoljem. Vsa ta okolja nedvoumno predstavljajo belo liso, predstavljajo področja, ki
               so v tem smislu hendikepirana oziroma za digitalno ločnico, ki jo želimo odpraviti,
               so upravičena do teh sredstev, zato je tudi prav, da po načelnih drugih predpisih
               pritožbe tu ne zadržijo odločb, ki so bile sprejete, mora pa v primeru pozitivne
               pritrditve katerikoli od pritožb v pritožbenem postopku država zagotoviti sredstva za
               izvedbo tudi teh v pritožbenem postopku uspelih vlog.</p>
               <p>Torej, na eni strani je problem premajhnih sredstev oziroma izjemno je veliko število
               področij, kjer komercialna podjetja ne izkazujejo poslovnega interesa, da bi takšno
               omrežje zagotovila v realnem času, torej v času 24-ih mesecev kot je bilo definirano
               s tem instrumentom že v preteklosti. Pomanjkljivost, na katero je na primer gospod
               Zorn opozoril v enem od poslanskih vprašanj v preteklosti, je bila tudi ta, da so
               podjetja na posameznih področjih izrazila komercialni interes, ki ga pa potem niso
               uresničila. Mi smo v ta namen in Državni zbor je pred letom dni sprejel novelo Zakona
               o elektronskih komunikacijah, ki je tu predvidel sankcije in ta razpis že sloni na
               tej izboljšavi, namreč podjetja, ki so v tem krogu v tem razpisu najavila komercialni
               interes na nekem področju in tega v 24-ih mesecih ne bodo uresničila, tega omrežja
               zgradila bodo sankcionirana z ne majhno kaznijo, ki sega tja do 240.000 evrov. Zelo
               striktni bomo pri spremljanju teh aktivnosti in mislim, da bo teh zlorab na katere je
               gospod Zorn v preteklost že opozoril  manj.</p>
               <p>Prav tako smo v tem razpisu poenostavili vrsto tistih vidikov, ki so v preteklosti
               odpirali nejasnosti, glede definiranja področij belih lis, ugotavljanja upravičenosti
               na teh področjih in vsega drugega, o čemer bodo v nadaljevanju lahko kaj več, v
               kolikor bo tekla beseda, ne o konkretnih primerih, ampak o merilih, o samem razpisu,
               o tistem, v čemer je v tej fazi mogoče govoriti in kar je legitimna razprava bodo
               tudi pojasnili. Skozi ta razpis se je odprla ena od pomanjkljivosti instrumenta, mi
               smo se teh pomanjkljivosti zavedali, vendar smo v dilemi, ali iti v razpis, ali
               tvegati, da bi sredstva, ki so še na voljo, vemo da jih je premalo, ampak vendarle so
               še bila na voljo zapadla, vemo, da se finančna perspektiva izteka, da so ti postopki
               dolgotrajni, tako postopki izvedbe razpisa kot tudi postopki spreminjanja
               instrumenta, na podlagi katerega je razpis izveden, kajti ta instrument razpis GOŠA
               je bil verificiran v Bruslju in spremembe tega instrumenta bi znale vztrajati tako
               dolgo pridobivanja soglasje za te spremembe, da bi ogrozili črpanje sredstev. Vemo pa
               vsi in tukaj se strinjamo, da gre za pomembno infrastrukturno investicijo v slovenski
               prostor, da je teh področij preveč in da odprava teh zaostankov oziroma teh belih lis
               je ena od prioritet, ki jo mora politika na tem področju v Sloveniji zasledovati.</p>
               <p>Skratka, razpis je dvostopenjski. Predvideva izvedbo javnega razpisa na ravni občin,
               ki izberejo izvajalca gradbenih del, preprosto povedano. Zgodilo se je v trajanju
               tega razpisa, da so izvajalci gradbenih del zelo ekstenzija, če lahko tako rečem, ne
               bi presojal o motivih tukaj, vsaj si lahko ustvari mnenje o tem, se posluževali
               pritožbenih postopkov, ki jih dopušča naš zakon o javnem naročanju. Da so se mnogi
               konzorciji občin znašli tukaj v težki situaciji, ko nismo mogli v skladu z določili
               razpisa predložiti pravnomočne pogodbe na podlagi tako izvedenega razpisa, ker so
               pritožbeni postopki še trajali pred Državno revizijsko komisiji mnogi, kar je bil
               tudi razlog v mnogih primerih za to, da razpisna komisija ni mogla obravnavati
               njihovih vlog. To ne gre za majhno pomanjkljivost, gre za pomanjkljivost, ki je
               formalno tako izrazita in nedvoumna, da bi v nadaljevanju nad izvedbo tega razpisa pa
               tudi drugih razpisov, od kjer črpamo evropska sredstva pa bedi tako Služba Vlade za
               lokalno samoupravo in regionalni razvoj kot organ opravljanja, Organ za nadzor
               proračuna Ministrstva za finance, Računsko sodišče Republike Slovenije in Evropska
               komisija, ki kaže mimogrede veliko zanimanje in bo izvedla kar nekaj nadzornih
               operacij v zadevi razpisa GOŠO 1 izpred nekaj let, tako da je neupoštevanje teh
               določil razpisa privedlo v to, da bi Slovenija ta sredstva izgubila, plačala kazen,
               posamezne občine pa bi se znašle tudi lahko v zelo zahtevni, nerešljivi finančni
               situaciji, ko bo šle v investicijo sredstev, ki bi jim to pokrivala pa nebi
               dobile.</p>
               <p>Skratka, naše ministrstvo je v teku razpisa ugotovilo, da se to dogaja, občine so na
               to opozorile. Mi smo iskali soglasja tako pri SVRL-ju kot pri ministru za finance,
               zato da bi smeli podaljšati rok, v katerem so ti konzorcij občin dopolnjevali svoje
               vloge, ker je bilo očitno, da državno revizijska komisija ne bo mogla vseh
               pritožbenih zadev rešiti pravočasno, da bi v rokih, ki so bili v razpisu določeni
               lahko podali kompletno vlogo. Žal, nismo bili uspešni oziroma je SVRL kot organ
               upravljanja najpristojnejši zavrnil možnost, da bi podaljšali ta rok za dopolnitev in
               smo morali razpis izvesti v rokih kot so bili definirani s samim razpisom. To je
               privedlo do teh posledic, to je formalna okoliščina, ki je nujna upoštevati, ker na
               upoštevanju takih formalnih okoliščin temelji zakonitost in mimo tega ni mogoče
               iti.</p>
               <p>Dejstvo je, da je glavni problem, o katerem tukaj govorimo, spet, ne spuščam se v
               konkretne navedbe pritožbenih zahtevkov, ki jih tudi sam še nisem dobil predse.
               Pripravljajo dokumentacijo,  na
               podlagi katere bomo presojali njihovo utemeljenost in zato ne morem govoriti. Da je
               področje v Sloveniji, kjer je utemeljeno pričakovanje, da bodo deležna pomoči pri
               izgradnji te infrastrukture zelo veliko. Dejstvo je, da vloge, če boste prešteli
               skupno število, ampak skupni obseg sredstev, ki jih s seboj prinašajo vloge, ki so
               bile na ta razpis podane za nekajkrat presega razpoložljiva sredstva, ki so še ostala
               po izvedbi GOŠA 1 na voljo na teh postavkah operativnega programa.</p>
               <p>Mi si bomo kot ministrstvo prizadevali, da bi v nadaljevanju, v izteku, nekje do
               poletja bo pred vlado ta zahtevna naloga, da naredi realno in realistično oceno. Na
               katerih področjih bo mogoče pravočasno počrpati evropska sredstva, nekaterih pa to ne
               mogoče, zato da bi uspeli prerazporediti ta sredstva, spremeniti operativne programe,
               dobiti za to soglasje Evropske komisije in izvesti razpise tam, kjer jih je še mogoče
               izvesti. Mi kot ministrstvo ena od ključnih prioritet tukaj vidimo tudi pri
               zagotoviti dodatnih sredstev za izvedbo tega razpisa, glede na potrebe, ki so bile
               izražene, ki so vse legitimne, tukaj ni nobenega župana, ki bi operiral z okolji ali
               potrebami, ki bi bile virtualne, to so realne potrebe realnih ljudi, ki se jih vsi
               zavedamo. Zavedati se moramo, da je potrebno postopke voditi transparentno po črki
               zakona in da tukaj v razpisu, ki je imel na razpolago takšen obseg sredstev ni bilo
               mogoče zagotoviti legitimnih pričakovanj, zadostiti legitimnim pričakovanjem vseh, je
               pa to potrebno storiti v nadaljevanju s tem ali drugimi instrumenti, ki jih mora
               Slovenija izoblikovati, da bi tovrstne razvojne priložnosti pravzaprav izenačilo
               oziroma zaostanke neprivilegiranosti odpravila.</p>
               <p>Toliko na kratko za ta uvod. Jaz bi še poudaril, da na ministrstvu smo
               zainteresirani, da ta odbor obravnava problematiko izgradnje širokopasovnih omrežij
               na teh področjih. Da pa menimo, da je to smiselno na podlagi dejstev, na podlagi
               nedvoumnih ugotovitev. V razpisu GOŠE 1 bo podlaga za to opravljena revizija, ki se
               bo v nekaj tednih zaključila. Mislim, da bo sledilo kar nekaj prijav drugim
               pristojnim institucijam, glede na sume, ki se v zvezi s tem porajajo. Ravno pa to bo
               mogoče o tem na tak kvaliteten, kvalificiran in zakonit način, ki ne bo omajal
               transparentnosti to početi tudi v razpisu GOŠA 2, ko bodo pritožbeni postopki
               zaključeni. Vi veste, da smo imeli podobno razpravo to tudi pri razpisu o centru
               odličnosti s podobnimi konotacijami. Pritožbeni postopki, tam so vsi zaključeni in
               danes ni več interesa, da bi se o tem razpravljalo, bil pa je interes takrat, ko so
               bili ti postopki odprti, tako da, to zbuja dvom v iskrenost namer, da se razpravlja o
               stvari in o reševanju problemov, ampak se ponuja pred očmi neka druga agenda, ki ne
               koristi tem ljudem, ne koristi tem občinam in izboljšavam tem postopkom in
               instrumentom, ki rešujejo problem pokrivanja belih lis v Sloveniji s širokopasovnimi
               povezavami. Hvala lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp11">

               <speaker>PREDSEDNIK MAG. BRANKO GRIMS:</speaker>

               <p>Hvala. Sedaj vabim k besedi predvsem županje in župane. Prvi se je javil gospod
               Krivec, potem gospa Brunskole, potem pa prosim lepo po vrsti, pa bom prosil službe za
               pomoč. Vi želite, hkrati tudi kot predlagatelj? Gospod Krivec, prosim. </p>
            </sp>
            <sp xml:id="SDT5-OZVŠZITR-Nujna-010-2011-03-08.sp12">

               <speaker>DANIJEL KRIVEC:</speaker>

               <p>Hvala za besedo. Lep pozdrav vsem prisotnim, še posebej gospodu ministru in vsem
               kolegom županjam in županom. Najavljen sem bil kot župan, ampak sem bil tudi pobudnik
               tega odbora, kajti menim, da je problematika zelo pomembna za lokalne skupnosti z
               vseh razvojnih vidikov, to je tudi minister v svoji razpravi lepo povzel. Ne bi želel
               ponavljati tistih stvari, ki so bile že s strani predsednika odbora tudi poudarjene,
               se  pa strinjam, da glede na
               tako veliko število in tak odziv je pomembno, da se vsaj prvi del tega odbora odvije,
               se pravi, da se opravi razprava, tudi če pridemo kasneje do kakšnih postopkovnih
               zapletov in drugih predlogov.</p>
               <p>Ena izhodišča bi želel tudi povedati kot pobudnik tega sklica. Govora je bilo o obeh
               razpisih, tudi naš predlog za dnevni red govori o razpisu za sofinanciranje izgradenj
               širokopasovnih povezav, govorimo o obeh razpisih, ni eksplicitno za GOŠO 2, glede na
               to, da je tudi v prvem razpisu bilo kar nekaj težav, je prav, da se o tem opravi
               razprava, kajti ta odbor je nenazadnje tisti, ki je matični za to ministrstvo, ki je
               te razpise pripravljalo, gre za nekoga izven sistema in je prav, da tudi odbor o tem
               kakšno stvar reče in razčisti.</p>
               <p>Glede na prvi razpis je bilo s strani teh ponudnikov, ki so na prvem razpisu izpadli
               predvsem iz razloga, da so se prijavljali s premajhnim številom belih list sklenjeno
               kar veliko, bi rekel, skupinskih prijav, če tako temu rečemo, ali pa ustanovljenih
               konzorcijev, ravno na tistih območjih, ki so v prvem razpisu izpadla in to je bil
               pozitivni pristop k reševanju te problematike in tiste regije, ki čutijo
               zapostavljenost v tem primeru so se tudi na primeren način povezala v skupine tako
               Koroška, Severna Primorska, Slovenske Gorice, kar je bilo že omenjeno, da se ne
               ponavljamo in Ribičko Kočevska regija in Bela krajina. To poudarjam zato, ker je v
               izbor oziroma v izbrane projekte prišlo tudi nekaj občin, ali pa nekaj območij, ki
               vsaj z drugih vidikov nimajo tako omejenih razvojnih možnosti, predvsem imajo zelo
               kvalitetne cestne povezave, da ne rečem avtocestne povezave, večji del industrije v
               tem območju itd., moti pa me, da ni bilo nobenega demantija s strani Ministrstva za
               visoko šolstvo, tudi glede tega, da so se določene občine, ki so na prvem razpisu
               pridobila sredstva na neki način ponovno prijavila tudi na drugi razpis in tudi
               dobila sredstva. To pomeni, da ministrstvo razdeljuje denar tudi med tiste, ki so ta
               denar iz prvega razpisa že prejeli, kar je za mene nekoliko problematično. V Komenski
               občini so določena območja ponovno na razpisu prijavljena iz podatkov, ki jih lahko
               imamo in jih ima tudi ministrstvo je jasno, da so ta območja že kandidirala na prvem
               razpisu uspešno in tudi to realizirala, pa z istimi naselji ponovno prijavljajo bele
               lise. To postavlja vse druge občine, ki so se združile v konzorcij, v neki
               neenakopravni položaj. Nekdo lahko dobi na dveh razpisih, ostale občine pa niti na
               enem razpisu niso opravičene in to ponavadi v nekem smislu iz, če sem prav razumel,
               tudi današnjo razpravo, predvsem iz nekih postopkovnih razlogov, kajti revizijska
               komisija ni uspela v doglednem času nekaterih stvari urediti. Seveda za tiste
               skupine, ki so bile večje, ki so pokrivala večje območje, verjamem, da je bilo to
               bolj naporno, to ni razlog, da je prišlo do zavrnitve tistih vlog, ki so bile tudi
               pritožniki v isti vlogi. Na ta nivo se ne bi želel spuščati.</p>
               <p>Predvsem je tukaj pomembno to, da so ti konzorciji zasledovali tisti cilj, ki je bil
               tudi s strani ministrstva nekako sugeriran, da se združijo in na ta način lažje
               preidejo do nekih sredstev, ki omogočajo to ureditev odprtih širokopasovnih
               omrežji.</p>
               <p>Mislim, da je ta odbor primerno mesto, da se o nekaterih stvareh razpravlja in sem
               vesel, da se je minister udeležil te razprave in da je tudi v uvodu nekatere stvari
               pojasnil. Želel bi, ko bo razprava potekala tudi ta komentar, glede tega, da so
               določena območja že drugič pač uspešna na razpisu, nekatera pa niti na enem razpisu
               ne pridejo do sredstev.  Po
               mojem mnenju je sredstev za ta razpis oziroma bi bilo možno razporediti tudi iz
               kakšnih sredstev, ki niso bila porabljena iz kohezijskih zadev, in tu bi verjetno
               minister skozi to današnjo razpravo lahko imel tudi politično podporo, da se k temu
               lažje pristopi. Kajti, razumeti je bilo, da tudi v koalicijskih skupinah so in se
               zavedajo, da je ureditev širokopasovnih odprtih omrežij pomemben faktor za razvoj na
               teh območjih, in verjetno bi bil ta nekako političen konsenz da je teh sredstev bilo
               premalo razporejenih v ta razpis, tudi neka podpora ministrstvu da se tega lahko loti
               na drug način. Kajti, če poznamo podatke o črpanju kohezijskih in še kakšnih drugih
               sredstev, vemo, da je tam veliko rezerve in mi bi z veseljem podprli, tudi v
               opoziciji, da se en del teh sredstev, ki ne bodo počrpana do 2013, niti nimajo
               perspektive, da bi bila realizirana, premesti z nekim ukrepom v koriščenje za podporo
               širokopasovnim omrežjem. </p>
               <p>Tako, da predlagam, kot predlagatelj, da vseeno se opravi razprava in da se kasneje
               tudi o proceduralnih pobudah odloči.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp13">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Javila se je gospa Brunskole, ki jo vabim k besedi. Za njo gospod Tasič. Kdor od
               prisotnih županj in županov bi še želel besedo, naj se prosim javi.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp14">

               <speaker>RENATA BRUNSKOLE:</speaker>

               <p>Hvala lepa.</p>
               <p>Ne bi rada, spoštovani gospod predsednik, kakorkoli polemizirala ali kakorkoli
               oporekala vašemu vodenju, vendar tukaj me nekaj preseneča. Kolegica Potrata je prej
               dala predlog, je bilo izrečeno, da je v bistvu treba opraviti uvodni del, torej
               beseda gospoda ministra in seveda tisti, ki smo bili vabljeni, kot župani, županje na
               to sejo. Zdaj pa vidim, da kolega, verjetno se je zmotil, govori o tem kot
               predlagatelje. Torej, kot Poslanska skupina Slovenske demokratske stranke. Tako, da
               tukaj bi mogoče bilo treba pri razpravi prilagoditi temu. Vendar, naj izrečem tudi,
               tukaj sem vabljena tudi sama kot županja občine Metlika, vendar naj povem tudi kot
               poslanka Državnega zbora, kot podpredsednica Odbora za lokalno samoupravo in
               regionalni razvoj, da si ne predstavljam kako bi izgledalo, če bi na vsako sejo
               Odbora za lokalno samoupravo povabili vse župane. Torej, tudi jaz, če je treba kdaj
               vodim sejo, torej vse župane, ki bi bili kakorkoli jim sklepi ovrženi pri razpisih
               Službe Vlade za lokalno samopuravo in regionalni razvoj, in tukaj se moram strinjati
               z besedami, ki so bile pred menoj izrečene, tudi s strani kolegov oziroma s strani
               gospoda ministra tukaj je zadeva lahko tudi ena. Lahko bi se zadeva skrajšala na en
               način in se bodo verjetno moji kolegi, ki so tudi župani, županje strinjali, imamo
               občine predstavnike, tako Skupnosti občin Slovenije, Združenje občin Slovenije. To
               sta lahko predsednik ali namestnik, torej dve osebi dovolj, ne pa da nas je
               povabljeni, oprostite, vendar 32 županov in županj. To se mi zdi, oprostite, res se
               mi zdi,... Ker, zakaj o tem govorim? Ali bomo torej na vsako sejo, 5 let sem županja,
               torej drugi mandat, še nikoli do zdaj nisem bila povabljena, pa verjemite, da je tudi
               občina v kateri jaz živim, ničkolikokrat tudi dobila negativni sklep, v preteklosti
               in možno, da ga tudi še kdaj bo. Vendar me nikoli ni nihče povabil v Državni zbor, da
               na seji odbora razpravljam o tem ali se mi zdi prav, da je ministrstvo, ne vem
               katero, že katero, pa ne glede na vlado, sprejelo ali ne sprejelo. Moram priznati, da
               je to prvo in tukaj moram oporekati. Zavedam se, da kar se tiče širokopasovnega
               omrežja, včeraj sva v neformalnem, tudi z mag. Grimsom, ugotavljala, tako jaz v
               Metliki, kot on v Črnomlju, ko prihaja, potrebovala verjetno internetno povezavo.
               Vendar, to je naš osebni problem v danem trenutku. Zagotovo pa je za prebivalce v
               Republiki Sloveniji izrednega pomena. Torej, širokopasovno omrežje, in prepričana
               sem, da bomo tudi poslanke in poslanci ne samo župani in županje vztrajali na tem, da
               pridemo do tega, da so pogoji enaki za vse. To se strinjam s tem, vendar prej je bilo
               zelo jasno povedano in v gradivu, ki smo ga dodatno dobili, tudi povabljeni
                  županji, je tudi s strani
               Ministrstva za visoko šolstvo, znanost in tehnologijo bilo jasno opredeljeno in to je
               bilo tudi s strani kolegice mag. Potrata že povedano, in tudi ostalih, da v tem
               trenutku razprava, ki se nanaša na konkretne pritožbe oziroma postopke, ki še niso
               zaključeni ni primerna oziroma je celo nedopustna, saj bi jo bilo moč razumeti, kot
               izvajanje nezakonitega pritiska na odločitve pristojnih organov v okviru z zakonom
               opredeljenega pritožbenega postopka. In seveda, tudi navedba, ki je podana, da
               ministrstvo navaja, da poteka v zvezi z razpisom GOŠO-1, kar je bilo tudi že
               izrečeno, revizija, ki je v zaključni fazi. In, jasno je navedeno, ko bodo ugotovitve
               te revizije dokončne, bi bilo zaradi interesa javnosti smiselno, da se z njimi
               seznani tudi Odbor Državnega zbora za visoko šolstvo, znanost in tehnološki razvoj.
               In navedeno je tudi, da tudi ministrstvo nima nobenih zadržkov, da pristojni
               parlamentarni odbor po zaključku vseh pravno formalnih postopkov obravnava tudi vsa
               morebitna vprašanja v zvezi z razpisom GOŠO-2 oziroma se seznani z namenom, potekom
               in zaključki tega razpisa. Torej, tako GOŠO-1, kot GOŠO-2 bosta zagotovo še na tej
               seji odbora bila. Ker, veste tudi med vabljenimi bi se potem jaz vprašala zakaj je
               recimo en direktor razvojne regionalne agencije povabljen, recimo z območja Bele
               krajine in kočevske ne, potem bi imeli tudi mi lahko kar veliko dilem in razprav.
               Ampak, ne želim nekorektno tukaj kakorkoli polemizirati, ampak res se vprašam zakaj
               recimo en direktor je povabljen, drugi pa ne. To moram kot županja območja od koder
               prihajam korektno izreči. Pa naj mi gospod direktor s Primorske ne zameri.</p>
               <p>V glavnem tudi sama, kot predstavnica lokalne skupnosti, kot županja, absolutno nisem
               zadovoljna, da sklep ni sprejet, vendar ali bomo kar tako počeli, kot sem že izrekla.
               Torej, jaz mislim, da tukaj ne gre tako. Poslanke in poslanci smo izvoljeni v Državni
               zbor in zatorej, da bomo kar zdaj za vsako župani hodili na seje odborov, menim da je
               nekorektno, še posebej pa v danem trenutku, ko je tukaj navedeno kot sum
               nepravilnosti, to še ne pomeni, in bi že kar nekaj razpravljali kar še sploh ni
               razjasnjeno. In zatorej, v danem trenutku se tudi sama moram strinjati in se
               strinjam, da v tem trenutku razprava, ki se nanaša na konkretne pritožbe, pritožbe
               smo dali, tudi Bela krajina in kočevska, vsi tisti, ki smo v tem projektu. Tukaj je
               kar nekaj kolegov županov in županja, poleg in jaz pričakujem, da se ves ta postopek
               izpelje do konca, ko bo zaključen, potem pa ocenjujem, vendar predlagam. Tukaj ne
               predlagam, sicer sem tudi članica predsedstva Skupnosti občin Slovenije, vendar v
               bodoče predlagam, tudi temu odboru, gospod predsedujoči, da ne širimo tega kroga. Saj
               imamo Skupnost občin Slovenije, Združenje občin Slovenije in naj nas ti predstavniki
               tukaj zastopajo.</p>
               <p>Kar pa se tiče kot poslanka, pa ravno tako ocenjujem, da zagotovo poslanke in
               poslanci, če gledam v tem odboru je tudi kar nekaj prisotnih poslancev iz vseh
               območij, tako Primorske, Koroške, Dolenjske, Bele krajine, Kočevske in Goriške in sem
               prepričana, da ne bo nobene težave, da ne bi merodajno razpravljali o tem, če se je
               morebiti komu zgodila kakšna krivica.</p>
               <p>Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp15">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Želite repliko, prosim, samo na kratko.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp16">

               <speaker>DANIJEL KRIVEC:</speaker>

               <p>Hvala.</p>
               <p>Kot predlagatelj imam besedo. V uvodu sem povedal, da govorim kot predlagatelj in
               tudi kot župan, tako da ne bo nesporazuma. </p>
               <p>Kar se tiče vabljenih je predlagatelj tisti, ki predlaga odboru koga se povabi in vem
               da je praksa v Državnem zboru, da so župani tudi prisotni na zadevah, ki se tičejo
               posamezne občine. Vsaj jaz bil že, preden sem bil poslanec, vsaj dvakrat v
               parlamentu, glede na to katera tema se je obravnavala.</p>
               <p>Kar se tiče direktorja Razvojne agencije Goriške, je bil nosilec Konzorcija, zato je
               povabljen, ni bila nosilna občina, ampak je bila regijska razvojna agencija. Tako, da
               mislim, da je razprava na pravem mestu in da so tudi vabljeni tisti, ki so
               zainteresirani, da je razprava čim bolj konkretna in da dobijo čim več informacij.
               Jaz vem, da  imamo tako SOS kot
               ZOS, vendar v tem primeru je bila ocena, da se vseeno seznanijo s problematiko, kajti
               zadeve so v medijih šle tudi mogoče v napačno smer, zato je prav, da so vsi
               prisotni.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp17">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima gospod Tasič, javil se je še gospod Brežan.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp18">

               <speaker>DR. MATIJA TASIČ:</speaker>

               <p>Hvala lepa za besedo. Jaz moram reči, mislim, da tudi moje kolegice in kolegi, ki so
               tukaj, smo na nek način s tem uvodom razočarani. Pravzaprav nihče od nas si ni želel
               neke politizacije tega projekta, ki je, ne samo razvojni projekt, ki je projekt za
               to, da bodo ljudje ostali na teh območjih. Gre za razvojno komponento, absolutno,
               ampak gre za to, da sploh ostanejo ljudje na teh območjih na katerih nikoli brez tega
               sofinanciranja ne bodo prišli do širokopasovnih internetnih povezav. Mi smo se
               prijavili pod konzorcij na ta razpis. Mi smo prepričani, da je naša vloga bila
               popolna. Izbrali smo si ekipo, ki je uspela na razpisu za GOŠO1 in smo prepričani, da
               smo postopali v skladu z razpisnimi pogoji. Res pa je, da smo na podlagi tega sklepa,
               ki smo ga dobili, želeli vpogled v dokumentacijo. Od 11. februarja, ko smo dobili
               dopis, nismo mogli pogledati v dokumentacijo, da vidimo, kako se je komisija oziroma
               kako so se stvari odločale. Danes, na današnji dan smo dobili dopis, da se ta rok v
               katerem se bodo odločili, da bomo lahko prišli pogledati, podaljša še za mesec dni.
               Na podlagi razpisa je rok odgovora na pritožbo, ki je bila poslana 18. februarja
               včeraj potekel. Mi odgovora, tu ne piše, da je tu instrukcijski rok, tako kot smo
               dobili tule na mizo zapisano, da je to instrukcijski rok, potem si pač naj
               ministrstvo zapisalo 365 dni ali pa štiri leta, ali kakorkoli. Ne pa, da so napisali
               jasno, da ministrstvo mora odločiti v roku 15 dni s sklepom. Vsaj jaz tako ne razumem
               ta obveščanja.</p>
               <p>Mi smo postopali v skladu z natančnimi navodili. Mi smo v juliju lansko leto tudi
               zaprosili za natančne podatke v zvezi s številom gospodinjstvom, ki lahko kandidirajo
               na izgradnjo širokopasovnega internega. Mi nismo dobili podatkov s strani ministrstva
               in jaz mislim, da je tu pri številu prijavljenih, in tistih število, za katero je pa
               na koncu ministrstvo ugotovilo, da nam pripada bistveno manjše število, za tisoč manj
               gospodinjstev. To je napaka v dokumentaciji oziroma v dokumentih, ki jih ima
               Ministrstvo za notranje zadeve in Ministrstvo za visoko šolstvo kaj spada, kaj so
               hišne številke in kaj so gospodinjstva. Ker na nekaterih hišnih številkah je v našem
               okolju bistveno več, kot pa eno gospodinjstvo.</p>
               <p>Mi smo uradno dali odgovor na pritožbo z vsemi argumenti in smo tudi pričakovali, da
               bomo odgovor že dobili vsaj tako kot je razpisan.</p>
               <p>Še to bi rekel. Ministrstvo si je podaljšalo rok odločitve za dva meseca. In šele
               februarja smo dobili sklep, decembra bi moral ta sklep biti v skladu z razpisom. Da
               smo mi dva meseca pred tem oziroma takoj po tem, ko smo dali vlogo, po nekem času
               dobili informacije, trdim dobili informacije, ne samo jaz, tudi ostali kolegi, dobili
               informacije, da se išče vse, da se nekatera območja onemogočijo. In na to smo
               reagirali, opozorili naše poslance, opozorili še koga v tej politiki, da je treba
               pogledati zadevo, da se ne bi dogajale kakršnekoli nepravilnosti. Zato smo bili zelo
               zelo razočarani potem, ko smo dobili ta sklep, v katerem so nas izločili. Tudi mi smo
               imeli revizijo postopka. Tudi mi ne bi uspeli z revizijo postopka, če bi normalno
               čakali na postopek državne revizijske komisije. Pogovorili smo se, usedli smo se z
               našim izvajalcem, s tistim, ki je vložil revizijo, državna firma je vložila revizijo
               in smo našli skupni jezik, smo rešili zadevo. Tako, da smo bili prepričani, da je
               naša vloga popolna in smo tudi prepričani, da je popolna.</p>
               <p>K temu bi dodal še nekaj. Jaz ne bom govoril od podrobnostih. Gospod Tine Harnik je
               predstavnik Mestne občine Slovenj Gradec je vodja tega projekta, ki je za ostale
               občine delal ta projekt in tudi za našo občino. Jaz bi samo to še rekel, kar se Koroške tiče, predvsem
               v tem delu Mežiške doline, pa tudi celotne Koroške. Občutek, da se dela vse, da se
               oslabi regija kot taka, ta občutek je pri županih, je pri ljudeh in dovolj imamo teh
               raznih zgodb, ki se dogajajo v parlamentu. Gospodje in dame, meni je res nerodno, ko
               smo začeli s tem odborom, mi nismo želeli tega in tudi ne želimo tega. Mi želimo
               pomagati našim okoljem. Mi smo tu zaradi naših ljudi. In mislim, da se boste morali
               gospodje poslanci in poslanke tudi zavedati, da iz teh okolij prihajate v Državni
               zbor. Ta občutek, da je Koroška potisnjena v obrobje je dejanski. Poglejte, mi smo na
               svetu koroške regije in župani zahtevali, da se posebej izredni zakon za razvoj
               Koroške sprejme v parlamentu, ga nismo sprejeli, ker ste obljubili, da bo zakonodaja,
               ki je v sprejemu, sedaj pomagala. Na koncu pri razpisih ugotavljamo, da smo
               pravzaprav na zadnjem mestu po pridobivanju razvojnih sredstev v projektih, kjer smo
               se prijavili. Ves čas smo deležni od tega, da se inštitucije, ki so pomembne za
               regijsko funkcioniranje prestavljajo, da se dela vse, da se prestavi, od policijske
               uprave, do sodišč, marsičesa v tem okolju, od umeščanja tretje razvojne osi, hitrih
               cest, od zapiranja železniške povezave preko Holmca do sever, od tega, da so brez
               kakršnihkoli soglasij preusmerili tovorni promet skozi Prevalje,
               Ravne-Prevalje-Holmec, in da imamo cesto praktično uničeno. Brez kakršnihkoli
               dogovorov ali česar koli. Imamo občutek, da nas, dragi gospodje in gospe, ta politika
               potiska nekam proti severu. Mi si tega ne želimo. Ampak če bo okolje dalo boljše
               pogoje za življenje naših ljudi bo treba vse kaj drugega narediti, kot pa samo
               čakati, da se bo nekdo odločil, tako kot mu pač paše. Mi smo prizadeti zaradi tega,
               ker smo bili večkrat opozorjeni, pazite, dogajajo se stvari, iščejo se napake, da se
               izloča. In na koncu je ministrstvo enostavno ugotovilo toliko in toliko, 3.340
               gospodinjstev, 1.130 ste jih preveč prijavili, brez da bi dali možnost, da bi
               ugotovili kje je prišlo do napake, tako kot je na enem razpisu prej bila dana možnost
               eni izmed občin, ki se je prijavila, da so uskladili število gospodinjstev. Mislim,
               da je na prvem razpisu bilo tudi dejansko število gospodinjstev, ....<stage>/Nerazumljivo./</stage>
               ne število hišnih številk. Prepričan sem, ne bom se spuščal v podrobnosti pritožbe,
               ker je postopek, ki je sicer po naši oceni že bil z včerajšnjim dnem zaključen brez
               odgovora na pritožbo. Poslužili se bomo vseh možnosti, ki jih v tem prostoru imamo.
               Hvala lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp19">

               <speaker>PREDSEDNIK MAG. BRANKO GRIMS:</speaker>

               <p>Hvala. Za besedo se je javil gospod Brežan, za njim gospa Lesjak.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp20">

               <speaker>GOSPOD UROŠ BREŽAN:</speaker>

               <p>Hvala lepa, tudi z moje strani. Sem župan občine Tolmin, predstavnik konzorcija
               severnoprimorskih občin in nosilna občina v tej prijavi na tem razpisu.</p>
               <p>Moram reči, da smo se na našem področju res izjemno potrudili, ko smo ta razpis
               pripravljali. Poglobili smo se v kriterije in tudi zaradi tega šli v tako široko
               zgodbo, ker bi po teh kriterijih, ki so bili na samem razpisu pač objavljeni, morali
               in bi lahko bili na tem razpisu uspešni. Mi smo tudi do zadnjega trenutka, ko smo
               prejeli sklep o neizbiri, bili prepričani, da bomo ta razpis dobili. Ni mi treba
               verjetno ponavljati besed, ki so bile tukaj že izrečene, o potrebnosti širokopasovnih
               povezav na podeželju, v takem območju kot je severna Primorska. To je nujno potrebno
               za naše razvojne možnosti. In zato smo bili po prejemu tega sklepa ne samo začudeni,
               ampak tudi ogorčeni. Bili smo namreč prepričani, da smo sestavili dober projekt, in
               veliko dela smo vložili v to.</p>
               <p>Za to, da je toliko govoric na to temo si mora del krivde verjetno  pripisati tudi ministrstvo. Poglejte, v
               samem razpisu ste si dali rok, da boste odločili v 60 dneh. Skoraj dvakrat toliko
               časa ste za to porabili. In normalno je, da se potem porajajo govorice in sumičenja,
               kako se odloča. Sam sem prepričan, da se je te vloge, ki so prispele na razpis, dalo
               obdelati v veliko krajšem času in da bi lahko v tistem roku, ki ste si ga sami
               napisali, bilo tudi odločeno. Pa očitno temu ni bilo tako. Zakaj? Jaz sedaj ne bi
               ugotavljal. Sami menimo, da smo dali popolno vlogo, čeprav ste napisali, da je
               nepopolna. To v naši pritožbi tudi utemeljujemo. To utemeljujemo tudi s sklepi
               Ustavnega sodišča. Mi bomo prav gotovo naredili vse, da dokažemo, da imamo prav. Pa
               ne zato, ker želimo imeti prav, ampak ker preprosto vemo,da je ta projekt nujno
               potreben za razvoj našega področja in nujno potreben za nek skladen regionalni razvoj
               tudi v slovenskem področju. Pa sem prepričan, da imajo podobne razloge in podobne
               težave tudi moji kolegi, ki so danes na tej seji prisotni.</p>
               <p>Še to bom rekel. Jaz nisem in ne želim biti orodje nikakršne politike. Sem samo
               orodje tistih ljudi, ki jih zastopam kot župan občine Tolmin in zato bom pač naredil
               vse, da bomo tisto, kar mislim, da smo si na tem razpisu tudi zaslužili dobimo. Vaše
               delo, spoštovani minister, spoštovani poslanci pa bom vrednotil po tem, ali boste
               uspeli, tako kot pravite, v čim krajšem času zagotovi prepotrebna sredstva za to, da
               se ti projekti, ki so, prepričan sem, dobro pripravljeni in nujni za nek skladen
               razvoj Slovenije tudi zagotovijo. Hvala lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp21">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima gospa Lesjak.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp22">

               <speaker>GOSPOD ROMANA LESJAK:</speaker>

               <p>Lep pozdrav. Sem županja občine Črna na Koroškem, ki je po površini izredno velika
               občina, po prebivalstvu pa manjša. Ljudje stanujejo po obrobju in po zaselkih. Za nas
               je bil projekt širokopasovnega omrežja izredno pomemben. Zdelo se nam je, da lahko na
               tak način približamo ljudem nekako okno v svet, kar pomeni, da bi ostali na obrobju
               oziroma ostali na teh območjih, ki so itak že zelo razseljena. Mislim, da bi moral
               biti tudi interes vseh poslancev, ki zastopajo ljudstvo tukaj v Sloveniji za to, da
               je podeželje poseljeno. Najbrž vsi vemo, da ne moremo živeti vsi v mestih. Zato je
               toliko bolj pomembno, da ljudem približamo tisto, kar najbolj nujno potrebujejo. Pri
               nas so to ceste in pri nas je to internet.</p>
               <p>V celoti se pridružujem tudi izvajanju kolega Tasiča, ki je že vnaprej povedal
               oziroma ki je že pred tem povedal, da smo vsi mnenja, da se Koroško načrtno slabi z
               vsemi stvarmi, ki so bile že iznešene, da se ne ponavljam. Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp23">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima gospod Pavlin.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp24">

               <speaker>GOSPOD JANEZ PAVLIN:</speaker>

               <p>Lep pozdrav vsem. Sem župan Janez Pavlin iz občine Dobre polje. Najprej bi se vam
               zahvalil za to povabilo na to sejo, ker mislim, da je prav, da županje direktno
               izvemo kaj se na tem področju dogaja in mislim, da smo prave osebe, saj smo bili pač
               izvoljeni neposredno. In naša naloga je, da delamo za dobrobit vseh, vseh Slovencev,
               tako lepa dežela, stopimo skupaj, ker skupaj bomo močnejši.</p>
               <p>Poglejte, naša občina se je trikrat prijavila na ta razpis. Dvakrat samostojno in ni
               bilo uspešno. Recimo, pripravljeno dokumentacijo je ista firma, v Velikih Laščah so
               dobili sredstva, mi nismo. Vpogled v dokumentacijo, dvakrat, je bilo onemogočeno.
               Zakaj? To meni ni jasno. In tudi ta razpis, ki je bil sedaj, bil sem pri direktorju
               direktorata  za informacijsko
               družbo, da sem se dejansko iz prve roke pozanimal na kaj bo treba na tem razpisu
               paziti. Kot veste je bil sprejet nov zakon, lani konec januarja, in ta razpis je bil
               narejen po novi zakonodaji. Stara nič več ne velja. Vse te zadeve, da ste nas
               izločili, pač, mi dejansko tukaj ne gre in tudi 60 dni, ta rok za objavo rezultatov,
               brez obrazložitve, tudi je treba obrazložiti zakaj do tega pride, in tudi danes,
               potem bi bila stvar sigurno bolj jasna. Mislim, da je treba zagotoviti dodatna
               sredstva na tem področju. Mislim, da v naši ljudi Sloveniji imamo sredstev dovolj, ne
               znamo jih pobrati in pa ne znamo jih pošteno razdeliti.</p>
               <p>Kot je že prej minister rekel, omenil je Evropsko komisijo. Ja, danes sem prav zaradi
               tega prišel, ker se bojim, da ta razpis, ki je zunaj, da ni kje v neskladju, da ne
               bomo sredstva nazaj vračali. Tako smo neuspešni pri črpanju evropskih sredstev. In še
               ta sredstva, ki bi jih dobili, poglejte, jaz nisem nič proti, če dobijo sosednje
               občine, gre za razvoj nas vseh, in tudi ta sredstva so mi zelo pomembna, da jih ne
               bomo nazaj v Bruselj vračali.</p>
               <p>Kar se tiče pa regionalnega razvoja, treba je stremeti za skladen regionalni razvoj.
               Poglejte, mi smo 30 kilometrov od evropske prestolnice oddaljeni, pa imamo
               socialistično meglo. Spadamo v ljubljansko urbano regijo, 100.000 evrov nam pripada v
               tej perspektivi 2007-2013. Kako se bomo približali 100.000 evrom razvitim predelom.
               In še ta naša informacijska avtocesta, že tako tretja A razvojna os nikamor ne gre,
               še to so nam dejansko vzeli. Ali preostane nič drugega kakor, da gremo v Bruselj in
               se direktno obračamo na institucijo v Bruslju. Poglejte, dajmo zagotoviti dodatna
               sredstva. Mislim, da bo to tisto, kar bo pripomoglo k hitrejšemu razvoju naše države.
               37 milijonov evrov je zelo zelo malo. Poglejte, govorijo o 250 milijonih
               dokapitalizacije Nove Ljubljanske banke. Sedaj pa se vprašajmo, kaj je v tem trenutku
               bolj pomembno? Banke smo, kolikokrat že, sanirali. Regionalni razvoj pa niti enkrat.
               In tu dajmo, stopimo skupaj in naredimo korak. Vsi smo odgovorni za to našo državo.
               Še enkrat apeliram, pridobimo sredstva. So, verjemite, da so. Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp25">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima sedaj gospa Stepanovič.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp26">

               <speaker>GOSPA MOJCA ČEMAS STJEPANOVIČ:</speaker>

               <p>Dober dan tudi v mojem imenu. Prihajam iz občine Črnomelj. Sem županja občine, ki je
               peta po velikosti v Sloveniji, se pravi po kvadratnih kilometrih in pa 35. po številu
               prebivalcev. Pa ne bom na dolgo predstavljala občino, ker mislim, da vsi poznate
               belokranjske občine in probleme, s katerimi se srečujemo. Rekla bom to, da smo daleč
               od Ljubljane, pa ne po zračni liniji, ampak glede povezave, in sicer ceste, ceste,
               ceste, nekoliko smo uspešnejši sedaj, kot kaže, premaknilo se je na tretji razvojni
               osi, ampak to bo še trajalo. Partizanka je v razsulu. Tisti, ki se vozite v Belo
               krajino to poznate, in se prepočasi obnavlja. Kaj je tisto, kar nas lahko potegne
               naprej, je internet. Poglejte, imamo kar nekaj poslovnih con, vendar kaj se dogaja?
               Skoraj dnevno pride kakšen podjetnik do mene, če ne drugače po telefonu, in reče,
               županja nimam interneta v poslovnih conah. Prosim vas lepo, ni možnost prijave.
               Črnomelj center mesta ni interneta. Gospod Grims, tudi najbrž tam kamor hodi tudi ni
               interneta, predpostavljam, da ne. Prosiš za številko, ni šans, ti rečejo, ni možnost,
               treba je to, to in to. Rekla bi, poleg tega, da je veliko govora v poslanskih
               prostorih, če hočete v tej stavbi, ko je tukaj pomoč po ...<stage>/Nerazumljivo./</stage> upam, da
               bodo obljube, ki so bile danes in da so bile dosti realno dane, realizirane s strani
               vseh poslancev oziroma vseh 
               ministrstev, na vseh področjih. Zakaj? Po ...<stage>/Nerazumljivo./</stage>... je tisto, in tudi
               kolegi so tukaj ostali, nujno je treba, ni povezave, internet pa je tisti, ki daje
               možnost, če nisi pri informaciji, kaj pomeni. Greš samo nazaj. To je ena zadeva.</p>
               <p>Drugo. Tudi strokovnjaki, mladina, rečejo: Kaj bom doma, nimam kaj delati. Grem v
               Ljubljano kjer imam internet. Če se ne more niti najbolj osnovnih zadev, vsi nas
               podučujete oziroma tudi državna uprava bodo zmanjšani stroški zaradi izpolnjevanja
               preko aplikacij, preko obrazcev. Pa ne se delati norca iz nas. Jaz bi samo prosila,
               upam, da se bo našla dobra volja vsepovsod in da bo naša vloga, ki je bila seveda,
               tudi, bila je državni revizijski komisiji podvržena. Šlo je ravno za tisto, kar je
               prej gospod minister rekel, ni bil pravnomočen sklep, zaradi revizije, in upam, da se
               bodo v bodoče oziroma kratkem času našla dodatna sredstva s prerazporeditvami in da
               bomo na podlagi odločitev, ki bodo, tudi prišli do tega, da bo območje zagledalo
               zeleno luč na področju interneta, če že drugače, bomo kar nekaj časa čakali, da
               pridemo do prometne povezave in tudi do primerne električne energije. Zna se zgoditi
               energijski mrk za Belo krajino v kratkem, če ne bo tukaj določenih izboljšav.</p>
               <p>Hvala. Samo toliko.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp27">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Besedo ima gospod Škafar.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp28">

               <speaker>GOSPOD MILAN ŠKAFAR:</speaker>

               <p>Dober dan, spoštovani zbor.</p>
               <p>Prihajam iz občine Ravne na Koroškem. To, kar so moji kolegi povedali drži. Tukaj ni
               za dodati. Jaz imam danes prvič možnost prisostvovati tako spoštovanemu zboru, vendar
               naj povem, da sem razočaran. Zakaj? Že na začetku je gospa Potrata povedala da želi
               to sejo prekiniti zaradi postopkov. Seveda, postopke je treba spoštovati, razumem.
               Vendar, vsebina je včasih pomembnejša, kot so postopki in danes govorimo o vsebini.
               Jaz upam, da to vsebino poznate, razumete in da želite pomagati. Kar se bomo danes
               pogovorili, se bomo pogovorili, prav gotovo ne bomo nič sklenili. To je normalno, to
               vsi vemo, vendar poslušajte nas. Moti me način nastopa, ki ga je imel minister
               Golobič. Najprej je povedal, da je sprožil preiskavo, javno tožilstvo, ovadbe je dal.
               Se pravi, na začetku nas je poskušal prestrašiti, mene ni. Jaz ne vem zakaj tak
               način, tukaj smo vsi zaradi ene stvari, vsi želimo pomagati. Nekomu to uspe bolj,
               drugemu manj. Vendar sem prepričan, da nikogar ni med nami, ki želi škoditi. Smo ena
               velika družina, vendar je v družini vedno tako, da imaš nekoga raje, drugega malo
               manj rad, čeprav se imamo vsi radi. In to je normalno, to je svet. Jaz imam dva
               otroka, mogoče sem nekomu včasih bolj naklonjen, kot drugemu drugič, ampak oba sta
               moja. In to je naša Slovenija.</p>
               <p>Veseli me, da je minister Golobič v svoji razpravi začel na nek način uporabljati
               mehkejšo obliko zavito v bombaž. Prvič sem danes slišal, da priznava tudi, da je bilo
               zaradi nekih pritožbenih rokov nemogoče slediti vsem našim zahtevam. Priznava, da so
               bili tudi postopkovni razlogi, vsaj tako jaz razumem, da zadeve niso stekle tako, kot
               mi želimo. Prvič sem slišal, da bo mogoče pridobiti sredstva iz drugih namenov kjer
               ne uspemo počrpati, in da bomo lahko tudi tisti, ki smo neupravičeno na tem razpisu,
               govorim neupravičeno, zgubili, tudi priti do teh sredstev. Vsi se zavedamo, da je
               Koroška na nek način nek žep v Sloveniji, ki v bistvu počasi umira, propada. Ljudje
               se izseljujejo. Če bi vam gospa Romana Resek povedala, koliko ljudi se je v Črni
               izselilo, da na leto umre 40 ljudi, rodi se 20 novih. To je to, Koroška umira. In
               Koroška si zasluži neko pozitivno diskriminacijo, kot si jo zaslužijo invalidi, tudi
               Romi. Mi smo, bom rekel, Romi v tej naši Sloveniji. Tega se morate zavedati. Morate
               nam pomagati, v vseh pogledih. Jaz dopuščam, da smo tudi postopkovno kaj naredili
               narobe, vendar glede na to, da smo del Slovenije, del te naše države, ki je na nek
               način dejansko diskriminirana, degradirana, okoljsko in drugače, si zaslužimo nekaj
               več. Vendar to, kar gospod Tasič pravi, povsod padamo. Zakaj - ne vem.</p>
               <p>Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp29">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Zdaj želi še kdo od županj in županov besedo. Prosim.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp30">

               <speaker>GOSPOD BLAŽ MILAVEC:</speaker>

               <p>Blaž Milavec, občina Sodražica, članica Konzorcija iz Ribniško-kočevskega in
               belokranjskega območja.  Jaz
               bi samo pritrdil oziroma se pridružil temu, kar so moji kolegi županje in župani
               povedali. Mislim, da se tudi spoštovane poslanke in poslanci ter gospod minister
               zavedate potrebnosti izgradnje širokopasovnih omrežij, ker to je tista
               infrastruktura, ki je v danem trenutku celo bolj pomembna od marsikatere druge, ki ji
               posvečamo mogoče celo večjo pozornost.</p>
               <p>K temu bi dodal samo še peticije in glasove mnogih naših občanov, sploh mlajših, ki
               stojijo za nami, ki dnevno pritiskajo na nas za rešitev teh problemov. Na žalost
               moram že na samem začetku ugotoviti, da me žalosti dejstvo, da smo vsi tukaj, ki smo
               kandidirali za ta sredstva, v bistvu komercialno nezanimivi. To je kot tisti, ki je v
               izložbi, pa ga nihče noče kupiti. To mislim, da vsi razumemo kakšen je tak občutek,
               če se tako izrazim. Ne želim podrobneje razlagati zakaj smo ogorčeni in kakšno je
               naše mnenje glede, ker to lahko preberete v naši pritožbi, ki je mislim da tudi v tem
               gradivu. Ampak, predvsem apeliram na politiko, tako gospoda ministra, poslance, da
               najdete sredstva in pomagate vsem našim območjem. V imenu vseh naših državljank in
               državljanov.</p>
               <p>Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp31">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Želi... Prosim.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp32">

               <speaker>GOSPOD ČRTOMIR ŠPACAPAN:</speaker>

               <p>Ker je že bilo ob mojem imenu prej nekaj rečenega, zakaj sem bil vabljen na to sejo,
               moram reči, prvič, da sem zelo vesel, da sem bil povabljen. Prvič, zaradi tega, ker
               sem bil 8 let župan in 5 let predsednik izvršnega sveta, pa ne vem če so me kdaj
               povabili na kakšen odbor, kar je za našo demokracijo verjetno tragedija. V drugih
               državah, mislim da ni tako, da se izogibajo soočenju s tistimi, ki delamo neposredno
               na terenu. Tako, da jaz mislim, da sicer zdaj ni pravilo, da bi vabili vse župane ali
               kakorkoli, vendar sem prepričan, da naši dve združenji, kjer sem bil tudi sam
               podpredsednik kar precej časa, nista tisti dve, ki tako dobro poznata to tematiko.
               Dopuščam, da je to politična razprava ali namen, ampak saj je jasno, parlament je pač
               neko okolje v katerem se v glavnem krešejo politične zadeve in mislim, da to ni nič
               nenavadnega.</p>
               <p>Mi smo se prvič prijavili na ta razpis v omejenem številu, če lahko tako rečem, in
               smo bili nekako podučeni, da je boljše, da naredimo večji konzorcij. Zato je tudi
               regijska razvojna agencije severne Primorske koordinirala občina Tolmin je bila
               nosilec te prijave, in moram reči, da smo se zelo potrudili, in da smo profesionalno
               naredili prijavo in da gre preprosto za eno zelo, jaz nisem pravnik, ampak gre za eno
               zelo preprosto nerazumljiv način objave razpisa. Namreč, revizijska komisija bi pač
               morala odločiti v roku, in če ni odločila v roku, bi moralo biti v razpisu napisano
               tako, da dokler revizijska komisija pač ne odloči, potem se ne izbere izvajalca, in
               ko se izbere izvajalca, postopek poteka naprej. Tako, da tukaj jaz mislim, da imamo
               prav in bomo do konca vztrajali.</p>
               <p>Druga stvar, kar se mi zdi bolj politične narave pa je ta, da smo vsi vedeli, da 37
               milijonov nikakor ne bo dovolj, da je povpraševanja veliko več. Po drugi strani pa
               vsi vemo, da je na nekaterih področjih, če lahko tako rečem v navednicah, verjetno
               denarja preveč in se ga ne uspe počrpati, ker ni ustreznih projektov, programov, ni
               ustreznih potreb, če lahko tako rečem, da bi ta denar počrpali. Tukaj zdaj ne krivim
               ministrstva, pač toliko denarja je bilo na razpolago, toliko so ga razpisali in
               konec. Vendar mislim, da bi morala država kot takšna, vsi skupaj mi ugotoviti, da je
               to bolj pomembno, kot recimo nekaj drugega in bi morali že v tem predhodnem postopku
               zahtevati, da bi se spremenila uredba in da bi šli na evropsko komisijo in
               predlagali, da se ta sredstva povečajo, vzamejo in nekomu drugemu, ki ni bil tako
               uspešen. Časa je, po mojem, premalo ali zelo malo in bo  treba ta čas nadoknaditi, ker mislim, da je vsem v
               interesu, da mladi ostajajo na podeželju, recimo občina Tolmin si ne morem
               predstavljati, ker je ena največjih ali največja celo v Sloveniji, tretja zdaj po
               površini, in je težko zadržati mlade na takšnem področju. Tako, da jaz sem prepričan,
               da se bo našla politična volja in da bomo našli vsi skupaj ta denar Evropske unije,
               govorimo, po mojem tam nekje okoli 90 milijonov, kolikor jih je potrebnih še za
               dopolniti te bele lise in da bo Slovenija res do tistega leta, ko bi morala biti v
               celoti pokrita z internetnim omrežjem. Hvala lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp33">

               <speaker>PREDSEDNIK MAG. BRANKO GRIMS:</speaker>

               <p>Hvala. Še vi ste želel besedo, prosim. Če se vsi predstavite prosim.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp34">

               <speaker>GOSPOD JOŽE LEVSTEK:</speaker>

               <p>Lep pozdrav iz Ribnice. Župan Jože Levstek. Vsaka država ima svoj jug, zgleda da smo
               to mi, imamo to smolo, da živimo na jugu, ker nas je tako obšla cestna povezava kot
               tudi problemi z železniško povezavo, sedaj nam je zadeva padla na širokopasovnem
               omrežju. Dejstvo je, da Ribničani se sicer znajdemo kakor vemo in znamo in smo se čez
               vsa ta stoletja, verjetno se bomo tudi naprej. Vendar, ko želimo neke stvari
               prilagoditi in dati možnosti razvoju gospodarskim subjektom, naletimo potem na te
               probleme, ki sem jih že prej omenil, vendar ni nam vseeno. Dejstvo je, da če bo šlo
               tako naprej se bomo dejansko vsi iz južne Slovenije vozili v Ljubljano po cesti, ki
               ni vredna tega imena in ni potem nekega optimizma za razvoj za naprej za našo
               mladino, čeprav Ribnica kot taka res želi pripraviti eno destinacijo za podjetnike in
               se tudi v zadnjem času te stvari prijemljejo. Moram reči, da bomo v kratkem razpisali
               oziroma pričakujemo 200 novih delovnih mest, kar je v tem kaotičnem stanju, ki je v
               naši državi res ena svetla točk, vendar brez širokopasovnih povezav tudi tu ne bo
               šlo. Tujci prvo vprašajo ali imate povezavo, seveda potem jaz postajam rdeč in rečem
               nimamo še, pričakujemo, vendar kot kaže te zadeve ne gredo tako kot smo si zamislili,
               čeprav smo se res dobro pripravili na ta razpis, vendar delim razočaranje s kolegi
               župani in županjami, da nam ni uspelo. In bi apeliral tukaj na ministra, na vas
               poslance, da dejansko poskušamo pridobiti še dodatna sredstva za ta namen in mislim,
               da je to potem ena prava beseda, ko govorimo o skladnem regionalnem razvoju, ker
               dejansko, kot je bilo že rečeno, ne bomo mogli vsi živeti v Ljubljani, pa poskušajmo
               najti ta sredstva. Z dobro voljo bo gotovo šlo. Hvala lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp35">

               <speaker>PREDSEDNIK MAG. BRANKO GRIMS:</speaker>

               <p>Hvala. Želi še kdo od današnjih gostov besedo? Potem dajem besedo gospodu ministru,
               ki se je prej javil za odgovor. Prosim.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp36">

               <speaker>GREGOR GOLOBIČ:</speaker>

               <p>Hvala lepa. Jaz sem nekaj malega hotel replicirati, ampak ni tako zelo bistveno. Sem
               vesel, da se je razprava odvila v smer, ki pomeni, da se je izognila tu nekemu
               licitiranju v konkretnem postopku, ki, kot sem že rekel, je še odprt in lahko prinese
               takšno ali drugačno ugotovitev.</p>
               <p>Na začetku samo, če dovolite, gospodu Škafarju. Jaz nisem nič z nobeno grožnjo
               poskušal....demonstrirati, jaz sem samo želel demonstrirati to za omembo tega, da smo
               na podlagi navedb, ki so bile javne, v medijih večkrat potrjene, da naj bi ljudje iz
               ministrstva komunicirali v času izbora s posameznimi prijavitelji, kar bi bila
               kršitev predpisov, da smo ravnali v duhu želje po zagotavljanju transparentnosti
               postopka in opravili prijavo. To sploh ne more biti grožnja občinam, ni problem
               občin, če so komunicirale, dobile sogovornika na ministrstvu, to je problem
               zaposlenih na ministrstvu, če bi do tega res prišlo. Torej, če bi to že kdo lahko
               razumel kot grožnjo to nikakor nima nobene zveze z ljudmi, ki so na ravni
               prijaviteljev iskali takšne ali drugačne informacije, bili deležni takšnih ali
               drugačnih informacij, dezinformacij, karkoli že. Tudi nič novega tu nisem povedal,
               jaz sem bil v Dravogradu pred mesecem dni, gospod Tasič, gospa podžupanja, ki sedi
               poleg vas, je bila prisotna, njiju dveh se spomnim, ker sta tudi razpravljala, vas
               morda ni bilo in... ...<stage>/Oglašanje v ozadju./</stage>..., županja, se opravičujem, bila je
               tudi ena gospa podžupanja zraven, in sem tam natančno povedal vse to glede obsega
               sredstev, glede prizadevanj za dodatna sredstva, glede ambicije, o  kateri sem večkrat ob različnih poslanskih
               vprašanjih, tudi gospoda Brulca nedavno v Državnem zboru govoril, da postavimo
               širokopasovni dostop v Sloveniji definiramo kot univerzalno storitev. To se sliši
               zelo tehnično, pomeni pa nekaj zelo velikega. To pomeni, da je država dolžna
               zagotoviti vsakemu državljanu to storitev tako kot to velja danes in že dolga leta za
               navadno fiksno telefonsko povezavo. V zvezi s tem bi omenil neko bolečino ali
               kakorkoli temu lahko rečemo v razmislek, nič se ne da tu več storiti. Mi smo imeli
               pred desetletjem tu politiki v Državnem zboru, tudi referendum je bil v zvezi s tem
               izveden, veliko razpravo o tem, da se ljudem na področjih, ki so bila podobna,
               področja belih lis z vidika fiksne telefonije in so vlagali nekaj lastnih sredstev,
               da je takratni PTT zgradil tista telefonska omrežja, smo jih vračali te vložke. Ta
               povračila so šla v potrošnjo na istih več ali manj področjih. In 200 milijonov evrov
               je ta država v teh desetih letih v tem smislu denarja namenila za to, za to neko
               individualno potrošnjo, ki nima nobenega investicijskega potenciala. Tukaj pa
               govorimo o skupno 85 milijonov evrov, če se ne motim, 82 je bilo skupno namenjeno v
               tej finančni perspektivi za reševanje tega problema. Na tem razpisu, drugem, na prvem
               je bilo razdeljenih 45 milijonov, na tem drugem smo imeli na voljo preostanek 37
               milijonov. Samo vloga, na primer severno primorskega konzorcija je tehtala 22
               milijonov od 37. Ni bil to kriterij, da bi rekli zdaj pa ne sme zaradi tega dobiti,
               ker bo manj za druge, ampak hočem samo reči kakšna..<stage>/nerazumljivo./</stage>... ti
               disproporcije in kot je bilo rečeno 80, 90 milijonov evro bi potrebovali, ker je
               skupna vsota seštevek vlog, ki so na GOŠO-2 razpisu se prijavili, je znašal okoli 120
               milijonov evrov. 37 milijonov je z obstoječimi bo razdeljeno, videli bomo kaj bodo
               pritožbeni postopki prinesli, kot sem rekel, če bo kateremu ugodeno, potem bo država
               morala zagotoviti te vire, sicer pa potrebujemo v bistvu ne tako veliko vsoto pod
               predpostavko, da je večina potreb bila izraženih na tem razpisu GOŠO-2, potrebujemo
               med 80 in 90 milijoni dodatnih sredstev. Težko je računati v sedanji javnofinančni
               situaciji, da bi država lahko ta svoja v narekovajih integralna sredstva proračunska
               našla za to. Zanesljivo pa vidimo prostor v prerazporeditvi, jaz se sam na mnogih
               področjih tega resorja zavzemam za to že dve leti in upam, da bo vendarle v prvi
               polovici letošnjega leta, torej v prihodnjih nekaj mesecih znotraj vlade mogoče
               izpeljati in zaključiti to razpravo, ker kot ste rekli in ugotavljali tudi vi kot
               župan je na mnogih področjih, mislim, ta sredstva niso nikjer namenjena za stvari, ki
               ne bi bile potrebne, jaz se ne bi strinjal s tem, da so kje predvidena evropska
               sredstva za nekaj kar ni potrebno. Res pa je, da ni povsod objektivno realno, da bi
               jih bilo mogoče porabiti. Vendar imamo Slovenci navado, ta takšno stvar radi
               ugotovimo potem, ko je že prepozno, ampak tukaj realno tveganje, da bodo nepovratna
               izgubljena nepovratna sredstva in to je nekaj česar se jaz nadejam in upam, da se bom
               tudi v teh svojih prizadevanjih skliceval na vaše razprave, da bomo vendarle del tega
               denarja, ki bi lahko propadel, evakuirali v ta namen, ki je zelo legitimen in
               razvojno popolnoma nesporen in ne predstavlja tako velike vrednoti, če boste
               pogledali koliko je stal kilometer avtoceste v Sloveniji in o kakšnih vsotah
               bagatelnih v primerjavi s tem govorimo tu in kakšne učinke vsi danes že prepoznavamo
               v tej informacijski infrastrukturi, potem to ne bi smel biti problem in jaz upam, da
               nam bo to tudi uspelo.</p>
               <p>Mi smo eno stvar še skozi zakon spremenili, gospod župan Dobrepolje je omenil, da je
               z direktorjem direktorata se pogovarjal še preden je bil razpis objavljen, bivšim
               direktorjem celo. V času razpisa sem strogo prepovedoval kakršnokoli komunikacijo s
               prijavitelji mimo tistega kar je zakon oziroma predpisi na tem področju dovoljujejo,
               tudi sam se nisem z nikomer, z nobenim županom, z nobenim poslancem, z nikomer, ki bi
               želel, ki je želel z mano govoriti v času trajanja razpisa na to temo dopustil nobene
               razprave. No, zakon smo spremenili na točki sankcioniranja tistih, ki bi glede belih lis zavajali pravzaprav ta
               okolja. Po drugi strani smo v razpis vnesli tudi določilo, da za gradbena dela se sme
               porabiti samo 35% sredstev, zato, ker je bilo v prvem razpisu to neomejeno in je šlo
               preveč v kopanje in na ta način smo tudi želeli doseči, da bo več uspešnih vlog, ker
               pri 37-ih milijonih bi lahko z eno vlogo, ker bi bilo to neomejeno, porabili vse.
               Seveda ne da se pa 37 raztegniti na 120, to pa žal nismo zmožni in tu ostaja ta
               problem o katerem tu govorimo.</p>
               <p>Mi si bomo prizadevali v nadaljevanju za ta dodatna sredstva, to vam zagotavljam,
               tudi bomo definirali širokopasovni dostop kot univerzalno storitev v novi strategiji
               razvoja digitalne Slovenije, ki bo tudi v prvi polovici tega leta pripravljena,
               direktorat to skupaj z drugimi strokovnjaki in deležniki v javni razpravi pripravlja.
               In verjamem, da bo v Sloveniji to pripoznano kot velika prioriteta, tudi nove
               tehnologije to omogočajo, ne nazadnje ni več nujno do vsake hiše pripeljati optiko za
               širokopasovni dostop. Tukaj tehnologija napreduje, tukaj so brezžični dostopi ki so
               cenejši in omogočajo predvsem na zelo zahtevnih področjih, večinoma pa gre za to,
               področje okoli Črne je bilo prej omenjeno ali pa severno primorska področja na primer
               so področja kjer je kopanje, razpeljava optike do vsak hiše problem. Jaz opozarjam,
               da bomo pred nami, če bomo na tem odboru, kar bi sam rad videl, razpravljali tudi o
               reviziji prejšnjega razpisa in o celotnem instrumentu kot takšnem, te gradnje odprtih
               širokopasovnih omrežij govorili tudi o problemu, ki se je pojavil. Namreč, v
               posameznih okoljih, imam informacije, je iz prejšnjega razpisa ta optika bila
               postavljena, pripeljana je do posameznih hiš, je na razpolago operaterjem vsebin in
               storitev, ki pa ne kaže interesa, da bi to storitev zagotavljali, ker imajo v
               prostoru premalo interesa s strani uporabnikov, ki niso pripravljeni naročiti teh
               storitev in plačevati mesečno za internet, za televizijo, za telefonijo in tisto kar
               je. To vas mora zelo skrbeti, če smo zgradili v posameznih okoljih ceste po katerih
               nihče ne vozi, če ta optika mrtva leži to je realen problem in bo treba nekaj
               narediti v nadaljevanju, da se bo to saniralo oziroma da se kaj takšnega ne bi
               zgodilo. Jaz sem prepričan, da razpis GOŠO-2 je v okoljih kjer do česar podobnega ne
               bo prišlo, da se je tej nevarnosti izognil, ampak treba bo kaj narediti tudi tam kjer
               se je to primerilo, mi zdaj konkretno preverjamo to situacijo in tudi bomo z veseljem
               tem odboru poročali o vseh teh ugotovitvah. Skratka, komercialna nezanimivost je bila
               prej omenjena, biti v izložbi in ne zanimati nikogar. Seveda bele lise so po
               definiciji to, bele lise so po definiciji področja kjer komercialni uporabniki, kar
               zavedajmo se, zagotavljanje širokopasovnih storitev je visoko dobičkonosen posel 21.
               stoletja in načeloma na primer v industrijskih conah kot je bilo rečeno se je treba
               vprašati o poslovni politiki podjetij, ki v Sloveniji obstajajo na tem področju, da
               ne vidijo tukaj komercialnega interesa. So pa področja kjer takšnega komercialnega
               interesa v resnici ni mogoče za izgradnjo teh omrežij ne pa za izvajanje storitev ni
               mogoče vsiliti nekemu gospodarskemu subjektu in tam mora vstopati država na tak način
               in to nekaj manj vrednega, to je dejstvo, ki terja, kot je bilo rečeno, pozitivno
               diskriminacijo, torej to, da v teh okoljih država sofinancira izgradnjo teh omrežij,
               skupaj z občinami ki, ne pozabimo, dajo svoj delež sredstev zraven, država ne
               financira celote seveda in to je neka vrednota, ki je v Sloveniji prisotna in je
               potrebno na njej graditi naprej, zagotoviti ta sredstva in skozi instrumente ali tega
               istega, če bomo tako ocenili ali kakšnega manj kompliciranega z upoštevanjem vseh teh
               izkušenj zagotoviti čim prejšnjo izgradnjo teh omrežij povsod. Tako, da jaz sem glede
               tega optimist, večje kot  sem
               bil pred začetkom ali v času, ko smo razmišljali ali s tem razpisom GOŠO2 sploh iti
               ali ne, glede na izkušnje s prejšnjim razpisom. Nekje do poletja bo jasno, ali se
               lahko nadejamo teh sredstev ali ne iz teh naslovov. In sam se bom seveda za to
               prizadeval in verjamem, da tudi, glede na to, da ne gre tako velik obseg za
               razumevanje kolegov v Vladi in tudi za podporo, ki bo v Državnem zboru za to v
               nadaljevanju potrebna. Seveda pa to ne pomeni, da ne bomo postopkov v tem razpisu
               vseh pritožb zelo resno obravnavali, proučili. In v primeru ugotovljenih
               nepravilnosti tudi te odpravili in zagotovili financiranje tistih projektov, ki bi se
               izkazali kot upravičeni oziroma da so bili o tem postopku nepravično izločeni. Hvala
               lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp37">

               <speaker>PREDSEDNIK MAG. BRANKO GRIMS:</speaker>

               <p>Hvala. Želite repliko? Gospod Tasič.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp38">

               <speaker>DR. MATIJA TASIČ:</speaker>

               <p>Samo dve vprašanji, če lahko. Prvič, zanima me kaj je z roki. Ali so to instrukcijski
               roki? Kdaj bo odgovor na pritožbe? Ali lahko pričakujemo podaljšanje nekih rokov pri
               vseh stvareh? To je ena zadeva, ki je sigurno zelo pomembna, ker roki so pravzaprav
               mimo. Tudi roki za vpogled, to je pa drugo vprašanje, ki ga imam. Število
               gospodinjstev. Prosili smo, da uskladimo podatke v zvezi s hišnimi številkami z
               gospodinjstvi. Na enem razpisu, kot sem že prej rekel, v ukrepi 321 Ministrstvo za
               kmetijstvo, gozdarstvo in prehrano, ko se številke gospodinjstev niso skladale s
               hišnimi številkami, so dejansko se usedli z občino, ki je bila prijavitelj in so
               uskladili številke. Mi sedaj ne vemo, tudi če bo razpis, ali karkoli, kaj pa jaz vem
               kdaj se bomo lahko prijavili, na podlagi česa se lahko prijavimo. Ker mi trdimo, da
               so naše številke prave. Na podlagi vse dokumentacije, na podlagi Ministrstva za
               notranje zadeve in Ministrstva za visoko šolstvo na podlagi vseh podatkov, in
               podatkov, ki so bili pripravljeni. Zato smo mi želeli in prosili za vpogled v
               dokumentacijo, da vemo kako je ministrstvo ugotovilo, da od 12.600 in ne vem koliko
               gospodinjstev pripada samo 3.300 in ne 4.490 gospodinjstev tak širokopasovni
               internet. Vpogleda nimamo sedaj. Kot sem že rekel, danes smo dobili podatek, da se
               odločitev podaljšuje še za 30 dni. Ne vem, kako dolgo bomo šli pri tej zadevi. In še
               ena zadeva, ko pravimo, je komercialni interes. Povem vam, komercialnega interesa, pa
               ne glede na to kakšne kazni so, po moje niso take kazni. Tisti, ki so rekli, da bodo
               zagotovili ta širokopasovno internet od teh 12.600 jih bo imelo drugo leto sredi leta
               9.000 in še nekaj v tem okolju, za katero smo se prijavili. Jaz vam garantiram,
               gospod minister, da 90% od teh ne bo imelo širokopasovnega interneta, zato ker vsak
               ščiti svoje interese, drži pa figo v žepu od teh velikih firm. Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp39">

               <speaker>PREDSEDNIK MAG. BRANKO GRIMS:</speaker>

               <p>Prosim, gospod minister.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp40">

               <speaker>GREGOR GOLOBIČ:</speaker>

               <p>Temu služijo potem sankcije. V zakon smo jih vpisali. Prej jih ni bilo in lahko vam
               zagotavljam samo, da jih bomo dosledno in v maksimalni višini izrekali. To je tisto,
               kar lahko v zvezi s tem naredimo. In če je potrebno bomo tudi še zaostrili v
               nadaljevanju, če bi se izkazalo, da niso zadostne.</p>
               <p>Kar se tiče dostopnosti informacij, bom prosil sodelavce iz direktorata, da vam
               konkretno odgovorijo, ne o tem kaj je vašimi številkami 12.000 in tako naprej. To je
               stvar pritožbenega postopka. O tem tu ne moremo govoriti. Upam, da to razumete. Ampak
               mi moramo zagotoviti po zakonu o informacija po dostopu informacij javnega značaja
               primeren celoten mehanizem tega dostopa za vse, zato doslej to še ni bilo mogoče. In
               vsi boste imeli in vsi, ki se bodo še najavili bodo imeli možnost vpogleda v vse te
               dokumente.</p>
               <p>Drugo, rok. Tukaj ne govorimo o molku organa in podobnih dikcijah iz zakona o
               upravnem postopku, ampak ta postopek se vodi po pravilniku o izvrševanju proračuna.
               In ta 15 dnevni rok, sami kot prijavitelji najbolje veste, da ni mogoče ne vlog, kaj
               šele pritožb vsebinsko, in gospod Škafar je prej govoril, da moramo vsebinsko neke
               stvari presojati, presoditi v takšnem roku. V takšnem roku bi lahko samo odločili,
               vse pritožbe so ali dobre, utemeljene, ali pa vse so neutemeljene. Tega si nihče ne
               želi. Tega si nihče tudi ne zasluži. V tem smislu, tako kot je bilo podobno pri
               drugih razpisih, tudi tu sem prej omenil razpis za centre odličnosti je šel po enakih
               predpisih. Vemo, da v 15 dneh
               seveda ni bilo mogoče o teh pritožbah odločati, ker gre za neko odgovorno vsebinsko
               odločanje. In pravilnik o izvrševanju proračuna nam nalaga takšna ravnanja, zato se
               bomo potrudili kolikor hitro je mogoče, ampak s proučitvijo vseh elementov, vseh
               dejstev, tudi z zagotovitvijo vseh vpogledov, ki jih potrebujete tudi. Na podlagi
               tega, boste lahko pritožbe še dopolnili, kakorkoli že. To je kar se tiče teh rokov.
               Mislim, da je v interesu vseh, da se omogoči pritožbenim organom, da skrbno preverijo
               vse vaše navedbe. Veste, da je država nagnjena k temu, da avtomatično lastne
               odločitve potrjuje. Jaz sam ne želim v tem postopku postopati na enak način. 15
               dnevni rok bi pa vodil natančno v to. In ni tako mišljeno v pravilniku, ki ga
               omenjam, in to je podlaga...</p>
            </sp>
            <sp xml:id="SDT5-OZVŠZITR-Nujna-010-2011-03-08.sp41">

               <speaker>PREDSEDNIK MAG. BRANKO GRIMS:</speaker>

               <p>Hvala. Če dovolite je ta uvodni del, ko so imeli besedo vabljeni župani in županje
               oziroma predstavniki občin, pa seveda tudi gospod minister, predlagatelj, zaključen.
               Prepričan sem, da ste se do sedaj že vsi prepričali, da v ničemer ta razprava ni
               mogla ali ne bo vplivala na odločitev, ki mimogrede ne poteka v okviru pravosodja, da
               bi nekdo očital vpliv na neodvisno pravosodje, ampak gre za upravni postopek. V
               upravnem postopku so roki. Ti roki so se, ali se iztečejo na današnji dan, odvisno
               katerega gledate, isto kot je rok zavezoval mene, ker je bilo 21. vložena zahteva, in
               jaz sem v 15 dneh dolžan sklicati to sejo. In zato sem jo pač sklical in opravil
               danes. Na sejo sem povabil županje in župane, in moram reči, da si štejem v čast, da
               ste prišli v tako velikem številu in se vam iskreno zahvaljujem. Moj namen je bil
               odpreti prostor, da se vsaj postavijo ta vprašanja in prikaže vaš političen pogled v
               imenu ljudi, ki jih tukaj zastopate. Zato pripomb, ki so bile dane ne razumem, zlasti
               zato, ker je bilo v isti sapi rečeno, ja, saj mene pa še nikoli nihče ni nikamor
               povabil. Ja, pa saj ravno to je narobe. Jaz trdim, da bi ta parlament moral biti
               odprt prostor debate. In vsaj iz svoje strani sem vesel, da sem dobil priložnost, da
               ga v tem smislu odprem. Vam pa še enkrat hvala, da ste to tudi izkoristili.</p>
               <p>Tisto prej, meni je bilo na začetku zelo ostro očitano, da sem manipuliral. Veste,
               včeraj zvečer sem šele dobil ta dopis s strani ministrstva, v resnici vročen, češ, da
               so neki zadržki, ker še postopki niso končani. Tudi če bi hotel odpovedati, naj
               odpovem tako sejo, če je tako veliko število vabljenih. Ali je ministrstvo to res
               ugotovilo šele včeraj zvečer, da je kakšen tak zadržek? Sklicana seja je bila pa 24.
               24. je šel sklic ven z zahtevo. O zahtevi pa takrat, ko je bila vložena, tri dni pred
               tem so bili pa tako ali tako že vsi prej obveščeni. To pa bi bila zloraba, gospod
               minister, če bi potem sedaj ljudi, ki so sem prišli, poslali nazaj domov in bi se
               peljali čez celo Slovenijo na sprehod. Zaradi tega sem pač vztrajal, da se ta uvodni
               del opravi.</p>
               <p>Glede na stvari, ki so bile navedene, samo še dve opozorili. Glede ugotavljanja
               interesa, vsaj za Belo krajino vem, da tam je bil ugotovljen interes. To je tudi
               gospa županja predstavila. Bil je pa tudi nekomercialni interes, ker je bilo po hišah
               poslano s strani občine gradivo oziroma vprašalniki, ki so ugotavljali interes za
               priključke. To je bilo storjeno. In vem, da je bilo enako tudi v sosednjih
               občinah.</p>
               <p>Drugo, kar s tiče pa vprašanja telefonije, ko se je tu vleklo primerjavo. Kolikor se
               spominjam, pa me popravite, če se motim, je bilo tam v ozadju odločitev sodišč, in
               tudi Ustavnega sodišča Republike Slovenije, ki je o teh zadevah odločalo in zato se
               je v resnici povrnilo tista sredstva. To se pravi, je imelo to neko ozadje in upam,
               da se strinjava vsaj v tem, da je pač odločbi Ustavnega sodišča, če so, treba
               izvršiti.</p>
               <p>Toliko z moje strani. Glede na to, da se je gospod Brulc javil, prvemu bi dal besedo,
               pa tudi nekateri drugi ste besedo želel, jaz predlagam naslednje, da razpravo
               opravimo, da pa o vsebinskih sklepih ne odločamo in da jo potem zaključimo s
               seznanitvenim sklepom in se dogovorimo, tako kot je bilo že z več strani predlagano,
               tudi gospod minister je tak interes dal, da se ponovno srečamo, ko bodo vsi  postopki v zvezi s tem razpisom
               končani, dokončno, tudi morebitne pritožbe, če bodo na sodišču, kar seveda pomeni kar
               precej časa, vendar da se takrat potem pogleda celotna slika. Takrat bo potem tudi
               jasno ali so se našla dodatna sredstva ali problem s katerim se danes soočamo še
               vedno obstaja ali se pač niso našla in bo treba iskati neke druge rešitve, verjetno v
               okviru pravnega reda in proračuna države Slovenije. Takrat tudi najbrž nobenih
               pomislekov ne bo za sprejemanje kakršnihkoli vsebinskih sklepov.</p>
               <p>Toliko z moje strani. Če ni k temu ugovorov, bi jaz zdaj dal besedo gospodu Brulcu,
               ki se je že dvakrat javil za besedo.</p>
               <p>Prosim gospod Brulc.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp42">

               <speaker>MIRKO BRULC:</speaker>

               <p>Hvala lepa, predsedujoči. Lep pozdrav vsem prisotnim.</p>
               <p>Predlagam, da prekinemo razpravo in jo nadaljujemo tako, kot je bilo že v uvodu
               povedano. Kajti, namen je danes bil očitno ta, da pridejo župani in županje sem, in
               nam razlagajo kako je v vsakem delu države hudo. In jaz vam lahko enako povem. V Novo
               Gorico se pelješ z avtobusom dve uri in pol, z vlakom cel dan. Živim na vasi, nimam
               širokopasovne, in tako dalje. Tu smo vsi enaki in to ni problem samo enih in tako
               dalje, ampak vseh skupaj. Da želimo, da bi obmejno območje, govorim za mejo z
               Italijo, bilo poseljeno s slovenstvom in tako dalje, vam tudi ne bom razlagal. Se
               pravi, ni tukaj <q>"mi-vi"</q>, kot je rekel en od županov, ampak smo skupaj na istem vlaku.
               Vaše razočaranje očitno izhaja iz tega, ker smo v začetku vedeli, da se lahko
               izključno o teh vsebinah pogovarjamo, kaj več pa ne. Kot je že minister rekel, pa
               zdaj ne govorim zato, da bi ga ščitil, ker smo koalicijski partnerji, jaz sem mu 28.
               februarja na plenarnem zasedanju Državnega zbora postavil vprašanje, lahko tukaj zdaj
               berem magnetogram, ampak ne bom, ker je isto danes povedal, se pravi, da bodo res z
               vso odgovornostjo preverili zadevo in iskali dodatna sredstva. In jaz mislim, da je
               tako prav in da se s tem strinjamo in mislim, da res ni potrebe, da si tu karkoli
               očitamo, ampak da res prekinemo razpravo in jo nadaljujemo takrat, ko bodo dejstva na
               mizi in ko bomo imeli dokumente in ko bomo iskali sredstva za to, da pokrijemo te
               bele lise. To je naš skupen interes, ne samo vaš, ampak tudi naš.</p>
               <p>Hvala lepa.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp43">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Prosim, gospod Krivec.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp44">

               <speaker>DANIJEL KRIVEC:</speaker>

               <p>Hvala še enkrat za besedo.</p>
               <p>Jaz sem zelo vesel odgovorov ministra, ker mislim, da so bili zelo konkretni in zato
               tudi ne vidim potrebe, da bi prestavljali odločanje o tem. Kajti, naš sklep gre v
               bistvu v kontekst tega, kar je bilo povedano. Pač, predlog je, da odbor daje pobudo,
               da ministrstvo ponovno prouči prijave prispele na javni razpis Ministrstva za visoko
               šolstvo, tako da ne vidim zakaj ste poslanci tako prepričani, da je treba to
               prestavljati. Mislim, da ni nobene potrebe. Predlagal bi tudi dodaten sklep, ki sem
               ga prej v razpravi tudi nekako podal in je bil povzet tudi s strani županov, se pravi
               da damo še neko dodatno pobudo, kot odbor, da ima ministrstvo neko težo glede
               zagotavljanja ali pridobivanja nekih dodatnih sredstev znotraj prerazporeditve
               znotraj proračuna. Jaz mislim, da bi dva takšna sklepa ministrstvu kvečjemu pomagala
               pri nadaljnjem razreševanju te zadeve. Tako, da ne vidim potrebe, da to prestavljamo,
               kajti glede na pobudo, ki je bila, se lahko ti roki za pritožbe razvijejo oziroma se
               oddaljijo v neko nedoločeno časovno razdobje in takrat bo odbor brezpredmeten, če bo
               sprejemal neke sklepe. Mislim, da je zdaj trenutek, da damo ministrstvu neko oporo v
               naših sklepih, saj vsi vemo, da niso obvezujoči za vlado, niso obvezujoči za
               ministrstvo, so pa neko dobro priporočilo in tudi neka benevolenca s strani tako
               koalicije, kot opozicije, da se strinjamo s tem, da se v tej smeri išče rešitve. Če
               to odložimo, kot sem rekel, pritožbeni postopki znajo trajati zelo dolgo in takrat
               bodo ti sklepi, tudi če jih bomo sprejemali, lahko čisto brezpredmetni. Tako, da jaz
               predlagam, da vseeno o tem razpravljamo in tudi sprejmemo sklepe v tej smeri, s tem
               dodatnim, kajti tudi postopki tečejo naprej. Prej je bilo rečeno, pritožba ne zadrži
               izvajanja teh odprtih sklepov. In jaz sem že opozoril, da imamo v izbranih skupinah
               ali občinah, kakorkoli 
               rečemo, tudi primere, ki so že dobili na razpisu, in tudi to je na nek način problem
               in mislim, da mora ministrstvo okrog tega kakšno besedo tudi reči in se o tem
               odločiti.</p>
               <p>Generalno pa, kar se tiče razpisov, pa v primerjavi z drugimi evropskimi državami, ne
               vem kdaj se bomo navadili, da bomo imeli razpise vsaj dve, tri leta enake in s tem
               občinam omogočili, da se kvalitetno prijavljajo na razpise. Kajti, sprememba razpisov
               iz razpisa v razpis povzroča enormno povečanje stroškov vsem, ki se prijavljajo,
               nedorečenosti in težave ravno pri teh izborih in kriterijih. In še ena pripomba.
               Dejansko je nedopustno, da se roke, ki jih ministrstvo predpiše, na nek način ne
               spoštuje, kajti v obratnem primeru, ko morajo predlagatelji dajati dokumente v skladu
               z nekim instrukcijskim rokom ni nobenih odpustkov. Pol ure zamude na prijavi, ki jo
               nekdo odda je že, bi rekel, razlog za to, da se prijava zavrne. V tem primeru pa si
               ministrstvo dovoljuje, da te roke podaljšuje, ne glede na to, da si jih sam predpiše.
               Tako, da tukaj so neke dileme, o katerih bi bilo prav, da se tudi na nek način
               opredelimo. Mislim, da sta ta dva sklepa, za katera predlagam, da se obravnavata, ne
               gresta v kolizijo s temi razpravami, ki so bile na današnji seji, kvečjemu so, kot
               sem rekel, opora ministrstvu, da je tudi znotraj parlamenta, znotraj poslanskih
               skupin podpora temu, da se išče dodaten vir za to, da se to pokrije.</p>
               <p>Tako, da jaz predlagam, da se razprava opravi. Še enkrat poudarjam, kajti ta razlog,
               da je treba formalne postopke, ki gredo na upravno sodišče čakati, bo lahko zadevo
               pomaknila v to, da bodo sklepi, tudi če bodo še bolj ostri, praktično brezpredmetni,
               kajti to se lahko zavleče. Kajti, vsak posamezni pritožnik se bo lahko pritoževal še
               na drugi stopnji, in to lahko zavleče zadevo v praktično konec leta. To pa ni bil
               cilj ne te razprave, niti ni cilj tega, kar je minister tudi korektno povedal, da si
               bo prizadeval za iskanje dodatnih virov. Tako da predlagam, da se razprava
               opravi.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp45">

               <speaker>PREDSEDNIK MAG. BRANKO GRIMS:</speaker>

               <p>Hvala. </p>
               <p>Javila sta se gospa Brunskole in gospod Germič.</p>
               <p>Prosim.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp46">

               <speaker>RENATA BRUNSKOLE:</speaker>

               <p>Hvala lepa, predsedujoči.</p>
               <p>Moja odločitev je bila da se še enkrat javim ravno zato, ker je bilo mogoče tudi z
               vaše strani malo izrečeno, češ zakaj nismo bili nikoli povabljeni kot župani ali
               županje, zdaj pa povabljeni in... Glejte, meni je popolnoma jasno, v parlament so
               izvoljeni poslanci in poslanke, ki predstavljajo neko območje. Zato imamo poslanci in
               poslanke svoje poslanske pisarne. Naša naloga je tudi delo na terenu, nekateri ga
               bolj vestno opravljamo, mogoče drugi malo manj, ali vsi zelo vestno, ne vem, težko
               sodim, vendar, torej ocenjujem, da v poslanski pisarni je možnost sodelovati tudi z
               vsemi župani ali županjami iz posameznih območij. Ker, namreč res si ne predstavljam
               na vsaki seji odbora, kateregakoli, da bi vabili na vsak zavrnjen sklep župane z vseh
               območij. To je potem škoda, da imamo Državni zbor, poslanke in poslance, ker potem bo
               treba vabiti samo župane, če nekdo ocenjuje, ki vodi odbor ali člani, da mogoče same
               poslanke in poslanci ne bi bili merodajni, da zadevo predstavljamo. Zato menim, da
               tovrstna razprava v tej smeri je nekoliko, da skoraj ne rečem, smešna. Tako, da
               mislim, da je jasno, jaz si res ne predstavljam in predlagam v bodoče, da se ne počne
               tega na takšen način, saj je tudi že nam županom, županjam nekoliko smešno, da
               prihajamo. Ali bomo zdaj za vsak negativni sklep, kateregakoli ministrstva prihajali
               sem na sejo in razpravljali o tem ali pa mi razpravljali zakaj pred štirimi leti ni
               šla neka stvar skozi, zakaj se belokranjski vodovod ali ne vem katera zadeve v zvezi
               ministrstvom, ne vem, mogoče za zdravje, ni speljala drugače in tako naprej. Zakaj se
               ni recimo urgenca v Novem mestu naredila že pred petimi leti, ker je nujno potrebna
               ali interna bolnica v Novem mestu, ki menim, da bi bila nadvse potrebna in pomembna.
               Tako, da jaz mislim, da poslanke in poslanci smo tukaj zato, da predstavljamo svoja
               območja, korektno predstavljamo, jaz mislim, da jih, ker škoda da bi ljudje, ki danes
               poslušajo to sejo, imeli dvom v naše delo. Županje in župani pa smo na drugi strani
               tudi tisti, ki pa vemo kje se predstavlja te zadeve in je ravno smešno, da nas zdaj
                   30 županov pride recimo in
               nas je vabljenih na to sejo odbora. Samo to sem hotela povedati. Razumite to kot
               dobronamerno mnenje, ne slabo.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp47">

               <speaker>PREDSEDNIK MAG. BRANKO GRIMS:</speaker>

               <p>Hvala. Samo ne gre za vsako pritožbo. Prvič ste bili povabljeni, to ste sami
               povedali. Gospod Germič, se je javil k besedi.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp48">

               <speaker>LJUBO GERMIČ:</speaker>

               <p>Hvala lepa za besedo, predsednik. Gospod minister.</p>
               <p>Sam bi mogoče se nadaljeval tukaj, kar je predhodnica kolegica Brunskole govorila.
               Jaz mislim, da je opozorilo, ki ga je dala, zelo na mestu, iz preprostega razloga. Če
               želimo imeti uravnoteženo in korektno razpravo, potem bi morali poskrbeti vsaj za to,
               da jim imamo skupaj, tisti, ki so uspeli in tisti, ki niso uspeli na razpisu. Ampak
               razmislek o tem, na kakšen način zagotavljati predstavniško demokracijo ni tako
               enostavno. Seveda mi kot poslanci tukaj želimo imeti pred določitvijo relevantne
               podatke, ki bodo dokazovali objektivno sliko vsebine, o kateri bomo o tem odločali.
               Seveda tukaj velikokrat izpade tako, kot da smo na zatožni klopi, kot da poslanci
               prihajamo iz okolja, ki ni domače slovensko okolje in da smo danes lahko slišali
               probleme samo tistih okolij, za katere mi ne vemo, da obstajajo. Morate razumeti, da
               poslanci prihajamo iz različnih okolij. Da razumemo življenje in potrebe različnih
               okolij, različnih skupin ljudi in da poskušamo po svoji vesti in po svojem znanju
               odločati najbolj kompatibilno z znanjem, ki ga dobimo in odgovorno za to, da so
               odločitve korektne in smele.</p>
               <p>Ko danes poslušam sicer v gradivu, ki je tukaj predstavljeno, da ima nekdo namen neko
               regijo načrtno oškodovati, taki očitki bi morali biti zelo, zelo tehtno podkrepljeni.
               Kajti, vsi poslanci, ki prihajamo iz različnih okolij in ki predstavljamo vse
               državljanke in državljane pri sprejemanju odločitev seveda imamo svoje izkušnje, da
               nismo vsi vedno uspešni na nekih prizadevanjih določenih okolij, kjer bi si to
               želeli. Nismo. Seveda pri tem, ko danes poslušamo vaše zgodbe jih poskušamo razumeti,
               da iščete rešitve, ki so za tiste okolje, katerega predstavljate tudi potrebne in jaz
               jih tudi tako razumem. Danes je debata šla malo drugače kot sem pričakoval glede na
               predlog sklepa, kajti, predlog sklica se glasi sum nepravilnosti pri razpisu. Jaz
               danes nisem tisti, ki bi lahko arbitriral ali so sumi, bilo jih je, jaz jih nisem
               natančno razbral, nepravilnosti pri razpisu. Zakaj? Ker postopek še ni zaključen.
               Debata je šla danes v drugo smer. Vsi se zavedamo, da uresničevanje skladnega
               regionalnega razvoja je ena od pomembnih nalog in da smo v preteklosti marsikaj
               zamudili v obdobju različnih vlad in da sedaj tudi razprava okoli Zakona o skladnem
               regionalnem razvoju teče v tej smeri, da se vsebine na tej točki popravijo. Jaz vas
               razumem. Jaz sam prihajam iz takega okolja, ki lahko govorim o demografskih
               značilnostih, o izsiljevanju manjših priložnosti, mladi, ki tam živijo, itd. Seveda
               si prizadevam in razumem prizadevanje, da želimo imeti skladno razvito Slovenijo in
               priložnosti v različnih okoljih, da ljudje tam lahko živimo. To je vsebina, ki je
               bila znana preden je bil razpis zunaj. Vedeli smo, da sredstva ne bo dovolj, da bomo
               lahko vsi uspešni na tem razpisu, pa ne govorim, da je to bil kriterij, to se z
               ministrom strinjam. Ne govorimo o tem, da bi lahko to bil kriterij, zato da se nekoga
               izloči ali da ga izločijo, zaradi takih ali drugačnih razlogov. Tukaj se strinjam, da
               je potrebno imeti ponovno razmislek o tem, da se projekti za tista okolja, ki  bodo ostale bele lise
               zagotavljajo v finančnih sredstvih, zato da se bo čim prej uresniči. Jaz mislim, da
               tukaj bomo zelo hitro našli voljo in podporo projektom, zato da, o tem, kar vi danes
               govorite tudi uresničimo.</p>
               <p>Seveda je to drugačna obravnava vsebine kot ta, o čemer danes govorite oziroma kaj je
               bil namen predlagatelja, da gre za sum nepravilnosti. V odnosu do tega
               prejudiciranega naslova sklica te seje se meni zdi smiselno tudi to, kar je
               predlagano ministrstvo, da danes opravimo eden del te razprave, ki opoziri na ta
               problem, da problem ostaja. Drugi del razprave, ki pa govori o tem, kako so bili
               vodeni postopki, kakšni bodo rezultati revizijskega postopka iz razpisa GOŠO 1 in
               kakšni bodo zaključki pritožbenih postopkov iz razpisa GOŠO 2 je pa drugi sklop
               vsebine, za katerega nimamo danes relevantnih podatkov, da bi lahko danes o tem
               karkoli rekli. Nimamo. Seveda, zdi se mi, če bi bil ta naslov, problematika
               uravnavanja financiranja izgradnje širokopasovnih povezav smiseln. Ko pa govorim o
               sumu, zato da tečejo postopki nepravilni prej kot se končajo, takrat pa dobim
               drugačni pogled in drugačen razmislek. Meni se zdi, ko pogledam predlog sklepa, ki je
               tukaj kot delovno gradivo predložen, da pozivamo Ministrstvo za visoko šolstvo,
               znanost in tehnologijo, da prouči prijave prispele na javni razpis, seveda se mi
               tukaj postavlja vprašanje, ali s tem ena veja oblasti v drugo vejo oblasti sredi
               postopka? In, ali bo to praksa, da bomo v Državnem zboru posegali v postopke drugih,
               ki bodo vodili vedno takrat, ki bodo prihajali iz enega ali drugega konca, ko ne bo
               nekdo zadovoljen z odločitvijo. Gre za pomembni razmislek o tem, kako in na kakšen
               način bo ta odbor ravnal, do tega konkretnega problema, ki bo lahko jutri postal
               vzorec za ravnanje tudi v vseh ostalih primerih.</p>
               <p>Jaz mislim, da mora korektnost postopkov v tej državi potekati tako, da tisti, ki so
               odgovorni za postopke, da jih speljejo, skupaj s pritožbenimi postopki in da se
               takrat, če je še vedno nezadovoljstvo kot tukaj navajate sum nepravilnosti sprožijo
               ustrezni postopki odgovornosti. S tem, da bi sedaj kot poslanec sprejel sklep, da
               ministrstvo ponovno nalaga proučite prijav, pri čemer, koliko razumem in naj me
               predstavniki ministrstva tukaj korigirajo, da so proučili te prijave v okviru
               postopka v eni komisiji, ki je to obravnavalo in da je ministrstvo pritožbeni organ
               znotraj pritožbenega postopka, če prav razumem. Če bomo pa mi sedaj posegli v
               postopek, da naj ministrstvo ponovno prouči, kaj to pomeni, da lahko naredi drugi
               izbor na podlagi te razprave tukaj, mimo argumentov bom malo šel mogoče čez in potem
               odloča namesto komisije, ki je bila zadolžena za te postopke in ne kot pritožbeni
               organ na prvi stopnji. Tukaj so te dimenzije zelo pomembne, da bomo vedeli, kako in
               na kakšen način prevzamemo tudi odgovornost pri ravnanju v drugačnih okoliščinah.</p>
               <p>Drugače pa sam menim, da problem obstaja, da je potrebno najti rešitve, zato da se te
               bele lise odpravijo, da se iščejo rešitve zagotavljanja sredstev, ki bodo to
               omogočile, kajti danes kolikor sem lahko razumel tudi, če bodo torej da sredstev ni
               dovolj, da bi lahko zagotovili potrebam. Jaz mislim, da tukaj imate podporo iz
               razloga, ker si sam želim, da dostop do interneta, naj bo tisto, bom rekel,
               tehnološka rešitev, ki seveda omogoča enakopravno življenje v  različnih okoljih.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp49">

               <speaker>PREDSEDNIK MAG. BRANKO GRIMS:</speaker>

               <p>Hvala. Poglejte, gospod Germič.</p>
               <p>Kolikor leti na naslov točke pripombe. Jaz sem kot predsednik dolžan sklicati sejo,
               če so izpolnjeni poslovniški pogoji torej predlog sklepa, je predloženo gradivo v
               zakonitem oziroma poslovniško predpisanem roku, to sem tudi storil.</p>
               <p>Kar se tiče vsebine pa moram povedati, da tega vašega pomisleke ne moram razumeti,
               saj danes minister je lahko kronska priča tega, da so utemeljeni sumi o nepravilnosti
               o tem postopku, je sam napovedal v zvezi s tem postopkom možnost vložitve nekaterih
               kazenskih ovadb, ki so vezane na ta problem. Je očitno, da je sum nepravilnosti
               večkrat utemeljeno, je tudi minister potrdil. Želite repliko? Prosim.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp50">

               <speaker>LJUBO GERMIČ:</speaker>

               <p>Jaz bi samo pojasnil, da smo natančni. MI govorimo o reviziji, postopku GOŠO 1. Tako
               piše v tem dokumentu, ki smo ga mi dobili. Danes se pa pogovarjamo o tem, kako je
               potekel postopek v GOŠO 2, vsaj tako sem jaz zadeve razumel in smo znotraj postopka.
               Kajti, jaz ne razumem, potem sklepa, ki govori o tem, da ministrstvo ponovno prouči
               prijave prispele na razpis. To pomeni, da se vračajo tudi v GOŠO 1, glede na to, da
               tam že poteka revizijski postopek. Samo na to, da bomo govorili o stvar, da bodo
               jasne.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp51">

               <speaker>PREDSEDNIK MAG. BRANKO GRIMS:</speaker>

               <p>Brez dvoma, zadeva je bila vezana na širokopasovno omrežja, ste pa lahko slišali
               spekter pripomb županje in županov, ki so opozarjali na sum o nepravilnosti in
               ministra, ki je dajal, da s tem očitno res nekaj ni bilo v redu. Gospod Zanoškar.
               Proceduralno.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp52">

               <speaker>MATJAŽ ZANOŠKAR:</speaker>

               <p>Hvala. Spoštovani navzoči.</p>
               <p>Razprava je potekala tako, da smo tisti, ki nismo seznanjeni s problemom razpisa in
               neuspelih vlog seznanjeni s tem problemom. Ugotovili smo tudi, spoštovani predsednik,
               da postopek ni končan, da niso izrabljena vsa pravna sredstva.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp53">

               <speaker>PREDSEDNIK MAG. BRANKO GRIMS:</speaker>

               <p>Če upoštevamo tisti 15 dnevni rok bi danes morali do danes vključno z današnjim dnem
               poslani vsi sklepi, vse bi moralo biti, odločitve že sprejete, podpisane, itd.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp54">

               <speaker>MATJAŽ ZANOŠKAR:</speaker>

               <p>Da ni končan oziroma da je odgovorno Ministrstvo za visoko šolstvo. Torej, njihova
               odgovornost, da ravnajo po ZUP-u, po zakonih, da postopek končajo po vseh pravnih
               usmeritvah in zakonitosti. Sedaj poslušati še razpravo o tej stvari, ki jo dobro
               poznamo in razumemo, potem se mi zdi nesmiselno. Ta odbor, bo moral razpravljati, še
               enkrat, o tej problematiki, ko bo rešitev vseh pritožb že znana, ko bodo
               eventualnejše kakšne pripombe oziroma pritožbe in takrat je prav, da se odbor še
               enkrat seznani s celotno situacijo.</p>
               <p>Jaz bi, predsednik, predlagal proceduralni predlog, da res daste na glasovanje, da
               razpravo na tej točki prekinemo in da nadaljujemo takrat, ko bodo dani še dodatni
               argumenti oziroma, ko bodo postopki zaključeni, ko bodo dani odgovori na te pritožbe
               in da takrat zavzamemo jasna stališča. O teh predlogih, ki jih je kolega Krivec dal,
               se seveda strinjam z nekaterimi, eden od teh je, da Ministrstvo za visoko šolstvo
               vidi ali je še kakšna dodatna možnost za financiranje tega zelo pomembnega projekta v
               naši državi. Ostalo pa bi dal na glasovanje, da se tukaj ta točka prekine in se
               nadaljuje takrat, ko bomo imeli še več argumentov za nadaljevanje obravnave.
               Hvala.</p>
            </sp>
            <sp xml:id="SDT5-OZVŠZITR-Nujna-010-2011-03-08.sp55">

               <speaker>PREDSEDNIK MAG. BRANKO GRIMS:</speaker>

               <p>Hvala. Da ne bomo predolgi. Jaz predlagam, da o tem glasujemo v tem trenutku. Dajem
               predlog sklepa, tako kot ga je sedaj povedal gospod Zanoškar na glasovanje. Prosim,
               da vsi glasujete. Glasovanje poteka za prekinitev seje.</p>
               <p>Kdo je za? <stage>(8 članov.)</stage> Kdo je proti? <stage>(7 članov.)</stage></p>
               <p>S tem je sklep sprejet.</p>
               <p>S tem je razprava za danes prekinjena.</p>
               <p>Ponovno se srečamo tako kot ste predlagatelji tega skleda dejali, ko bodo zaključeni
               vsi morebitni pritožni postopki z vključno vsemi gradivi. Hvala za udeležbo. Res,
               posebej tistim, ki ste od daleč danes prišli do tukaj. Seja je s tem prekinjena in
               zaključena.</p>
               <stage type="time">(Seja je bila zaključena dne, 8. marec 2011, ob 14.12.)</stage>
            </sp>
         </div>
      </body>
   </text>
</TEI>