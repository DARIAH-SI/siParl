<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT5-OZNPJUIP-Javna-002-2011-06-10">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za notranjo politiko javno upravo in pravosodje</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">9D3BB998371D4C1AC12578A00048273A</idno>
               <idno type="custom" subtype="day">BB2E0FEB7BA383ECC12578AE0031C6E7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=pmagdt&amp;uid=BB2E0FEB7BA383ECC12578AE0031C6E7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT5-OZNPJUIP-Javna-002-2011-06-10.OZNPJUIP" n="002">
               <name>Javna predstavitev</name>
               <date when="2011-06-10"/>
            </setting>
         </settingDesc>
         <particDesc>
            <listOrg>
               <org xml:id="SDT5-OZNPJUIP-Javna-002-2011-06-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT5-OZNPJUIP-Javna-002-2011-06-10.OZNPJUIP">
                        <orgName key="OZNPJUIP">Odbor za notranjo politiko javno upravo in pravosodje</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA NOTRANJO POLITIKO, JAVNO UPRAVO IN PRAVOSODJE</stage>
            <stage type="title">JAVNA PREDSTAVITEV MNENJ O PREDLOGU ZAKONA O DRŽAVNEM TOŽILSTVU (ZDT-1)</stage>
            <stage type="date">(10. junij 2011)</stage>
            <stage type="chairman">Sejo je vodil dr. Vinko Gorenak, predsednik odbora.</stage>
            <stage type="time">Seja se je pričela ob 9.01.</stage>
            
         

            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Dobro jutro in pa lepo pozdravljeni. Vse prisotne seveda lepo pozdravljam na javni
               predstavitvi mnenj o Predlogu zakona o državnem tožilstvu, še posebej seveda vse, ki
               smo vas vabili.</p>
               <p>Odbor za notranjo politiko, javno upravo in pravosodje organizira današnjo
               predstavitev na podlagi odločitve, sprejete na predlog skupine petih poslank in
               poslancev, sam sem bil seveda prvopodpisani, na 33. seji Odbora 26. maja 2011.</p>
               <p>Namen javne predstavitve je seveda pridobiti mnenja in stališča strokovne in širše
               javnosti k Predlogu zakona o državnem tožilstvu. Javna predstavitev mnenj naj bi
               podala odgovore predvsem na naslednja vprašanja:</p>
               <p>Prvič. Ali so predlagane spremembe na področju organiziranosti in pristojnosti
               državnih tožilstev pripravljene na podlagi ocene stanja in celovite analize stanja,
               ki bi izkazovale takšne spremembe?</p>
               <p>Drugič. Ali predlagane rešitve predstavljajo strokovno in kadrovsko krepitev državnih
               tožilcev kot organa pregona?</p>
               <p>Tretjič. Ali so predlagane rešitve na področju organiziranosti državnih tožilcev
               ustrezno urejene?</p>
               <p>Četrtič. Ali predlagane spremembe na področju organiziranosti državnih tožilstev z
               dodatnim predlogom ustanovitveSpecializiranega državnega tožilstva Republike
               Slovenije zagotavljajo učinkovitejši pregon gospodarskega in organiziranega kriminala
               ter delo tožilstva v predkazenskem postopku, to je sodelovanje s policijo in njeno
               usmerjanje?</p>
               <p>Petič. Ali  predlagane rešitve
               v Zakonu o državnem tožilstvu zagotavljajo uresničevanje 135. člena Ustave Republike
               Slovenije, ki vzpostavlja vsebino funkcije državnega tožilca?</p>
               <p>Šestič. Ali predlagane rešitve zagotavljajo zakonitost, strokovno pravilnost in
               pravočasnost dela državnega tožilca?</p>
               <p>Sedmič. Ali predlagane rešitve povezujejo samostojnost državnih tožilcev z
               odgovornostjo za pravilno in zakonito delovanje in odločanje državnih tožilcev in
               državnega tožilstva kot celote?</p>
               <p>Osmič. Ali določbe zakona, ki se navezujejo na Državnotožilski red, sledijo
               uresničevanju ustavne postavitve državnih tožilcev iz 135. in 136. člena Ustave
               Republike Slovenije?</p>
               <p>Devetič. Ali so predlagane rešitve nastopanja pred sodišči z vidika zagotavljana
               učinkovitosti izvajanja funkcije državnega tožilca utemeljene?</p>
               <p>Desetič. Ali so predlagane rešitve sestave in izvolitve Državnotožilskega sveta ter
               njegove pristojnosti utemeljene?</p>
               <p>Enajstič. Ali pristojnost Državnotožilskega sveta zagotavlja učinkovito delovanje
               državnega tožilstva?</p>
               <p>Dvanajstič. Ali so predlagane rešitve na področju razporeda dela in dodeljevanja
               zadev zasnovane tako, da bodo zagotavljale varstvo državnega tožilca in ne bodo
               predstavljale ovir za redno in učinkovito delo državnega tožilstva?</p>
               <p>Trinajstič. Ali predlagane rešitve na področju državnotožilske uprave zagotavljajo
               učinkovitost izvajanja funkcije pregona?</p>
               <p>Štirinajstič. Ali predlagane rešitve na področju učinkovitosti in enotnosti pregona
               zagotavljajo učinkovitost in kakovost dela državnih tožilcev?</p>
               <p>Petnajstič. Ali predlagane rešitve v okviru instituta evokacije zagotavljajo
               transparenten prevzem posamezne zadeve v reševanje in učinkovito delovanje državnega
               tožilstva?</p>
               <p>Šestnajstič. Ali so predlagane rešitve na področju imenovanja državnih tožilcev,
               imenovanja vodij državnih tožilstev in generalnega državnega tožilca ter njegove
               pristojnosti ustrezno urejene?</p>
               <p>Dovolite mi nekaj tehničnih napotkov, zato da bi lažje opravili današnje delo. Uvodno
               predstavitev Predloga zakona bo v imenu predlagatelja, torej Vlade Republike
               Slovenije, predstavil državni sekretar gospod Škrlec. Uvodni predstavitvi bo sledila
               razprava, vprašanja in komentarji udeležencev. Vse, ki bi radi razpravljali, prosim,
               da izpolnite prijavnico k razpravi, ki jo imate pred seboj na klopeh ter oddate
               strokovnim sodelavcem, tako da bom lahko vsakega napovedal in razpravljavca tudi
               predstavil.</p>
               <p>Vse razpravljavce prosim, da svoje prispevke omejite, načelo imamo, da je to nekako
               sedem minut, pa vendarle bom glede na število prijavljenih, ki jih imam sedaj pred
               seboj, to razpravo, vsaj v tem trenutku lahko napovem, vodil tako, da bi ne omejeval
               državnega sekretarja. Prav tako ne bi omejeval časa generalnega državnega tožilca,
               vse ostale pa bi vseeno prosil za nek dogleden čas, glede na število prijavljenih,
               zdaj v tem trenutku imam šest plus državni sekreta, torej sedem nastopajočih. V tem
               trenutku mi torej ni potrebno omejevati nastopa tudi ostalih, če pa bi se ta moj
               kupček prijavljenih nekako povečal pa vas bom o tem obvestil.</p>
               <p>Odmor ni predviden. Obveščam vas, da si lahko sokove in vodo postrežete v avli pred
               dvorano tudi tekom predstavitve.</p>
               <p>V avli pred dvorano so vam na razpolago tudi nekateri pisni prispevki seveda tistih
               udeležencev, ki so jih podali, in če mi dovolite, da začnemo vsebinski del, bi kar k
               besedi povabil državnega sekretarja gospoda Škrleca. Izvolite.</p>
            </sp>
            <sp who="SDT5:ŠkrlecBoštjan">

               <speaker>BOŠTJAN ŠKRLEC:</speaker>

               <p>Hvala lepa gospod predsednik. Lepo pozdravljeni in lep pozdrav tudi vsem udeleženkam
               in udeležencem te javne predstavitve mnenj.</p>
               <p>Danes bomo govorili o novem predlogu zakona o državnem tožilstvu. Zakon o državnem
               tožilstvu trenutno veljaven in tudi ta, ki je kot predlog v parlamentarni proceduri
               je sistemski zakon, ki zagotavlja temelj, okvir in organizacijo za  izvrševanje funkcije pregona, storilcev
               kaznivih dejanj.</p>
               <p>Ta zakon, ki je danes v veljali je bil sprejet leta 1995. Takrat je bil opuščen
               koncept hierarhičnega monokratičnega organa državnega tožilstva in je vil uvenjen
               koncept tožilstva, ki temelji na samostojnem državnem tožilcu kot suverenemu
               izvajalcu funkcije pregona.</p>
               <p>Od takrat, ko je bil ta zakon sprejet, do danes, se je zvrstilo vrsto novel, ki je
               posledica razvoja same institucije državnega tožilstva, kot tudi razvoja tako
               procesnih in materialnih zakonskih določb, ki urejajo kazenski postopek, zlasti pa
               seveda tudi rezultat razvoja družbe in družbenih razmerij in kriminalitete, ki smo ji
               priča v družbi.</p>
               <p>Čas, ki je potekel od sprejema prvega zakona leta 1995, ki je bil pravzaprav velik
               vsebinski preskok iz monokratičnega v organ, ki temelji na samostojnem državnem
               tožilcu je seveda tak, da je tudi zaradi prej naštetih dogodkov in razvoja zahteva
               novo poglobljeno ureditev, ki bo odrast teh razmer, ki so se v tem času spremenile in
               bo omogočal tožilstvu, da bo teh novih aktualnih razmerah dosegalo optimalne
               rezultate.</p>
               <p>V predlogih oziroma vprašanjih za javno predstavitev mnenj se je postavilo vprašanje
               na kakšnih strokovnih analizah in podlagah temeljijo rešitve, ki so zapisane v
               predlogu novega zakona. Teh strokovnih podlag je kar nekaj, med njimi naj omenim
               analizo, ki jo je izdal dr. Marko Bošnjak in je nastal potek kazenskih postopkov v
               Sloveniji, izhaja pa iz leta 2005, potem analizo državnega tožilstva 2000, 2001, kar
               je bil projekt testnega med institucionalnega sodelovanja Slovenija, pa izhodišča za
               modernizacijo kazenskega postopka v Republiki Sloveniji, ki je bila izdelana leta
               2004 in jo je izdelal prof. dr. Šugman Stapsova, pa tudi vsa skupna letna poročila o
               delu državnih tožilstev za obdobje oziroma za obdobje od 2005 do 2010 in drugi
               podatki, med katerimi izstopajo podatki računskega sodišča.</p>
               <p>Če pogledamo sedanje stanje pregona storilcev kaznivega dejanja izkazujejo letna
               poročila državnega tožilstva, vrhovnega državnega tožilstva in posameznih okrožnih
               državnih tožilstev, lahko ugotovimo, da je pregon klasičnih oblik kriminala in tudi
               organiziranega kriminala, tudi organiziranega klasičnega kriminala v najbolj
               zahtevnih oblikah relativno ugoden. Kazalci so tukaj dobri, tožilstvo je pri tem
               lahko rečemo uspešno. Drugače pa je, če se pod drobnogled vzame področje
               gospodarskega kriminala in korupcije. Tam pa rezultati, ki jih izkazujejo letna
               poročila tožilstev niso takšni, kot bi si jih želeli. Vzrokov za to je seveda več, ne
               smemo prezreti tega da pri tovrstnem kriminalu za najzahtevnejši kriminal, ne le v
               tem čisto strokovno tehnične, da rečem obrtno tožilskem vprašanju znanj, ampak tudi
               za področja, ki zahteva nova, drugačna znanja, znanja s področja ekonomije, financ in
               dobro razumevanje celotnega sistema gospodarskega, v katerem storilci, ki so običajno
               visoko izobraženi in se že v naprej pripravijo na to, da bodo svoja ravnanja
               prikazali kot zakonita, izvršujejo taka kazniva dejanja. Vse to seveda predstavlja
               izziv in določene zahteve pred tistega, ki se želi s takim gospodarskim kriminalom
               spopadati.</p>
               <p>Če pogledamo letna poročila državnih tožilstev vidimo, da je na primer za kazniva
               dejanja korupcije od obravnavanih 131 oseb bilo obsojenih le dve v letu 2010, to je
               statistika za leto 2010.</p>
               <p>Zavedam se seveda, da in to je potrebno posebej povedati, da je stolpec, ki prikazuje
               vse obravnavane zadeve, pomeni zadeve, ki se vlečejo skozi vrsto let, zadeve, ki so v
               začetnih fazah, zadeve, ki so v preiskavah, zadeve, ki so v fazi obtožbe in tudi
               zadeve, ki so v fazi sojenja in da je seveda obsodba lahko nekako približek temu
               številu, težko ga bo dosegla v celoti.</p>
               <p>Vendar pa je potrebno vedeti, da če želimo govoriti o učinkovitosti tožilstva na
               splošno, je vendarle potrebno imeti pred očmi koliko pojavnih oblik posameznega
               kriminala v družbi obstaja in kakšno je razmerje tistih, ki za tako dejanje dosežejo
               razsodbo in sodbo sodišča.  V
               tem primeru, ko je razmerje takšno, da je v bistvu 131:2, gotovo s takšnim rezultatom
               ne moremo biti zadovoljni. Podobno je razmerje na področju zatajitev davčnih in
               drugih finančnih obveznosti, če pogledamo statistko za 2010, tudi tukaj je
               obravnavanih oseb več kot 600, obsojenih pa 14, kar pomeni zopet precejšen razkorak
               med tem kar tožilstvo dobi v obravnavo in tem kar doseže sodni epilog zlasti v obliki
               obsodilne sodbe. Jasno je, kot sem povedal uvodoma, takšne ocene nas ne smejo zavesti
               v pavšalno oceno, da tožilstvo ni sposobno preganjati takšnega kriminala, daleč od
               tega. Gotovo pa takšno stanje zahteva od vlade kot predlagatelja, da z ustreznim
               normativnim okvirom določi tiste pogoje, ki jih tožilstvo potrebuje, da se s takšnimi
               oblikami gospodarskega in drugega kriminala uspešno spopada in da bodo ti rezultati
               bolj uspešni in da bo pregled vseh zadev, ki jih tožilstva obravnavajo v primerjavi z
               zadevami, ki dobijo sodni epilog, če se omejim na te najzahtevnejše oblike kriminala,
               vendarle bistveno drugačno od tega kar izkazuje danes. To je pravzaprav tudi eden
               izmed osnovnih namenov novele oziroma novega zakona o državnem tožilstvu. Ponuditi
               strukturo, ki bo omogočala fleksibilnost, ki bo omogočala odzivnost tožilstvu, da se
               bo lahko v danih družbenih razmerah aktivno in učinkovito odzvalo na pojavne oblike
               kriminala, ki so v tistem časovnem obdobju tudi najbolj nevarne družbi in ji
               povzročajo največ škode. Tako so cilji, ki jih zasleduje Zakon o državnem tožilstvu
               ena, to je nov zakon, omogočiti tožilstvu, da se skoncentrira na prioritete. Te
               prioritete bodo določene zlasti z nacionalno politiko pregona, ki bo tožilstvom
               omogočala vnaprejšnjo jasno in pregledno opredelitev do tistih oblik kriminala na
               katere bo v večji meri uporabljeno, alternativno reševanje sporov, če smem uporabiti
               to besedo, ali pa bodo časovni standardi za reševanje zadev nižji od tistih, ki so v
               določenem trenutku ali časovnem obdobju prepoznane kot bistvene in nevarne in na
               katere bo tožilstvo lahko temu primerno koncertiralo svoje resurse. Odgovornost za
               rezultate je drugi cilj, ki ga zasledujemo s tem predlogom zakona, namreč, da bodo
               vodstva okrožnih državnih tožilstev, torej vodje okrožnih državnih tožilstev
               vsebinsko odgovarjali za učinkovitost dela posameznega okrožnega državnega tožilstva,
               jasno ob strogem spoštovanju samostojnosti tožilca v odločanju v konkretni zadevi.
               Torej, organizacijsko ima vodja državnega tožilstva nalogo in odgovorno, da delo
               organizira na tak način, da je skladen s politiko pregona, vsebinsko v posameznih
               zadevah pa je odgovornost zlasti na posameznem tožilcu, ki je samostojen in odloča o
               tem ali bo kazenski pregon uveden ali ne.</p>
               <p>Krepitev enote za pregon prioritetnih oblik je morda oblikovalna ali institucionalno
               najpomembnejša sprememba, če govorimo o boju zoper gospodarski kriminal. Gre za to,
               da se skupina, sedanja skupina državnih tožilcev za pregon organiziranega kriminala,
               ki jo zakon že pozna in deluje pri Vrhovnem državnem tožilstvu, formulira kot
               samostojno državno tožilstvo in se ji omogoči, da se skoncentrira na te
               najzahtevnejše oblike gospodarskega kriminala. To so cilji, ki jih zasledujemo in s
               temi cilji želimo doseči, kot sem že povedal, večjo odzivnost tožilstva, da bo lahko
               reagiralo na tiste pojavne oblike, ki so v družbi prepoznane kot najnevarnejše in da
               se glede na trenutno stanje, ki smo mu priča omogoči tudi večja odzivnost oziroma
               večja učinkovitost v boju zoper najzahtevnejše oblike gospodarskega kriminala.</p>
               <p>Koncept Zakona o državnem tožilstvu temelji na tem, da je državno tožilstvo
               centralizirano na ravni usklajevanja, usmerjanja in nadzora v tem smislu oziroma v
               tej funkciji vrši to nalogo Vrhovno državno tožilstvo, ki ga vodi generalni državni
               tožilec, na ravni izvajanja funkcije državnega tožilstva pa so bistveno poudarjeni
               elementi decentraliziranosti, kar pomeni, da funkcija pregona v vsakem posameznem
               primeru konkretnega kaznivega dejanja v vsaki posamezni konkretni kazenski zadevi
               leži na državnem tožilcu, ki je pravosodni funkcionar na državnem tožilcu, ki je
                   po pogojih za imenovanje na
               to funkcijo izenačen s pogoji, ki veljajo za sodnike, z državnim funkcionarjem, ki je
               tudi plačan enako kot je plačan sodnik in je zaradi tega temu ustrezno odgovoren za
               svojo odločitev v kazenskem postopku oziroma za odločitev ali gre v kazenski postopek
               ali ne. Izvajanje funkcije pregona tako temelji na državnem tožilcu, ki je nosilec te
               funkcije. Zaradi tega zakon njegovo samostojnost krepi in jo hkrati tudi varuje.
               Krepi jo na ta način, da je jasno določeno, da je tak tožilec vezan na Ustavo in
               zakone, pa na druge oblike splošnih navodil, ki jih je predvidel zakon za generalnega
               državnega tožilca deloma tudi za vodjo državnega tožilstva, po drugi strani pa je
               zaščiten pred posegi v njegovo samostojnost pri odločanju v konkretnih kazenskih
               zadevah. V te njegove odločitve je dovoljeno in mogoče posegati samo v posebej
               opredeljenih primerih, ki jih zakon izrecno navaja, to pa so splošno navodilo, ki v
               bistvu niti ni navodilo, ki bi usmerjalo tožilca kako ravnati v vsaki posamezni
               zadevi, ampak mu daje bolj usmeritev na kakšen način pristopati k reševanju zadeve,
               bolj je temu namenjena funkcija prevzema zadeve, ki je v rokah vodje, namreč kadar
               vodja ugotovi, da tožilec zadevo rešuje narobe oziroma da je njegova odločitev
               takšna, da se z njo strokovno ne more strinjati, ima možnost, da jo po posebej
               predpisanem postopku, ki je transparenten in pregleden, torej pregleden in je jasno
               opredeljeno kdo prevzema odgovornost, zakaj, lahko prevzame v reševanje sam ali pa jo
               dodeli komu drugemu. Če državni tožilec meni, da je bilo v njegovo samostojnost pri
               odločanju v konkretni zadevi poseženo v nasprotju s tem kar določa zakon, ima po
               novem tudi možnost pravnega sredstva oziroma obravnave te kršitve pred
               državno-tožilskem svetom. Če pogledamo organizacijske novosti, ki jih zakon nosi, naj
               izpostavim med številnimi tiste, ki so najpomembnejše, te pa gotovo so, da zakon
               uvaja politiko pregona, da zakon preureja državno-tožilski svet, ki je vključen že v
               obstoječi zakon, ampak danes velja državno-tožilski svet v bistvu kot nekako notranji
               organ odločanja, ki je v bistvu sestavljen iz državnih tožilcev. Novost, ki ju
               prinaša ta zakon je, da je številčno razširjen in je sestavljen tudi iz zunanjih
               predstavnikov izven tožilskih vrst, kar vnaša element zunanje kontrole. In naj omenim
               na koncu med temi organizacijskimi novosti še posebno samostojno 12. tožilstvo, ki bo
               pristojno za pregon najzahtevnejših oblik gospodarskega kriminala in v okviru
               katerega deluje tudi poseben oddelek za pregon storilcev kaznivih dejanj, ki imajo
               policijska pooblastila.</p>
               <p>Na kratko nekaj besed o posameznih novostih. Politika pregona, ki sem jo že omenil,
               je verjetno vsebinsko ključna novost tega zakona. Gre za to, da bo omogočila
               generalnemu državnemu tožilcu po postopku, ki je predpisan in v sodelovanju z
               državno-tožilskim svetom, da sprejme nacionalno politiko pregona. Ta nacionalna
               politika pregona bo določala kaj so prioritete, katere vrste kriminala so v danem
               časovnem obdobju družbi najbolj nevarne, na kakšen način na načelni ravni se takšnega
               kriminala lotevati, kakšna naj bo kaznovalna politika v takšnih zadevah in s tem
               dejansko bo v politiki pregona definirano kaj je tisto na kar morajo biti tožilci
               najbolj pozorni in kje se od njih pričakuje največja učinkovitost. Druge oblike
               kaznivih dejanj, ki bodo v tistem časovnem obdobju prepoznane kot manj nevarne bodo
               enako deležne obravnave, vendar po nekoliko drugačnih časovnih standardih ali pa na
               drugačnih postopkovnih pravilih znotraj tistih možnosti, ki jih zakonodaja dopušča,
               to so zlasti odložen pregon, poravnavanje in mogoče kaznovalni nalogi, milejše
               kazenske sankcije in podobno.</p>
               <p>Pri oblikovanju politike pregona se bo upoštevalo uveljavljeno kriminalitetno
               politiko in kaznovalno politiko sodišč, s tem pa bo, ko bo državno tožilstvo takšno
               kriminalno politiko oziroma politiko pregona jasno definiralo naprej, bo to pomenilo
               tudi neko določeno zavezo ali napoved, če želite, sodiščem, da  bo v teh vprašanjih tožilstvo sistematično
               uveljavljalo pravna sredstva in poskušalo doseči neke nove standarde. S takimi
               rešitvami bo mogoče najti odgovor, seveda ne pravno enostavno, a vendar taka možnost
               bo zdaj ponujena. Na tiste dileme s katerimi se je tožilstvo v preteklosti večkrat
               srečevalo, ko je bilo dostikrat zatrjevano, da so dokazni standardi sodišč nerazumno
               visoki, da so zahteve po izkazanosti določenih elementov. Previsoke s tako definicijo
               v politiki pregona, bo tožilstvo lahko dalo jasen signal, da bo določena vprašanja na
               sistemski ravni razčistilo na ta način, da se bodo zadeve sistematično vodile do
               najvišjih <stage>(nerazumljivo)</stage> in se na ta način definirala neka sodna praksa, po kateri bo
               potem možno v nadaljevanju ravnati. Oziroma bo to vodilo tako sodiščem kot seveda
               tudi tožilcem.</p>
               <p>Sprejemanje politike pregona poteka tako, da jo sprejema generalni državni tožilec
               kot vodjo vrhovnega državnega tožilca in je to tudi ena njegovih ključnih
               pristojnosti. Seveda pa v tem postopku sodeluje tudi Državnotožilski svet. In prav
               zaradi tega je pomembno, da so v Državnotožilski svet vključeni tudi zunanji člani,
               ki niso člani državno tožilske organizacije, z namenom da se zagotovi zunanja
               kontrola pri sprejemanju tako pomembnega akta, kot je ta nacionalna politika
               pregona.</p>
               <p>Državnotožilski svet je druga organizacijska novost, ki jo želim posebej izpostaviti,
               prav zaradi njegove ključne vloge, tako pri oblikovanju politike pregona, kot tudi
               pri drugih vprašanjih, ki so seveda bistvena za delovanje tožilstev. Namreč
               Državnotožilski svet sodeluje, oziroma oblikuje merila za meritve uspešnosti in
               pričakovane standarde, ki naj jih državni tožilci dosegajo pri svojem delu. Zaradi
               tega je seveda dobro in pomembno poudariti to, da je sestavljen tako iz tožilcev, kot
               tudi iz članov, ki niso državni tožilci. Članov je več kot je danes; v sedanjem
               zakonu je 7 članov Državnotožilskega sveta, sedaj pa bo članov 9. Tudi členov, ki
               določajo delo Državnotožilskega sveta je precej več, jih je 13, do sedaj je to delo
               urejal zgolj 1 člen. To posebej omenjam zaradi tega, ker je pogosto očitek temu
               zakonu, da je prenormiran, da vsebuje preveč členov. Členov je res veliko, vendar je
               tudi tematika, ki jo zakon ureja, obsežna. Danes je urejena v vsaj dveh zakonih, ker
               se aktualni zakonski svet tudi na Zakon o sodiščih, deloma na Zakon o sodniški
               službi. Nov predlog zakona pa vso problematiko oziroma vso tematiko, ki je povezana z
               državnimi tožilstvi ureja na enem mestu in je tudi zaradi tega členov nekoliko več.
               Res pa je, da zakon podrobneje ureja tudi razmere, ki so bile do sedaj razmeroma
               skopo urejene in zaradi česa je v praksi prihajalo do različnih razlag in tudi praks,
               ki vedno niso bile takšne, ki so šle v smeri večje učinkovitosti.</p>
               <p>Torej, ta Državnotožilski svet je okrepljen z zunanjimi strokovnjaki, oziroma s
               strokovnjaki, ki jih imenuje Državni zbor izmed pravnih strokovnjakov. Sistem je zelo
               podoben, kot pri Sodnemu svetu. S to razliko oziroma s to bistveno podrobnostjo, da
               je večina članov Državnotožilskega sveta, seveda tožilcev. 4 so voljeni neposredno, 1
               pa predlaga minister izmed vodij državnih tožilstev. Torej 5 članov Državnotožilskega
               sveta je tožilcev in 4 so voljeni netožilci. Izmed pristojnosti, ki sem jih že omenil
               je najbolj pomembna ta, da je mnenje k politiki pregona generalnega državnega
               tožilca, da daje pobude za sprejetje ali spremembo splošnih navodil, ima kadrovski
               pristojni svet<stage>(?)</stage>, takšna kot jih je poznal že dosedanji Državnotožilski svet, novost
               pa je to, da sprejema merila za kakovost dela državnih tožilcev in za oceno
               Državnotožilske službe, ter merila za uspešnost pregona državnih tožilstev. </p>
               <p>Če se na kratko opredelim še do pristojnosti oziroma do položaja vodij okrožnih
               državnih tožilstev. Ti ne izgubljajo svojih pristojnosti. Izgubljajo jih ne, so pa
               njihovi pristojnosti jasno razmejene med upravnimi in nadzornimi. Večina njihovih
               pristojnosti je seveda upravnih in gre v smeri organizacije dela na okrožnem državnem
               tožilstvu, da se zagotavlja skladnost in sledenje politiki pregona, ki jo določa, kot
               že povedano, generalni državni tožilec.  Vodja tožilcev tudi odgovarja za rezultate dela tega
               tožilstva, pač skladno z načrtom dela, ki so ga dolžni sprejeti oziroma z letnimi
               programi. Imajo pa tudi določene nadzorstvene funkcije. Pri teh nadzorstvenih
               funkcijah je potrebno ločiti nadzorstveno funkcijo v sistemskem smislu in
               nadzorstveno funkcijo v vsakem posameznem konkretnem primeru oziroma posamičnih
               primerih. V okviru dolžnosti, ki je naložena vodjem, da skrbijo za strokovnost in
               pravočasnost in pravilnost poslovanja Državnega tožilstva, je seveda na njihovih
               plečih odgovornost, da tožilstvo sistematično deluje pravilno. Če pa v posameznih
               primerih prihaja do napak pa je to bolj stvar strokovnega nadzora in ne stvar vodje.
               Stvar vodje je, da ponavljajoče se kršitve zazna in izostri z instrumenti, ki jih ima
               na voljo, tudi regulira v smeri usklajevanja politike pregona.</p>
               <p>Naj omenim še specializirano državno tožilstvo o katerem sem že nekaj povedal, ki se
               krepi v dveh smereh. Prva je institucionalna, druga pa je kadrovska. Institucionalna
               krepitev pomeni to, da je to državno tožilstvo sedaj organizirano kot 12. državno
               tožilstvo in je samostojno, s samostojnim vodjo in odgovarja seveda za svoje
               rezultate dela, tako kot vsako drugo okrožno državno tožilstvo. V zvezi z očitki, da
               je to degradacija, ker je sedanja skupina delovala pri vrhovnem državnem tožilstvu,
               menimo predlagatelji, da to ne drži. Osnovna funkcija, ki se izvaja, funkcija
               pregona, se namreč izvaja na ravni okrožnih državnih tožilstev, pred okrožnimi
               sodišči; oziroma okrajnimi sodišči, odvisno od vsake posamezne zadeve in nobenega
               razloga ni, da bi bilo okrožno državno tožilstvo institucionalno šibkejše od enote,
               ki sodi, ki je del nekega drugega tožilstva. Dasiravno je to drugo državno tožilstvo
               po aktualnem zakonu Vrhovno državno tožilstvo. Ne gre spregledati, da je vodja tega
               oddelka vendarle vodja oddelka na Vrhovnem državnem tožilstvu in po pristojnostih in
               odgovornostih, to ni enako vodji Okrožnega državnega tožilstva, kar ta zakon
               uvaja.</p>
               <p>Morda enako ali pa celo bolj pomembno pa je to, da bo normativno zagotovljeno, da bo
               ta skupina kadrovsko številčnejša in bo vsebovala tako najmanj 21 državnih tožilcev,
               od česar jih je 10 stalnih, najmanj 11 pa je dodeljenih in so v principu stacionirani
               po posameznih okrožnih državnih tožilstvih, s čimer se zagotovi tudi teritorialna
               povezanost in stik z posameznimi teritorialnimi enotami, kar prispeva k boljši
               teritorialni usklajenosti pregona v državi. Vse to bo omogočilo, da bo pregon tega
               najzahtevnejšega gospodarskega kriminala, ki zahteva tako specializacijo kot tudi
               timsko delo, lahko poteka bolj učinkovito od tega čemur smo priča danes.</p>
               <p>K dodatni učinkovitosti oziroma kvaliteti dela bo prispevala tudi nova ureditev
               pristojnosti v pritožbenih postopkih. Ta pristojnost je drugačna v tem smislu, da
               višji državni tožilci, ki zastopajo pritožbe ne bodo več situirani v drugih
               organizacijskih enotah in ne v tistih iz katerih obtožbe izhajajo. Danes je tako, da
               neko okrožno državno tožilstvo zadevo preganja, na prvi stopnji doseže obsodbo ali
               kakršnokoli že sodbo. In ko je vložena pritožba, ki jo vpiše tožilec prve stopnje, to
               pritožbo zagovarja pred višjim sodiščem tožilec, ki je organizacijsko na drugem
               tožilstvu, na Vrhovnem državnem tožilstvu in je po položaju Višji državni tožilec.
               Problem te ureditve je v tem, da ni stalnega in aktualnega pretoka informacij iz
               instance nazaj, na prvo stopnjo. Ravno tako pa se v določenem delu izgublja kvaliteta
               zastopanja teh pritožb, ker seveda prihaja do zamenjave nosilcev. Pri vseh drugih
               organih, ki sodelujejo v sodnih postopkih, če omenim državne pravo branilce ali pa
               odvetnike, te anomalije oziroma te specifike ni, in isti človek, ki zastopa obtožbo
               na prvi stopnji, zastopa tudi pritožbo na višjem sodišču in kasneje če vlaga izredna
               pravna sredstva na vrhovnem sodišču. V primeru državnega tožilstva ta koncept ni
               speljan do te mere čisto, še vedno je za zastopanje pred višjim sodiščem, da to
               opravi oseba, ki ima status višjega državnega tožilca, vendar pa po novem te višji
               državni tožilci delujejo v okviru okrožnih tožilstev iz katerih te zadeve na instanco
               tudi prihajajo, s čimer se zagotavlja boljši pretok informacij na instančno<stage>(?)</stage>
               sojenje in povratni tek informacij na prvo stopnjo, ki se tako lažje prilagaja aktualni politiki, ki jo vodi
               sodišče druge stopnje kaznovalne politike namreč.</p>
               <p>Kje so razlogi oziroma potrebe po posodobitvi državnega tožilstva? Namreč te razlogi
               so tudi v rezultatih zakonodaje, ki je bila v času, v tem času ali pred kratkim ali
               pa v kratkem bo sprejeta na drugih področij. Tako se namreč vzpostavljajo
               specializirani oddelki za sojenje gospodarskih zadev pri štirih okrožnih sodiščih, ki
               so sedež na sodišča višjih sodišč. Ti oddelki so ustanovljeni z Zakonom o sodiščih in
               bodo zelo v kratkem začeli izvajati svojo funkcijo, kar seveda kliče po neki
               prilagoditvi tudi v vrstah državnega tožilstva in ta zakon nudi sistemsko
               prilagoditev po katerem bo ta skupina, o kateri sem pravkar govoril oziroma tudi
               varnostno specializirano tožilstvo v bistvu vezalo pristojnost reševanja svojih zadev
               na te specializirane oddelke pri štirih okrožnih sodiščih, ki so na sedežih višjih
               sodišč, torej v Mariboru, Celju, Ljubljani in Kopru.</p>
               <p>Dodatna zaščita finančnih kaznivih dejanj in določanja nove definicije v gospodarskih
               kaznivih dejanjih, ki jih prinaša nov kazenskih zakon in zlasti novi postopkovni
               instrumenti, ki jih nosi zakon o kazenskem postopku, ki sta oba v postopku
               sprejemanja v parlamentu pa seveda pred tožilce postavljata nove zahteve in bosta
               terjala večjo fleksibilnost organizacije in tudi večjo odzivnost v izvajanju funkcije
               pregona.</p>
               <p>Če torej sklenem, je sedanji normativni okviri, ki določa delovanje in pristojnosti
               tožilstva tak, da ne zagotavlja optimalnega izkoristka obstoječe tožilske mreže, če
               smem tako reči, to se zlasti kaže pri učinkovitosti pregona gospodarskega kriminala
               in korupcije, kjer je stanje med obravnavanimi zadevami in tistimi, ki dosežejo sodni
               epilog prenizko.</p>
               <p>Druge potrebe, ki narekujejo spremembe pa so seveda razvoj družbe in razvoj
               kriminalitet, ki sledi temu družbenemu razvoju in na katerega je potrebno tudi z
               institucionalnimi okviri, ki določajo pregon ustrezno reagirati in zaradi tega v
               zakonu o državnem tožilstvu uvajamo več možnosti za določanje prioritet kot sem
               povedal, omogočamo koncentracijo na aktualne oblike kriminalitete in večjo odzivnost,
               kar pomeni tudi večjo učinkovitost v boju zoper te najbolj neravne oblike
               kriminalitete, ki smo ji priča v aktualni družbi. Hvala lepa.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Hvala lepa. K besedi vabim prof. dr. Zvonka Fišerja generalnega državnega tožilca,
               izvolite seveda.</p>
            </sp>
            <sp who="SDT5:FišerZvonko">

               <speaker>DR. ZVONKO FIŠER:</speaker>

               <p>Spoštovane poslanke, spoštovani poslanci, predsedujoči, pozdravljam tudi vse ostale
               prisotne.</p>
               <p>Tudi jaz bom na začetku ugotovil najbrž nekaj kar je že precej znano, da je veljavni
               zakon o državnem tožilstvu zakon prehodnega obdobja pa čeprav je bil seveda od tedaj
               ko je bil sprejet že večkrat spremenjen in to precej globoko spremenjen, pa so
               vendarle se razmere v tem času toliko razvile, da je najbrž že v resnici smotrno
               razmišljati o novem zakonu.</p>
               <p>Državno tožilstvo je tudi v splošnem kot organ pregona tisti pravosodni organ v
               katerem se tudi v primerjalno pravnih ali pa mednarodnih okvirjih največ dogaja,
               spreminja. Primerjalno pravno imamo tudi različne rešitve organa pregona in nimamo
               neke splošno sprejete ureditve ali pristopa. Lahko bi rekli, da nek način prevladuje
               nek pragmatičen pristop k urejanju organa pregona vendar ne v nekem slabšalnem
               smislu. Poskuša se na ta način njegova uredite prilagajati konkretnim družbenim
               razmeram, da bi se zagotovil zakonit in učinkovit pregon in morebitne druge naloge,
               ki jih ima ta organ kakor koli se kje že imenuje, ker vemo da jih ima. Morda bo ta
               pristop na koncu koncev pripeljal tudi do tega, da bomo v neki ne tako daljni
               prihodnosti dobili evropskega javnega tožilca poleg že obstoječih  sodišč, evropskih sodišč Evropske unije pa
               seveda strasbourgskega sodišča prvega bi rekel evropskega pravosodnega organa, ki
               utegne imeti možnost, da bo v resnici tudi deloval na tem specifičnem področju.</p>
               <p>Skratka področje pregona je v nekem živahnem razvoju in dogajanju in mi iz tega nismo
               izvzeti. Tu najbrž bi bilo vendarle, ne glede na neomejen čas, ki ga imam, ali pa
               razmeroma neomejen čas, ki ga imam, ne bi bilo smiselno zdaj že razlagati, ker je to
               tudi bolj ali manj znano kaj vse se je na področju kazenskega pregona, kazenskega
               sodstva, kazenskega pravosodja spremenilo pri nas.</p>
               <p>Pred nami je nov tekst zakona, tekst ki vzbuja različne odzive. Moram povedati, da mi
               v nobeni izmed mojih številnih aktivnosti s katerimi se ukvarjam, pa z zakoni se
               razmeroma kar pogosto, že načeloma ne morem reči, da so ti lahko samo pozitivni ali
               pa samo negativni. Nekatere rešitve so dobre, nekatere so boljše, nekatere so manj
               uspešne in pri čemer seveda moramo dopustiti tudi to, da imamo poglede na to
               različne, da bomo pač nekatere rešitve, za katere mislimo da so dobre, drugi
               ocenjevali manj ugodno in nasprotno, tisto kar je z mojega stališča morda negativno
               ocenjeno, za nekoga drugega pa prednost.</p>
               <p>Če pogledam tekst, ki ga obravnavamo, konec koncev gre za javno predstavitev mnenj o
               predlogu zakona o državnem tožilstvu so nekatere rešitve, ki so v njem sedaj vgrajene
               nedvomno po moji oceni pozitivne. V zakon, naštel bom samo nekatere tiste, ki so po
               mojem najbolj bistvene. V zakon sistematično prihaja politika pregona kot del
               kriminalitetne politike v državi oblikujejo pa po nekem posebnem postopku in izvaja
               potem državno tožilstvo. Pomembno je, da je to vprašanje sedaj jasno urejeno, da je
               dovolj jasno tudi kako do politike pregona pridemo in seveda tudi kdo jo izvaja,
               kakšna orodja ima za to. To je v splošnem kriminalitetna politika oziroma politika
               pregona pomembno orodje za delo državnega tožilca in sam sem bil pravzaprav lahko bi
               rekel anekdotično prav presenečen, da sem na svoji prvi službeni poti v tujino
               slišal, da se s politiko pregona dan danes ukvarjajo tudi v državah, kjer to recimo
               nikoli doslej ni padlo nikomur niti na pamet. Gre seveda za visoko zastavljen vložek,
               ki je v igri, gre za zagotavljanje enakosti pred zakonom.</p>
               <p>To je dosti zahtevno vprašanje na področju pregona, kjer so različne možne rešitve,
               različni možni pristopi ampak kaže se, da je v tem trenutku torej oblikovanje
               politike pregona seveda rešitev pri nas znotraj organa pregona ena izmed možnosti,
               možne bi bile tudi drugačne, ampak ta se mi zdi, da je ustrezna.</p>
               <p>Drugo, in v zvezi s tem deloma povezano in pozitivno ocenjena je krepitev položaja in
               vloge državno tožilskega sveta. Žal ne gre za organ, ki bi ga lahko primerjali z
               vlogo in pomenom sodnega sveta, ki je organ ustavnega ranga, ima pa nekaj nespornih
               podobnosti, deloma gre celo v večjo širino od sodnega sveta. Mislim ravno na njegovo
               vlogo pri oblikovanju politike pregona. Je pa res, da je to organ, ki ima zelo
               široke, večplastne pristojnosti in da utegne biti na tem področju tudi kakšna težava,
               ker gre za relativno majhen organ z omejenim številom ljudi, kjer morda ne bo tako
               zelo preprosto zagotoviti strokovnjakov  ki bi lahko kvalitetno sodelovali pri izvajanju vseh njegovih
               pristojnosti. Če že pomislimo kako širok je ta spekter, gre seveda od sodelovanja pri
               oblikovanju politike pregona, pa do kadrovskih pristojnosti na drugi strani pa še
               marsikatere je vmes.</p>
               <p>Tudi nekatere druge rešitve se mi zdijo, spet navajam na najpomembnejše, ustreznejša
               od dosedanjih. Na primer umestitev skupine za pregona organizirane kriminala v rang
               samostojnega državnega tožilstva in zlasti v tem okviru določitev njene stvarne
               pristojnost v naprej in v zakonu. Tu se mi zdi, da je to korak naprej, to je organ na
               katerega moram povedati, da močno računamo v državno tožilski organizaciji, to je
               tisti organ, ne edini seveda, ki se bo ukvarjal z najhujšimi kaznivimi ali pa recimo
               najhujšimi kaznivimi dejanji na katerih specifičnih področjih, ki zahtevajo posebno
               znanje, posebno organiziranost in tudi recimo prilagojene, vsaj deloma prilagojene
               metode dela. Mislim, da mu ta rešitev omogoča večjo samostojnost in oblikovanje v
               neko telo, kot sem rekle, v rangu in se pristojnosti okrožnega državnega tožilstva in
               da se s tem pravzaprav pretrga neka nenaravna zveza z najvišjim tožilstvom v državi,
               ki je zaradi tega pridobivalo v preteklosti v preveliki meri značaj operativnega
               tožilstva, kar ni njegova funkcija.</p>
               <p>Pač pa mislim, da je, če se zdaj navežem takoj na vrhovno državno tožilstvo, da je v
               kvalitativni smeri treba pozdraviti to, da dobiva sedaj posebej poudarjeno ali pa
               posebej določeno vrhovno državno tožilstvo seveda koordinativno ali usklajevalno
               funkcijo pri izvajanju politike pregona. Saj to bomo rekli, da je samo po sebi
               razumljivo, čim je ta pristojnost, nekdo se pač mora potem s tem ukvarjati. Toda ta
               dilema je bila precej prisotna. Torej poleg tretje stopenjske funkcije ali pa če
               rečem funkcije, ki jo ima vrhovno državno tožilstvo v postopku, v večini postopkov z
               izrednimi pravnimi sredstvi, ta ki se razume sama po sebi čeprav jasno določena v
               zakonu, nič se ne razume samo po sebi ampak ta je bila recimo na nek način sporna, je
               bilo pa v drugem delu seveda vendarle odprto kako, kakšna so razmerja med vrhovnim
               državnih tožilstvom in če tako rečem, se oproščam, če mogoče ta izraz ni tako zelo
               všeč, operativnimi državnimi tožilstvi, torej tistimi tožilstvi, ki izvajajo kazenski
               pregon. Sedaj dobiva v zakonu vrhovno tožilstvo jasno koordinativno, torej
               usklajevalno funkcijo in čeprav jo bo treba seveda po vsebinski plati razviti mislim,
               da je ta usmeritev oziroma da je ta rešitev lahko ustrezno izhodišče.</p>
               <p>So pa tudi rešitve v zakonu, ki me manj navdušujejo. O tem ni nobenega dvoma.
               Vendarle mislim, da je zakon preveč obsežen, ne zanikam seveda tega, da ureja sedaj
               zelo veliko več vprašanj, kot jih je do sedaj in tu jaz ne problematiziram števila
               členov kot takega vendar je bolj tisto kar vzbuja nekaj več skepse, to da želi biti
               zakon podroben, pre normiran z ambicijo, da bi številna vprašanja, ki se pri delu
               lahko pojavljajo uredil v naprej, predvidel v naprej in uredil vnaprej. To povzroča,
               to bo nedvomno povzročilo izjemno veliko količino administriranja. Lahko bi tudi
               pristal na logiko ali pa da je to odgovor na situacije, ki so v preteklosti bile, ko
               so se v nekaterih primerih razmerja v tožilstvu zapletla ampak bojim se, da nikoli v
               tako živem področju, kakor je področje kazenskega pregona, tega ne smemo nikoli
               izgubili iz pred oči. To se pravi, da se tožilstvo ukvarja z eno najbolj živahnih
               aktivnosti kar jih je lahko v družbi seveda v sferi recimo državnih organov, ki se ukvarjajo z družbeno
               negativnimi pojavi. To je vsem razumljivo, ni treba posebej razlagati. Gotovo da je
               to pri policiji še bolj pestro, z nekega fenomenološkega vidika, toda v nadaljevanju,
               če to pogledamo kakšna je pa funkcija, potem kdo je "dominus litis<stage>(?)</stage>" predkazenskega
               postopka, kakšna je njegova vloga, je seveda jasno, zakaj mislim, da je tožilstvo v
               tem pogledu izjemno izpostavljeno. Izjemno izpostavljeno celo bolj kot sodišče, pri
               tem niti najmanj ne zanikam pomembne funkcije, ki jo ima sodišče. Končna odločitev je
               vendarle njegova, toda odloča potem v okvirih nekih vprašanj, ki so jih vsi tisti, ki
               so sedaj do tistega trenutka predno zadeva pride na sodišče, sodelovali, ki so jih ti
               poizkusili definirati ravno zato, da bi sodišču omogočilo, omogočili odločitev o tem
               o čemer bo povprašano. In zdaj ta pristop gre na zelo različna področja. Od odločanja
               v kadrovskih zadevah do urejanja razmerij znotraj tožilstev, med tožilci, med tožilci
               in vodstvom tožilstva, v nekaterih primerih celo deloma tudi na nivoju nastajanja
               odločitev. Redko so rešitve zapletene. Gredo po stopničkah. Veliko je tistih, ki v
               teh, ki pri nastajanju rešitev sodelujejo. Zelo malo je verjetno, da bodo te, da bo
               taka ureditev v organu, ki mora zagotavljati operativnost, da bodo dobro delovale.
               Včasih je te odločitve, je treba sprejeti tudi izjemno, izjemno hitro. Ni dobro,
               nadalje, da se izvršna oblast, pa čeprav po stranski poti skozi nadzor na področju
               pravosodne in tožilske uprave, preveč približa izvajanju temeljne tožilske funkcije,
               to je odločanju pregona. Nevarnost je, da na ta način dobiva možnost vplivanja nanjo,
               pa čeprav je tak kot se zdi sedaj v zakonu, ampak branja so lahko tudi različna,
               predvsem posredna. Ravnovesje na tem področju so med najbolj delikatnimi pri
               tožilskem odločanju. Treba se je zavedati, da so <gap n="..."/><stage>/nerazumljivo/</stage><gap n="..."/> tako imenovane,
               če zdaj spet govorim z nekim tehničnim terminom tako imenovane negativne odločitve
               tožilstva, v bistvu sojenje, in da so negativne odločitve tožilstva tiste odločitve,
               ki jih je v sistemu najtežje nadzorovati oziroma jih je prav zelo težko nadzorovati
               in zelo dobrih sistemov tega nadzora, tega se tožilci seveda tudi dobro zavedamo,
               pravzaprav niti primerjalno pravno ne poznamo, takih ki bi seveda ne bile
               prezapletene in bi tukaj s tem povzročale zelo velike probleme. Utegne se pokazati
               tudi in to je neka ugotovitev iz prav zadnjega časa, da morda ukinitev ali pa odprava
               posebnih višjih tožilcev, to je tistih, ki so se ukvarjali z zastopanjem v
               pritožbenih zadevah na drugi stopnji ob gotovo nekaterih prednostih, ki jih je
               državni sekretar omenil in ki jih jaz ne praktično ne teoretično ne morem zanikati,
               da morda vendarle ni do konca domišljena. Moram povedati, da smo si, tisti ki delamo
               v kazenskem pravosodju, že dlje časa na različnih, nekateri bolj praktično nekateri
               pa tudi teoretično, močno prizadevali, da bi tudi v funkciji pospešitve kazenskih
               postopkov, ki je realen problem, premaknili težišče odločanja v instančnem odločanju
               iz tako imenovanega kasiranja v reformirane. To je, da ne bom zdaj preveč zapleten,
               to se pravi, da bi premaknili težišče odločanja v tisti način odločanja, ki bi
               omogočil, da se kazenska zadeva konča na eni poti skozi kazensko pravosodje, in da se
               ne vrača z razveljavitvami, torej kasiranjem na nižje stopnje. In izgleda, da so
               nekateri premiki na tem področju se začeli v slovenskem kazenskem pravosodju tudi
               dogajati. Več je, zanimivo, obravnav na drugi stopnji. To je eno izmed sredstev, ki v
               nekaterih situacijah omogoča takšen  premik, obravnava na drugi stopnji. Če pa je tako, se je pokazalo, da
               so neka, da je to tehtanje med prednostmi, ki jih prinaša rešitev po kateri se z
               zadevo ukvarja vedno isti tožilec od začetka do konca ali pa skoraj do konca, recimo
               do pravnomočnosti, načeloma na eni strani s prednostmi, ki jih prinaša takšen sistem
               kot je recimo bil do sedaj ob tej spremembi, lahko tudi vprašljiva. Moram povedati,
               da seveda vedno poskušam gledati celoto. Bistveno je, da skozi rešitve zagotovimo
               samostojnost tožilcev, ki so v naši ureditvi nedvomno nosilci funkcije pregona, toda
               obenem moramo zagotoviti tudi učinkovitost, izvrševanje funkcije pregona. Pregon, to
               je temeljna naloga organa pregona in če nič drugega, zakaj je to potrebno, mora biti
               dovolj velik argument, da je to potrebno zaradi zagotavljanja enakosti ljudi pred
               zakonom. To je bistveno. To ravnovesje je seveda težavno. Zagotoviti na eni strani
               zelo visoko stopnjo samostojnosti posameznega tožilca kot nosilca funkcije pregona in
               na drugi strani zagotoviti, da bo tudi organ, ki je pa, kot smo videli - spet se
               navezujem na to aktualno spremembo - zadolžen za vodenje politike pregona, to uspešno
               lahko izvajal. Na nek način se zdi to kontradikcijo <q>"in adjecto"</q> in gotovo je to
               težavnejša situacija kot je dilema, ki je v tem pogledu recimo, ki se v tem pogledu
               na povsem drugačni ravni pojavlja pri sodnikih. Ravno neravnovesje v eno ali pa v
               drugo smer lahko pelje v neustrezne rešitve. Poudarjanje tožilske organizacije ali pa
               državnega tožilstva pelje v neko povečano centralizacijo. Poudarjanje samostojnosti
               posamičnega tožilca lahko pripelje tudi do vtisa, da je to ena zelo razpuščena
               organizacija, ki ni zmožna zagotoviti neke koherentne politike, ki jo pa mislim, da
               vsi legitimno od nje pričakujejo. In zgodba se pa seveda z zakonom ne konča, na to bi
               rad opozoril, da je treba rešitve, za katere se je treba prizadevati, da bi bile čim
               boljše, potem seveda uresničiti v praksi in to uresničevanje je spet seveda zahteven
               zalogaj, ker mora biti uresničeno tako v organu v katerem tožilec dela, pa če je to
               njegovo Okrožno tožilstvo kot v celi tožilski organizaciji in na koncu seveda tudi v
               celotni družbi, pa zdaj jaz ras ne bi tega vprašanja širil, ki je verjetno že vsem
               znano o čem bi tukaj lahko tekla beseda. In zanimivo je spet - se vrnem na tisto
               anekdoto od poprej - da se v mednarodnih krogih v zadnjem času zelo veliko govori,
               razpravlja o odgovornosti državnih tožilcev in tožilstev za izvrševanje nalog, kar
               utegne biti problem, če so razmerja pri izvajanju vsega tega preveč zapletena. Torej
               temeljna naloga državnega tožilstva je kazenski pregon, nedvomno, v javnem interesu,
               učinkovit, prilagodljiv in seveda jasno, na drugi strani, zakonit. Mogoče so pač
               različne ureditve organa v katerem bodo tožilci izvajali to svojo funkcijo. Pač zakon
               mora ponuditi uporaben model, dovolj trden, vendar ne pretog.</p>
               <p>In na koncu bi poudaril pravzaprav samo še eno misel, ki seveda morda ne zdi se tako
               neposredno navezana na zakon in tudi ne na njegove posamične rešitve, v končni
               konsekvenci pa lahko tudi, če hočete. Razmere moči v kazenskem pravosodju se na nek
               način v družbi spreminja, v zadnjih desetletjih. In če ostanem na področju kazenskega
               pregona, mislim, da si mora država skozi kvalitetno tožilstvo dobre tožilce,  samostojne, izobražene, pokončne.
               Zagotoviti najboljše kar ima, da bi to nalogo, ki je vendarle v splošnem; se pravi
               preganjati družbeno negativna ravnanja, naloga celotne družbe, da bi to nalogo čim
               bolj kvalitetno uresničilo. Samo to je tisto, kar se meni zdi na koncu koncev
               bistveno. Pa lepa hvala za pozornost.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GANTAR:</speaker>

               <p>Hvala lepa vam. Število prijavljenih mi še vedno omogoča, da lahko razpravljamo brez
               časovnih omejitev. K besedi bom povabil gospo Alenko Mežnar, upokojeno vrhovno
               državno tožilko, ki bo govorila o samostojnosti državnega tožilca, sicer pa je na
               vrstni red naslednji potem naprej, gospod Franc Mazi, kar izvolite, gospod Zoran
               Petrovič, gospod Borut Jakopin, Darko Stare in na koncu moj prispevek. Izvolite.</p>
            </sp>
            <sp who="SDT5:MežnarAlenka">

               <speaker>ALENKA MEŽNAR:</speaker>

               <p>Hvala za besedo. Lep pozdrav vsem prisotnim! Kolegice, kolegi! Jaz sem vesela, da sem
               bila povabljena na to javno predstavitev, kajti čeprav sem že 4 leta v pokoju, sem
               ves ta čas spremljala dogajanja na tožilstvu in seveda tudi postopek v zvezi s
               sprejemanjem Zakona o državnem tožilstvu. Dobili smo vprašanja, ki naj bi bili
               izhodišča za to razpravo in jaz sem prepričana, da tudi ta današnja razprava pa tudi
               druge, enostavno ne mora dati konkretnih odgovorov na ta, tako konkretno zastavljena
               vprašanja. Recimo ali bo ta zakon izboljšal samostojnost, zakonitost, učinkovitost
               ali bodo delovali tožilci potem pravočasno in strokovno pravilno in tako dalje; ker
               menim, da naj bo teoretično vsak zakon še tako dober, se pokaže šele potem, ko se
               izvaja dalj časa v praksi. Tako njegove slabe in dobre strani, kot je omenil že
               generalni državni tožilec uvodoma. Jaz bi za začetek rada povedala nekaj svojih misli
               o tem, katere rešitve o zakonu se mi zdijo dobre in pa seveda tudi nekaj o tem,
               katere se mi pa zdijo po moji oceni manj dobre, ali pa jih morda sploh v zakonu ni,
               pa bi lahko bile.</p>
               <p>Ko sva se prej, pred začetkom te razprave pogovarjala s kolegom dr. Fišerjem, sva
               ugotovila, da imava pravzaprav zelo podobne poglede na te rešitve, ki so tudi po moji
               oceni dobre, zato jih bom omenila samo na kratko in tudi argumentov zanje ne bom
               ponavljala, ker so v glavnem enaki, kot tisti, ki jih je predstavil državni sekretar
               in ki jih je predstavil tudi generalni državni tožilec. Rada bi pa poudarila, da tudi
               sama pričakujem od tega zakona, predvsem veliko na področju večjega poudarka enotne
               politike pregona, kajti ta je bila do zdaj resnično zelo zanemarjena. Jaz sem kot
               aktivna vrhovna državna tožilka delala na izvajanju alternativnih ukrepov, torej
               zlasti na izvajanju odloženega pregona in poravnavanja in zelo smo se morali trudi,
               da smo kolikor toliko uspeli po okrožnih državnih tožilstvih doseči, da so kolikor
               toliko enako izvajali alternativne ukrepe pri čemer se lahko iz letnih poročil v
               preteklih letih vidi, da so bile tu enormne razlike na katere so opozorili tudi
               nekateri v svojih raziskavah. Recimo, če berete raziskavo Inštituta za terminologijo
               pravne fakultete.</p>
               <p>Kot je bilo že omenjeno, pozdravljam tudi razširjene pristojnosti in sestavo
               Državnotožilskega sveta. Všeč mi je recimo, glede na to da sem bila tudi disciplinska
               tožilka, dodelan disciplinski postopek, ker so bile tu včasih določene težave.
               Pozdravljam tudi odločitev o tem, da se ustanovi specializirano državno tožilstvo,
               kot posebno tožilstvo. Potem pa tudi določbe, ki imajo namen zmanjšati možnost
               poseganja v konkretne tožilske odločitve. Generalni tožilec je govoril tudi o
               notranji reorganizaciji vrhovnega državnega tožilstva, jaz bi še rekla da se mi zdi
               vmesno združevanje oddelkov na vrhovnem tožilstvu, glede na to, da bi lahko to
               doprineslo k boljšemu izkoristku kadrovskih potencialov in pa doseganje končnega
               cilja strokovnih nadzorov, o katerem so vedno govorili in sicer naj bi to bilo
               udejanjanje načela: na napakah se učimo.</p>
               <p>V zakonu so tudi nekatere rešitve, ki se mi ne zdijo najbolj posrečene. Med temi je
               že večkrat omenjena zlasti 
               preobširnost tega zakona. Jaz sem sama nagnjena k temu, da so pravni teksti, kratki,
               jedrnati. Zavedam se da takšen zakon, kot je to, ki ureja tako obširno tematiko,
               seveda kratek ne more biti. Kljub temu se pa bojim, da je tekst zakona preobširen, da
               je preveč in prepodrobno urejen in da se zna v praksi dogajati, da bodo uporabniki
               tega zakona posvečali več pozornosti formi, kakor vsebini. Vedeti moramo, da pridejo
               za zakonom, še podzakonski akti, ki bodo v glavnem obravnavali enako tematiko in
               lahko potem pride tudi do različnih interpretacij in celo do kolizije predpisov, kar
               se je tudi že dogajalo. Program dela kot pomembna novost tega zakona se mi zdi sicer
               sama po sebi zelo dobra zamisel. Je sodobna, vendar se bojim da bo v praksi naletel
               pri izvajanju tega programa na težave, kajti program tožilskega dela je v celoti
               odvisen od zunanjih dejavnikov in na <q>"input"</q> teh zadev tožilstvo pravzaprav nima
               nobenega vpliva.</p>
               <p>Omenila bom še eno na videz bolj obrobno zadevo in sicer avtomatizem pri napredovanju
               vodij in namestnikov v naziv višjih državnih tožilcev, ker po mojem mnenju, je tako z
               vsakim zakonom, da ga tisti, na katere se nanaša, morajo doživljati kot pravičnega,
               tu pa gre za karierno službo tožilcev in za omejeno število mest in nazivov seveda,
               in kadar je kdo dosegel naziv oziroma položaj višjega državnega tožilca ali pa recimo
               vrhovnega, je tu šlo res za pravo poklicno priznanje, napredovanje ekslege<stage>(?)</stage>, pa to
               ne more biti in se bojim, da bi lahko med kolegi ne užival potrebne strokovne
               avtoritete. Seveda pa nikakor ne zanikam, in to je potrebno poudariti, da si tisti ki
               bodo dosegli ta naziv po tej poti, tudi v rednem postopku, ne bi tega zaslužili in
               gre povsem za načelno vprašanje.</p>
               <p>Zdaj pa še o eni priložnosti, ki po mojem je ali pa morda tudi še ni zamujena, in
               sicer da bi Zakon o državnem tožilstvu omogočil kadrovsko pomladitev. Po moji oceni
               bi na višjem oziroma med višjimi, predvsem pa na Vrhovnem državnem tožilstvu lahko
               kadrovsko pomladili ta organ, kajti po mojem mnenju je sedanja starostna omejitev
               neprimerna in nerazumna. Sedanji rod mladih pravnikov prav gotovo doseže svojo
               poklicno zrelost in vrhunec ustvarjalne moči pred 43 letom, kar je pa trenutno tista
               spodnja meja, po kateri lahko nekdo postane vrhovni državni tožilec. Da ne govorimo o
               tem, da so ustavni sodniki lahko pri 40 letih, da imamo poslance, ministre tam od 25
               leta ali 28 leta naprej; ne vem točno koliko in da so tudi na najbolj odgovornih
               vodstvenih mestih nekaterih drugih pomembnih inštitucij, ljudje ki so mlajši od 40
               let. Celo mislim, da gre tu za neko anomalijo oziroma diskriminatorno določbo v
               zakonu, pa ne samo v Zakonu o državnem tožilstvu, kajti ta se v tem delu sklicuje na
               Zakon o sodniški službi in sicer da lahko nekdo postane recimo višji tožilec, če ima
               naziv docenta. Naziv docenta lahko doseže nekdo pri 30 letih. to je sigurno tako,
               primer imam celo v svoji družini. In zdaj si predstavljajte, da lahko ta kandidat pri
               30 letih z nazivom docenta kandidira enakovredno z nekim tožilcem, ki pač po karierni
               lestvici, kandidira za mesto višjega tožilca, ampak ga ne more doseči prej kot pred
               38 letom. Skratka, menim da bi tu lahko zakon napravil korak naprej in da se nebi
               tako striktno držal določb Zakona o sodniški službi. Ne nazadnje je delo in položaj
               tožilca, čeprav se želi zelo približati sodniškemu, pa vendarle drugačno.</p>
               <p>Zdaj bi pa rada spregovorila še nekaj besed o samostojnosti  državnih tožilcev, glede na to, da sem več kot
               30 let opravljala to službo.</p>
               <p>Jaz menim, da sta samostojnost in neodvisnost državnega tožilca najpomembnejši
               vrednoti. Na videz sta med seboj povezani. Pri tožilskem delovanju nima, po navadi
               govorimo skupaj, vendar v resnici povsem ločeno vplivata na delovanje tožilstva in
               tožilcev. Po mojem bi bilo potrebno ločeno govoriti o neodvisnosti tožilstva kot
               institucije in posebej o samostojnosti tožilca kot nosilca pregona, zato je seveda
               bistveno vprašanje, ali ta zakon in v kolikšni meri izboljšuje njihov položaj,
               položaj tožilca seveda na bolje in ali bodo pri odločanju v konkretnih zadevah
               tožilci, zaradi tega zakona bolj samostojni. Zelo pomembni se mi zdijo tudi določbe,
               ki govorijo o prevzemu zadeve in o postopku v zvezi s tem, ker je dodan naknadni
               preizkus pravilnosti odločitve, s čimer naj bi bila zavarovana samostojnost tožilca
               pred neopravičenimi posegi vodje in ta rešitev se mi seveda zdi dobra in korak naprej
               k zmanjševanju vpliva. V praksi mislim, da bo to imelo takšen pomen, da bodo tožilcu,
               ki bo morda v dvomu v zvezi s svojo odločitvijo, take določbe dajo vedeti, da ima
               možnost znotraj tožilstva preveriti pravilnost svoje odločitve oziroma napačno
               posredovanje vodje, kar je pa seveda zelo pomembna spodbuda za krepitev občutka
               samostojnosti na eni strani in seveda bolj premišljen poseg vodij. Na drugi seji je
               celo v zakonu tako stroga določba, da lahko tak nepremišljen poseg rezultira v
               disciplinski odgovornosti vodje. To se mi zdi, da je močen poseg.</p>
               <p>Sicer menim, da trenutno očitno ni mogoče še doseči stanja, ko bi lahko eliminirali
               vse možno dvome o neodvisnosti in samostojnosti, dokler bo pač v zakonu državno
               tožilstvu določile o navodilih, o prevzemu, itd., in tudi sama se strinjam s tem, da
               imamo tukaj eno kontradikcijo. Po eni strani želimo popolnoma samostojnega tožilca,
               po drugi strani pa enostavno, če hočemo izvajati recimo politiko pregona, moramo
               imeti neke splošne smernice v obliki navodil, itd. V zvezi z tožilčevo samostojnostjo
               ali pa morda bolj v zvezi z neodvisnostjo pa želim poudariti, da na to njegovo
               neodvisnost vplivajo tudi druge določbe v zakonu, ki morda niso na prvi pogled tako
               neposredno v zvezi z njegovim delom in sicer v strokovnem nadzoru, o čemer je deloma
               govoril že generalni državni tožilec, pa tudi določbe o premestitvah, o napredovanju,
               v disciplinskem postopku, to so vse določbe, ki lahko vplivajo na občutek, da tožilec
               lahko deluje neodvisno ali pa ne.</p>
               <p>Jaz sama sem v tem oziru nekako bolj radikalna in menim, da lahko govorimo o
               samostojnosti samo v absolutnem smislu. Da sta to kategoriji samostojnost in
               neodvisnost, da sta to kategoriji, o katerih se lahko govorimo samo v absolutnem
               smislu, samostojen si ali pa nisi, ne moreš biti samostojen razen v teh in teh
               primerih. Dokler pa temu ni tako gre pa enostavno za osebno integriteto ljudi, ki ta
               posel opravljajo in zaupanje državljanov v institucijo in v te ljudi. Žal pa je tako,
               da danes vlada kriza zaupanja vsakogar, očitno tudi v snovalce tega zakona, v njegove
               dobre namene, v izvedbo, itd.</p>
               <p>Iz svojih izkušenj lahko povem, da sem bila tožilka več kot 30 let, da smo preživeli
               veliko število reorganizacij, sprememb zakonov, republiških, javnih, generalnih pa ne
               vem še kakšnih vse pa tožilcev, ampak v konkretnem delu tožilca se moram reči, ko
               tožilec obravnava konkretno zadevo, ko izvaja svoje funkcije se zanj ni tako veliko
               spremenilo kot bi to lahko bilo videti na prvi poleg o vseh teh mogočih spremembah.
               Če si namreč kot oseba samostojen, neodvisen boš tak tudi kot tožilec. Če pa nisi pa
               tega ne bo zagotovil nobeden zakon, pa naj ima še tako dobre določbe. Je pa res, da
               lahko zakon, če je pač napisan tako ali pa, če ima določbe kot jih uvaja ta zakona v
               taki drži tožilca lahko bolj ali manj  tudi podpira. Jaz menim, da igra tukaj veliko vlogo tudi
               izobraževanje tožilcev, da bo treba tudi temu posvetiti večjo pozornost kot do slej.
               Očitno je res učinkovitost tožilstva šibkejša na področju pregona najtežjih,
               najzahtevnejših kaznivih dejanj in nedvoumno, da je to posledica tudi, tukaj si
               moramo naliti čistega vina, morda pre malemu posvečanju pozornosti izobraževanje prav
               na teh specialnih področjih tožilskega dela.</p>
               <p>Za zaključek bi mogoče spomnila na tiste teze, ki jih je aktualni generalni tožilec,
               dr. Zvonko Fišer, imel lansko leto na izobraževalnih dnevnih oziroma Okrogle mize,
               menda je bilo Društvo državnih tožilcev, ko je načel vprašanje, kako na položaj
               državnega tožilca vplivajo klasična organizacijska načela državno tožilska
               organizacija in koliko so sploh še aktualna načela monokratičnosti, hierarhičnosti in
               centraliziranosti. Tudi po mojem mnenju so to bistvena vprašanja in pravi izziv za
               prihajajoči rod tožilcev. Zasnova Zakona o državnem tožilstvu, ki ga danes
               obravnavamo je lahko neka napoved morda nekoliko bolj pogumnih in modernih
               organizacijskih sprememb v prihodnosti, ki bodo vplivali na položaj tožilcev.</p>
               <p>Za konec, za izziv bi navrgla samo ena heretično misel. Kaj če bi tudi državne
               tožilce nekoč najemali podobno kot najema sedaj država odvetnike po uradni
               dolžnosti.</p>
               <p>Čisto na konec, morda malo za šalo in malo za res, jaz sem pred štirimi leti in malo
               več napredovala v naziv babice in nekdanje vrhovne državne tožilke in takrat se mi je
               porodila misel, da je edini zares neodvisni tožilec upokojeni državni tožilec. Hvala
               za pozornost.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Hvala lepa. K besedi vabim gospoda Franca Mazija, upokojenega vrhovnega državnega
               tožilca, ki bo govoril o zakonu na splošno. Izvolite.</p>
            </sp>
            <sp who="SDT5:MaziFranc">

               <speaker>FRANC MAZI:</speaker>

               <p>Od leta 1995, ko je bil uveljavljen Zakon o državnem tožilstvu je bil do danes
               sedemkrat spremenjen razen enkrat, vedno le v posameznih delih. Tisti iz leta 1995 je
               bil povsem nov, uveljavljen v novi državi z drugačno družbeno politično ureditvijo od
               prejšnje. Normalno je, da ni mogel biti v celoti ustrezen, še posebej pa se ob
               sprejemu ni moglo predvideti, kakšne in kolikšne spremembe pa bodo v družbi in
               pravosodju. Zato so kasnejše spremembe zakona bolj ali manj posrečeno odgovarjale
               nanje. S takim krpanjem zakona pa se je izgubljala sistematika in preglednost še
               posebej pa se je tožilski zakon oddaljeval od ureditve sodniške službe, na katero pa
               se v delih, ki jih sam ne ureja sklicuje. Poleg tega se je kriminaliteta v tem času
               bistveno povečala in spremenila, zakon pa nima predvidenih vzvodov za oblikovanje
               enotne politike pregona, za enotno uporabo alternativnih oblik pregona, za enotno
               kaznovalno politiko, itd. Tudi očitno slaba učinkovito delo pri pregonu gospodarskega
               kriminala, o čemer dovolj govorijo podatki v obrazložitvi predloga zakona pa še
               marsikaj drugega, vse to je opravičeno narekovalo pripravo novega zakona. Sedaj že
               deluje nacionalni preiskovalni urad na sodiščih pa bo kmalu začel delati poseben
               oddelek, preostaja le še, da se državno tožilstvo ustrezno organizira. Sedaj posebna
               skupina pri vrhovnem državnem tožilstvu je nesistemsko postavljena na vrh tožilske
               organizacije, čeprav opravlja delo prve stopnje. Sploh pa v zakonu iz leta 1995 ni
               bila zamišljena in niti kasneje ne urejena za tako in tolikšno delo, ki naj bi ga
               opravljala. Predlagatelji zakona so se ključnemu vprašanju, to je razmerju med
               izvršno oblastjo in državnim tožilstvom, prepričljivo odločili, da se vzpostaviti čim
               bolj samostojni organ, vpliv izvršne oblasti  nanj pa naj bo omejen le na najnujnejšo mero. To se vidi pri
               imenovanju generalnega državnega tožilca, kjer namesto vlade kot predlagatelje
               državnemu zboru nastopa državno tožilski svet preimenovanj v vodjo okrožnih državnih
               tožilstev in specializiranega državnega tožilstva, kjer vlado zamenja državno
               tožilski svet in še posebej pri sestavi državno tožilskega sveta, ki bo precej
               podoben sodnemu svetu, seveda še marsikaj drugega.</p>
               <p>Vse skupaj pomeni, da se državno tožilstvo šele s to ureditvijo dokončno poslavlja od
               statusa, ki ga je imelo še v prejšnji državi. Namesto možnosti odkritega ali
               prioriteta vpliva politike na delo tožilstva se sedaj vzpostavlja sistem zavor in
               ravnovesij. Tudi nadaljnje vprašanje, koliko centralizacije naj državno tožilstvo
               ohrani, je rešeno, primerno sedanjim potrebam. Predlog ohranja določeno stopnjo
               centraliziranosti a le na podlagi usklajevanja, usmerjanja in nadzora. Torej,
               samostojna državna tožilstva znotraj njih pa samostojni državni tožilci, ki pa se
               morajo ravnati po v naprej enotni politiki pregona. Vrhovno državno tožilstvo ohranja
               nadzorstveno funkcijo poleg seveda izobraževalne in še nekaterih drugih. K
               samostojnosti tožilca bo prispevala tudi natančnejša ureditev evokacije z dobrodošlo
               pred fazo evokacije.</p>
               <p>Vrh državnega tožilstva torej oblikuje politiko pregona. Državni tožilci pa je morajo
               dosledno izvajati. Torej so državni tožilci pri svojem delu podobno samostojni kot
               sodniki, čeprav nekaj manj, saj sodnikom ni mogoče predpisovati splošnih navodil ali
               vzeti posamezne zadeve. Vodja prvostopnega tožilstva tožilcem ne morem dejati nobenih
               navodil za delo v konkretni zadevi, v skrajnem primeru mu prestane le evokacija, ki
               pa je tudi natančneje urejena in bo zelo redko uporabljena. Velika samostojnost
               tožilcev pa mora na drugi strani pomeniti tudi veliko odgovornost, večjo kot do
               sedaj. Delo državnih tožilcev bo prvič v zgodovini merjeno z vidika kakovosti, pri
               čemer bo merila predpisal državno tožilski svet na predlog generalnega državnega
               tožilstva. Večja odgovornost bo očitna tudi na področju discipline in izpolnjevanja
               delovnih obveznosti. Namesto dosedanjih sedem precej ohlapno predpisanih kršitev
               discipline jih predlog novega zakona prinaša 31, tudi predpisanih sankcij je več in
               so strožje od dosedanjih. Enako velja za vodje državnih tožilcev, ki bodo lahko
               razrešeni funkcije, če njihovo tožilstvo dve zaporedni leti neopravičeno ne bo
               doseglo z letnim programom začrtane uspešnosti. Na vprašanje, ali ne bi bilo bolje
               uvesti več hierarhičnosti v tem smislu, da bi bili državni tožilci izvajalci
               konkretnih navodil svojih vodij le ti pa enako podrejeni vrhu tožilstva, odgovarjam,
               da bi bila to mnogo slabša ureditev in pravzaprav vrnitev dela, sistema iz prejšnje
               države. Dejstvo, da ima na primer Nemčija in Avstrija tako ureditev, ne more biti
               vodilo za nas. Gre za neprimerljivo večji državi z drugačno mentaliteto in kulturo,
               predvsem za več kot stoletno tradicijo take ureditve, če odmislimo kratko obdobje
               nacizma. Tam bi se kakršnokoli vpletanje politike v konkretno delo tožilstva štelo za
               nespodobno in do tega seveda tudi ne prihaja. Naša država pa je mlada, tradicije se
               šele morajo oblikovati, zaradi njene majhnosti, ko se tako rekoč vsi poznamo med
               seboj pa je še posebej ranljiva. Nekaj izkušenj glede tega pa tudi že imamo.</p>
               <p>Vsi se strinjamo, da je gospodarska kriminaliteta problem naše države, podatki pa
               izkazujejo, da državno tožilstvo pri obravnavi teh kaznivih dejanj ni dovolj uspešno,
               pa izboljšanje stanja ne bi bilo mogoče doseči z večjo centralizacijo državnega
               tožilstva, prej nasprotno. Imamo 180 državnih tožilcev s trajnim mandatom, ki bodo na
               tožilstvu še ostali. Nobena sprememba v sistemu sama po sebi ne more iz njih narediti
               strokovnjake za pregon gospodarske kriminalitete, ki bodo poleg tega delo opravljali
               s potrebnim žarom. Temu cilju se tožilstvo lahko začne približevati z drugimi ukrepi.
               To so izbira najboljših tožilcev, tudi mladih, z ambicijo,  da se v zahtevnih procesih izkažejo in
               uveljavijo posebej pa še s stalno sistematičnim izobraževanjem teh ljudi prav za
               obravnavo gospodarske kriminalitete. Posebej je potrebno kontinuirano pridobivanje
               znanja s področja gospodarskega prava in sprotno seznanjanje s sodno prakso pa še
               kaj, da bi bili ti tožilci opremljeni za najtežje procese in da bi bile obtožbe v
               strokovnem ravnotežju z obrambo.</p>
               <p>Naj končam z anekdoto. Ko so predsedniku Vlade SHS Nikoli Pašiću nekoč prinesli
               osnutek nove Ustave in so se sestavljavci pohvalili, da je napisana tako, da
               opozicija nikoli ne bo mogla priti na oblast jih je zavrnil, da to ni pametno. Nekoč
               bomo izgubili oblast in potem mi ne bomo mogli nazaj, jih je podučil. Obrnjeno velja
               v tem primeru, našem primeru. Če si ena politična stran predpiše možnost vplivanja na
               delo tožilstva, se tej priložnosti ne bo odrekla tudi nasprotna stran, ko bo na
               oblasti, za državo pa je dolgoročno taka ureditev pogubna, kajti če javnost vidi,
               skriti se tega ne da, da se bolj preganja politične nasprotnike svoje pa ščiti, je
               konec upanja za pravno državo. Država, ki izgubi zaupanje državljanov, pa vemo nima
               dobre perspektive.</p>
               <p>Obravnavani predlog zakona daje po mojem prave rešitve za ta ključna vprašanja. Z
               izkušnjami 43 let dela na državnem tožilstvu trdim, da predlog zakona scela gledano
               pomeni bistveno izboljšanje sedanje ureditve zaradi dodelane sistematike in nomo
               tehnike ter izčrpne obrazložitve s prikazom tujih ureditev pa avtorji zaslužijo
               priznanje.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Hvala lepa. Gospod Borut Jakopin sindikat policistov Slovenije, 199. člena zakona bo
               njegov nastop. Izvolite.</p>
            </sp>
            <sp who="SDT5:JakopinBorut">

               <speaker>BORUT JAKOPIN:</speaker>

               <p>Hvala lepa. Gospod predsednik, pozdravljam vse prisotne.</p>
               <p>Osredotočil bi se na 199. člen predloga zakona, ki govori o</p>
               <p>Pristojnosti in dodelitvi zadev in sicer Oddelek za preiskovanje in pregon zlorabe
               prisilnih pooblasti.</p>
               <p>V sindikatu praktično opozarjamo na težavo, ki je nastala že z novelo prejšnjega
               zakona leta 2007 in sicer to po ustanovitvi specializiranega oddelka. Gre za to, da
               je ta oddelek pristojen in tudi z novim predlogom bo pristojen za obravnavo vseh
               kaznivih dejanj, ki jih storijo pooblaščene uradne osebe oziroma konkretno policije,
               potem notranje zadeve, Sova, obveščevalno varnostna služba.</p>
               <p>Mi mislimo, da taka rešitev ni najboljša. Svoj predlog smo že pripravili in sicer smo
               predlagali, da bi se ta kazniva dejanja omejila le na zlorabo uradnih pooblastil,
               kršitve nedotakljivosti človekovega življenja ali telesa, človekove osebnosti ali
               dostojanstva ter druge človekove pravice in temeljne svoboščine. Tak predlog je bil
               zapisan tudi v strokovnem sporazumu, ki je nastal po lanskoletni stavki in po našem
               vedenju so se tudi predstavniki delodajalca s takim predlogom strinjali. Vemo, da so
               bili okoli tega predloga izraženi določeni pomisleki, predvsem s strani vrhovnega
               državnega tožilstva v smislu, da v taki obliki izpadejo določena kazniva dejanja, ki
               bi ravno tako sodila v pristojnosti tega posebnega oddelka. S tem se v neki meri
               lahko celo strinjamo ampak kljub temu mislimo, da rešitev v taki obliki kot je
               zapisana zdaj, ni najbolj primerna.</p>
               <p>Če izhajamo iz tistega, kar je bilo danes že povedano in sicer koncecil zakona o
               državnem tožilstvu je bila koncentracija na prioritete. Zdaj težko rečemo, da je
               obravnava nekega bagatelnega kaznivega dejanja, seveda bagatelnega v narekovajih, ker
               z vidika oškodovanca neko kaznivo dejanje nikoli ni bagatelno recimo neke tatvine ali
               neki med sosedski spori in tako naprej. Odgovornost za rezultate ravno tako 199. člen
               nekako v nasprotju s tem ciljem, prepoznava družbi najnevarnejših dejanj, težko bi ta
               kazniva dejanja opredelili, se pravi kazniva dejanja 101. izven službe, opredelili
               kot družbi najnevarnejša.  Kot
               smo videli že naj bi bili v tem posebnem oddelku zaposlene stalno samo tri osebe ob
               nekateri dodatni pomoči. Težko se bo tem trem osebam ukvarjati z vsemi kaznivimi
               dejanji, ki jih pač storijo pooblaščene uradne osebe. Še en argument več, zakaj bi
               morali ta kazniva dejanja omejiti, res tista najhujša.</p>
               <p>Gospod Fišer je prej govoril o zagotavljanju enakosti pred zakonom v smislu politike
               pregona. Ta enakost pred zakonom je vprašanje, ki se praktično pojavlja že vse od
               sprejema novele leta 2007. Vsi vemo, Ustava govori o tem, da so vsakomur zagotovljene
               enake pravice ne glede na razlikovanje takšnih in drugačnih okoliščin. Pojem
               diskriminacija je zelo širok, eden izmed segmentov diskriminacije, tudi
               diskriminacija v socialno ekonomskem vidiku, ki opredeljuje diskriminacijo kot
               nadlegovanje temelječe na družbenem razredu ali statusu. Mi menimo, da takšen zapis
               kot je sedaj, na nek način spodbuja prav tako diskriminacijo.</p>
               <p>Naj spomnim, januarja 2007, ko je bila sklicana nujna seja za takratno novelo zakona
               o državnem tožilstvu je bilo izrazenih več pomislekov ravno v tem smislu. Enega izmed
               pomislekov je takrat izreke mag. Božo Strle, ki je izjavil, citiram iz magnetograma:
               da posebna ureditev preiskave oziroma pregona v predkazenskem postopku se namreč po
               predlogu nanaša na vsa kazniva dejanja, ki se preganjajo po uradnih dolžnostih torej
               tudi na kazniva dejanja, ki niso v nikakršni povezavi s pristojnostmi oziroma službo
               oseb na katere se predlagana ureditev nanaša in torej tudi ne na varstvo pred
               nasiljem državnih represivnih organov. V tem delu predlagana posebna ureditev
               preiskave in pregona izhaja izključno iz osebnih lastnosti določenih oseb, kar
               zahteva posebno pozornost glede skladnosti z ustavnim načelom enakosti pred zakonom.
               Te osebnostne lastnosti seveda v tem primeru se nanašajo na poklic. Ravno tako na
               isti seji je izjavil, da hkrati ocenjujemo, da gre pri ravnanjih obravnavanih
               represivnih organov, ki pomenijo sum storitve kaznivega dejanja za najhujše kršitve,
               za najhujše posege in da je bil to pač razlog za sprejem novele.</p>
               <p>Na to dejstvo sta takrat opozarjala tudi člana odbora iz LDS-a in gospod Potrč, ki je
               zdaj sicer skočil ven, in sicer vprašanje je bilo, zakaj se je zakon oziroma taka
               ureditev ukvarja z vsemi kaznivimi dejanji, ne samo tistimi, ki so neposredno vezana
               na opravljanje takrat policijskih pooblasti. Zdaj govorimo o prisilnih pooblastilih,
               ker tukaj niso zajeti samo policisti.</p>
               <p>Tudi poslanka LDS je bila takrat mnenja, da predlagani zakon posega v načelo
               enakosti, ker uvaja organ, ki bo preganjal le določeno kategorijo storilcev.</p>
               <p>Razlog za takratno spremembo je bil naveden odločitev našega ustavnega sodišča in
               evropskega sodišča za človekove pravice. Šlo se je za en konkreten primer v katerem
               je prišlo do zlorabe policijskih pooblastil ampak treba je pa vedeti, da se takrat
               evropsko sodišče ni toliko ukvarjalo z vprašanjem primernosti sistema ampak bolj z
               vprašanjem kako policija preiskuje lastne prometne nesreče, govora je bilo pa
               predvsem o tem, da policija ne more neodvisno preiskovati same sebe v hudih zadevah
               kršenja človekovih pravic. Se pravi spet izhajamo iz kaznivih dejanj, ki so storjene
               v zvezi izvajanja prisilnih pooblastil.</p>
               <p>Še en argument, ki je bil podan tekom usklajevanja predlogov zakona. To je bil
               argument vrhovnega državnega tožilstva, da je taka ureditev bolj primerna z vidika
               zagotavljanja nepristranskosti obravnave. Argument, vrana vrani ne izkljuje oči, je
               bil omenjen, celo napisan na njihovi spletni strani, kot obvestilo za javnost, da
               policisti ne bi podajali kazenske ovadbe zoper policiste. Ta argument enostavno ne
               zdrži, ker gre za neko pavšalno oceno in že v naprej priodicira policijo kot
               pristranski organ. Treba je vedi, da gre nek kazenski postopek skozi več faz, prav v
               vsaki od teh faz se lahko pojavlja sum  neke pristranskosti in če bi zdaj dosledno sledili taki razlagi, potem
               bi bilo treba ustanoviti tudi posebne oddelke, ki bi obravnavala tožilce, potem
               posebne oddelke na sodiščih, ki bi obravnavala sodnike in tako naprej. V končni fazi
               se lahko celo ustanovi neka poslanska skupina, ki bo predlagala zakone, zato ker vsi
               vemo, da so poslanci pristranski in vlagajo zakone sebi na kožo, po tej razlagi ampak
               pač to ne gre tako.</p>
               <p>Na to je prej opozarjal tudi gospod Fišer, na pre normiranje in urejanje v naprej.
               Mislim, da gre v taki obliki kot je zapisana v tem predlogu ravno za to v naprej
               določena ocena pristranskosti policije. Osebno vidim ta posebni oddelek kot neko
               skupino s posebnimi znanji, ki je specializirana za prav prisilna pooblastila ne pa
               za neko pavšalno obravnavanje vseh kaznivih dejanj, ki jih pač storijo pooblaščene
               uradne osebe.</p>
               <p>Mnenja smo, da bi se pač moral člen, se pravi 2. odstavek 199. člena oblikovati tako,
               da bi bil posebni oddelek izključno krajevno in stvarno pristojen za pregon kaznivih
               dejanj, tu se stvar pri trenutnem predlogu zaključi, mi bi pa dodali, ki jih storijo
               uradne osebe pri izvajanju prisilnih pooblastil. Hvala lepa.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Hvala za vaš prispevek. Sledi prispevek gospoda Zorana Petroviča policijski sindikat
               Slovenije, prav tako o 199. členu. Na novo pa imam prijavljene naslednje govornike,
               gospod Stare, dr. Ivan Vele in na koncu jaz. Izvolite.</p>
            </sp>
            <sp who="SDT5:PetrovičZoran">

               <speaker>ZORAN PETROVIČ:</speaker>

               <p>Lep pozdrav spoštovani predsednik, navzoči.</p>
               <p>Temeljno neko izhodišče in formulacija o pravičnosti in enakopravnosti izhaja iz
               tega, da zakonodajalec podobne stvari ureja enako, različne pa seveda bistveno
               drugače.</p>
               <p>Mnenje sindikata h policistu se nanaša zgolj na en odstavek 199. člena, ki mu
               sindikat policistu iz vsebinskih in pravnih argumentov nasprotuje. Gre za to, da je
               pristojnost, torej izključno stvarna in krajevna pristojnost specializiranega oddelka
               osredotočena na kazniva dejanja, ki jih storijo pooblačene uradne osebe, ne glede na
               to, da ta kazniva dejanja niso povezana z uporabo policijskih pooblastil.</p>
               <p>Menimo torej, da za takšno ureditev ni izkazanih ne vsebinskih in ne pravnih
               argumentov, da bi zakonodajalec moral na takšen način urejati pristojnost tega
               oddelka.</p>
               <p>Namen drugačnega urejanja kazenskega oziroma pred kazenskega postopka je bil vezan na
               uporabo policijskih pooblastil in veta na tudi seveda na sodbo evropskega sodišča, ki
               je nekako govorila o organizacijskem in sistemskem pregonu kaznivih dejanja, kadar
               obstaja sum zlorabe policijskih pooblastil.</p>
               <p>Ta sodba se nanaša v celoti na konkreten posamični primer domnevnega policijskega
               nasilja. Tako naj bi država vsaj na videz zagotavljala večjo verodostojnost
               odkrivanja in preiskovanja tovrstnih kaznivih dejanj.</p>
               <p>V ničemer pa niso izkazani razlogi, da bi specializirani oddelek imel tudi stvarno in
               izključno krajevno pristojnost preiskovati tudi tista kazniva dejanja, ko jih
               policisti storijo izven službe oziroma am so kot osumljenci udeleženi v nekih čisto
               klasičnih splošnih zgodbah.</p>
               <p>Na tak način menimo, da se ne obravnava vseh državljanov enako ampak se jih
               diskriminira zgolj na podlagi poklica, ki ga opravljajo. S takšno ureditvijo pa
               zakonodajalec diskriminira tudi ostale državljane, ki imajo v teh postopkih posamezni
               pravni interes. Gre za to, da policija, večino teh splošnih kaznivih dejanj, torej
               <gap n="..."/><stage>/Nerazumljivo./</stage><gap n="..."/> ta ki se nanaša na uporabo policijskih pooblastil rešuje zelo
               hitro, učinkovito in strokovno.</p>
               <p>V zadnjem času smo priča, da na nivoju vrhovnega državnega tožilstva oziroma
               specializiranega oddelka nastajajo zastoji. Ampak ta del sicer se ne nanaša na delo
               sindikata ampak se evidentirajo pritožbe in nekako se potem tudi krivi posredno
               policijo, da je odgovorna, da nekemu oškodovancu ne omogoči pogledov
               <gap n="..."/><stage>/Nerazumljivo./</stage><gap n="..."/> ne omogoči uveljavljanja premoženjskih pravnih zahtev, kar
               enostavno  zahteve na
               specializiranem oddelku stojijo dalj časa. S predlaganim 2. odstavkom 199. člena
               Zakona o državnem tožilstvu se nekako uvaja drugačna obravnava, torej ki ne temelji
               na stopnji ogrožanja posamezno družbeno; posamezno pravne varovane dobrine, ampak na
               podlagi, kot rečene poklicne pripadnosti. To seveda vpliva na učinkovitost izvajanja
               policijskih pooblastil, kajti v tem času ti postopki visijo nad posameznim izvajalcem
               in definitivno vplivajo na suverenost in učinkovitost izvajanja teh postopkov. Seveda
               gre tudi, po našem mnenju, za zelo nevaren družben precedens, ker z enakimi argumenti
               lahko pričnemo ustanavljati tudi posebna sodišča, če že imamo posebna tožilstva.
               Urejanje tovrstne kazenske pravne procesne materije bi moralo izhajati iz
               enakopravnega obravnavanja, ne glede na poklic. V sindikatu torej ne nasprotujemo, da
               se v primeru suma zlorabe policijskih pooblastil izvaja eksterni pregon, kazenski
               eksterni<stage>(?)</stage> nadzor nad izvajanjem pooblastil. Nekaj podobnega sicer v okviru MNZ-ja
               se ukvarja že v pritožbenem postopku. S tem, da bi lahko zakonodajalec vedno težje
               oblike kaznivih dejanj urejal z drugačnim organizacijskim pristopom, na primer
               specializirani oddelki, posebne skupine tožilstev in tako naprej. To je razumljivo
               kadar govorimo o teži posameznega kaznivega dejanja, ki zahteva torej kompleksnost
               obravnave neke posebne strokovne zahtevnosti, ne pa, bom rekel, tako kot je kolega
               povedal, bagatelnih kaznivih dejanj ali pa v praksi na primer povzročitev prometne
               nesreče s hudimi telesnimi poškodbami, kar je lahko tudi zlomljena roka. In zaradi
               tega ta državljan, ki je udeležen v tej prometni nesreči s policistom mora čakati
               posebej navodila, kako bo specializirani oddelek odrejal, kakšne ukrepi; seveda tukaj
               je drugačen pristop in drugačna obravnava. Zakonodaja seveda, je s takšnimi izhodišči
               postala neko nedopustno in diskriminatorno stališče, da so policisti, že v osnovi
               tisti, ki imajo policijska pooblastila, takšna družbeno nevarna kategorija
               delinkventov, ki jo je potrebno obravnavati z nekimi posebnimi organizacijskimi
               oblikami, kot je ta specializiran oddelek, ki deluje znotraj Skupine za pregon
               organiziranega kriminala. Če bi sledili tem argumentom, kot se razglašajo, ki jih
               razglašajo tisti, ki argumentirajo takšno ureditev, potem bi, kot je tudi kolega
               omenil, potrebovali tudi posebne skupine za pregon notarjev, odvetnikov, sodnikov,
               tožilcev in drugih vplivnih kategorij, poklicev, z namenom enakega zagotavljanja
               navidezne nepristranskosti in pa še bolj zaradi bojazni po nekem osebnem in poklicnem
               kolegialnosti med temi poklici. V bistvu te in še druge kategorije imajo pa seveda
               neprimerno večji družben vpliv, kot jih imajo na podlagi pooblastil policisti, ki
               izvajajo praktično en ozek segment, pa še to po izrecnem navodilu tožilstva, torej po
               tem predkazenskem postopku in tako kot je vrhovni državni tožilec povedal, je tako
               ali tako predkazenski postopek dominus litis, je na strani tožilca, tako da policist
               izjemno malo takrat, ko izvaja te <stage>(nerazumljivo)</stage> se praktično mora ravnati po vseh
               teh navodilih, ki mu jih daje tožilec. Iz tega razloga menimo, da je potrebno slediti
               nekim argumentom, ki jih navajamo in sicer, da se ta pristojnost omeji zgolj, se
               pravi, na izvajanje in pa varovanje državljanov, če tako rečem, kadar policisti
               izvajajo prisilna pooblastila države. Gre tudi za stavkovni sporazum, kajti tovrstno
               obravnavanje je med policisti, v praksi govorim, povzročilo izjemno slab odziv,
               občutek neenakosti pred zakonom, kajti policisti vsakodnevno izvajajo ukrepe določene
               v predkazenskih postopkih in pri tem upoštevajo pogosto, ali pa običajno bi morali
               upoštevati načelo sorazmernosti, obzirnosti, česar pa pri obravnavanju, kadar so oni
               osumljeni istih kaznivih dejanj, niso deležni.  Seveda, en sistemski problem se je pojavil, na kar nas
               opozarja tudi praksa in pa zagovorniki, ki jih imamo, in sicer, da se je tukaj z
               združitvijo oddelka, ki ima tipično policijska pooblastila in pa tipično tožilska
               pooblastila, skoncentrirala ta zadeva in tudi ni jasno, v tem predkazenskem postopku,
               na kakšen način se odzivajo na protestne prologe odvetnikov in policistov, kajti po
               eni strani pravijo, da vodijo neformalni postopek, hkrati ima pa ta ista
               organizacijska struktura vse pristojnosti tožilstva in izvaja nek formalni postopek,
               tako da je že tukaj ena še strožja in izrazito neenakopravna obravnava policistov v
               teh primerih.</p>
               <p>Naslednja stvar, ki je, je vtis, da so dobili policisti nek signal, da so že v startu
               toliko problematični, da se za njih uvaja nek poseben režim predkazenskega
               postopka.</p>
               <p>V praksi ugotavljamo številne procesne zlorabe predkazenskega postopka, ko se
               policistom ne omogoča primeren rok za pripravo na obrambo, torej takrat v enem
               postopku vabijo kot po Zakonu o policiji, kjer gre za izjemno kratek rok, tako da
               niti ne morejo postaviti obrambe, po drugi strani taisti oddelek vabi tudi po teh
               določbah z EKP-ja.</p>
               <p>Menim, da tu ni potrebno ovreči argument tožilstva do nedavnega, da se na takšen
               način zagotavlja, da policisti ne preiskujejo sami sebe. Ta argument ne upošteva
               pravne ureditve predkazenskega postopka, saj vsak predkazenski postopek, ki ga je
               dolžan policist naznaniti, usmerja krajevno pristojni tožilec.</p>
               <p>Prav tako pa v policiji preiskuje sume kaznivih dejanj organizacijska enota, ki je
               ločena vsaj eden do dva nivoja višje od tiste, kjer se najbolj pogosteje pojavljajo
               ta kazniva dejanja, poleg tega so bila že pred letom 2007 pisna navodila in pisni
               protokoli, kako obravnavati, kadar je udeležen policist v določenem ali posameznem
               kaznivem dejanju ali celo v prekršku.</p>
               <p>Ob tem pa bi ob takšni argumentaciji nekoliko ironično postavil trditev, da bi potem
               tudi bilo potrebno drugače urediti obravnavanje prekrškov, ki so glede na končni blok
               sankcije in tako naprej kot jih spremljamo, še včasih hujše sankcije, kot so izrečene
               globe na nekih končnih sankcijah pri kazenskem pregonu.</p>
               <p>V tej zvezi je treba omeniti, da po uradnih podatkih, nimam podatka ali gre za že
               pravnomočne sodbe, je vse od leta 2007 do konca leta 2010 obsojenih na zaporno kazen
               vsega skupaj 4 policisti, kot pravim, nimam pa podatka ali so te sodbe že ali ne
               pravnomočne. Tako da menim, da ni potrebe za tako ostro poseganje in takšno
               organiziranost glede na neko realno stanje in ob tem predlagamo z naše strani, da se
               razmisli in sprejmejo ti naši argumenti in da se pri izvajanju policijskih pooblastil
               lahko urejajo drugačni pogoji, kajti gre za pooblastila, ki jih je dala država in ta
               bi s tem oddelkom nekako tudi varovala pravice državljanov, te temeljne človekove
               pravice, za vsa ostala kazniva dejanja, ki jih storijo policisti izven teh
               policijskih pooblastil ali celo v prostem času, pa se uvede enak postopek
               obravnavanja pred pristojnimi organi.</p>
               <p>Hvala lepa.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p> Hvala za vaš prispevek. K govornici vabim pa gospoda Darka Stareta, Komisija za
               preprečevanje korupcije. Njegova tema: obravnava osumljenih tožilcev v predkazenskem
               postopku, nadzorstvena pritožba.</p>
               <p>Izvolite.</p>
            </sp>
            <sp who="SDT5:StareDarko">

               <speaker>DARKO STARE:</speaker>

               <p> Lep pozdrav vsem skupaj. Jaz bom zelo kratek.</p>
               <p>Rad bi opozoril samo na dve stvari oziroma dva instituta, in sicer, z gledišča
               odpravljanja korupcijskih tveganj in pa konflikta interesov in ob dejstvu, da je
               danes v obravnavi temeljni sistemski zakon zelo pomembne državne institucije, torej
               Državnega tožilstva, tudi v komisiji pogrešamo pravno urejenost situacij obravnav
               državnih tožilcev, ko se pojavijo kot osumljenci kaznivih dejanj v predkazenskem
               postopku. Zakon ureja obravnavo pooblaščenih oseb s prisilnimi pooblastili z posebnih oddelkom, medtem
               ko situacije, ki so redke a vendar pomembne in terjajo neko ustrezno ureditev i
               izogib korupcijskim tveganjem in pa konfliktom interesov, se nam zdi pomembno na to
               opozoriti. Predlagatelja smo tudi v enem pisnem dokumentu pred meseci na to dejstvo
               opozorili vendar v predlogu tega zakona to ni bilo upoštevano. Mi ocenjujemo, da bi
               pravna regulacija tovrstnih situacij zagotovila predvidljivost obravnave takih
               postopkov, objektivnost in nepristranost, zaupanje v nepristranskost pri delu v
               postopku pri odločanju o takih primerih in pa seveda varovanje integritete tistih
               tožilcev, ki bi bili zadolženi za obravnavo takih primerov in pa integriteto
               inštitucije kot pomembnega organa v tej naši državi, ki je eden edini kompetententen,
               da odloča o kazenskem pregonu.</p>
               <p>Drugi moment oziroma vidik, ki bi ga pa rad izpostavil je pa povezan z ugotovitvami
               in pa razlogi za spremembo tega zakona in sicer povezan je z relativno
               neučinkovitostjo državnega tožilca ali pa organov, pravosodnih organov v pregonu
               gospodarskih kaznivih dejanj in pa korupcijskih kaznivih dejanj. V tej povezavi se
               nam zdi neprimerna rešitev oziroma ureditev tako imenovane nadzorstvene pritožbe. Gre
               za pospeševalno pravno sredstvo, posebej je poudarjeno, da je poudarjena ta časovna
               komponenta in v bistvu ni namenjena presoji vsebinsko in pa strokovno napačnih
               odločitev tožilca. To še posebej velja v primerih, ko gre za zavrženje kazenskih
               ovadb. Državni sekretar je omenil, da je ta razkorak med številom kazenskih ovadb in
               pa obsodilnih sodb zelo velik. Iz poročil državnega tožilstva tudi izhaja, da je tudi
               na drugih področjih veliko število izvršb kazenskih ovadb zaradi neutemeljenosti
               suma, kar samo po sebi na nek način postavlja vprašanje ali je ureditev normativna
               dejansko dovolj dobra in ustrezna, da zagotavlja učinkovito sodelovanje policije in
               pa državnega tožilstva. Namreč ne zdi se razumljivo in logično kako je mogoče, da 58
               do 60% kazenskih ovadb policije tožilstvo zavrže zaradi neutemeljenosti suma, ob
               dejstvu, da imamo posebno uredbo o sodelovanju, ob dejstvu, da v bistvu državno
               tožilstvo kot gospodar postopka usmerja delo policije, je to nekako nerazumljivo in
               nepojasnjeno. In iz tega vidika se nam zdi pomembno, da bi tudi razmišljali, da
               nadzorstvena pritožba kot pospeševalno pravno sredstvo ne zadošča, kajti vemo, da v
               primerih zavržb drugega kot subsidiarni pregon ni, v primerih ko gre pa za hujša
               kazniva dejanja, torej ko je interes po pregonu države večji od interesa posameznika,
               te možnosti praktično ni, če oškodovanec ni zainteresiran, državni organi pa kot
               subsidiarni tožilci ne morejo nastopati.</p>
               <p>Tako da s tega gledišča, se nam zdi ta ureditev, ne bom rekel korak nazaj ampak korak
               na mestu, ker dejansko učinkovitega in enostavnega pravnega sredstva zoper izvršbe
               kazenskih ovadb nimamo in s tega gledišča se nam dejansko zdi, da je to v bistvu
               neustrezno varovanje sistemskega vidika javnega interesa. Tako da v tej smeri bi
               radi, da bi se v nadaljevanju postopka obravnave tega zakona morda še razmišljalo in
               pa ta dejstva tudi upoštevalo. Hvala lepa.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Hvala vam. K besedi vabim prof. dr. Ivana Veleta evropska pravna fakulteta v Novi
               Gorici, njegov referat pa bo na temo ustavno pravnega koncepta obravnavanega predloga
               zakona. Izvolite.</p>
            </sp>
            <sp who="SDT5:BeleIvan">

               <speaker>DR. IVAN BELE:</speaker>

               <p>Iz predloga novega zakona ni prav videti, da bi bila ob koncipiranju tega predloga
               izčrpana vsa  možna razlaga,
               ki izhaja iz Ustave glede ureditev državnega tožilstva.</p>
               <p>V 2. odstavku 135. člena Ustave je rečeno, da ureditev in pristojnosti državnega
               tožilstva določa zakon, ta predlog se mi zdi pa da bolj kot po pristojnosti ali vsaj
               enako kot ob pristojnostih državnega tožilstva, govori tudi o pristojnostih
               Ministrstva za pravosodje. Tudi sam ta zakon je pravzaprav bil sprožen, da je
               potreben zaradi tega, da se tukaj razmejijo pristojnosti enega in drugega organa, pri
               čemer se človek sprašuje, kje pa je Ministrstvo za pravosodje bilo po Ustavi kaj dano
               v zvezi z delom funkcije državnega tožilstva. V razmerju do Ministrstev do pravosodje
               ima državno tožilstvo vendarle nek ustavno višji rang, že zato ker ga pač Ustava
               posebej določa zunaj sistema organiziranosti izvršilnih organov, na katerih na čelu
               je Vlada in ker mu tudi določa specialno funkcijo vlaganja in zastopanja obtožb, ki
               je nima noben drugi organ in je tudi ne more imeti. S tem ko se je v 136. členu
               govori o nezdružljivosti te funkcije, če jo opravlja državni tožilec hkrati s
               funkcijo v nekem drugem državnem organu, pa je hkrati tudi povedano, da državni
               tožilec tudi če bi hotel te svoje funkcije, ne more deliti z nekom drugim ali pa na
               drugega prenašati ali pa celo se drugemu podrejati v zvezi z izvrševanjem te
               funkcije. Mislim, da tukaj ministrstvo naj bi ostalo to kar je izključno servis za
               pravosodje tudi v odnosu do državnega tožilstva in nič več, tako da bi odpadle tiste
               zadeve, kaj jaz vem vključevanje v postopek imenovanja pa potem tudi državno tožilski
               red predpisovali pa ne vem kakšne vse te kompetence v odnosu do državnega tožilstva,
               ki državno tožilstvo to lahko pravzaprav vse samo opravlja. Mislim, da bi bilo treba
               državno tožilstvo resnično tu osamosvojiti tako kot predvideva Ustava seveda
               osamosvojitev pa pomeni tudi osamosvojitev odgovornosti in tudi povečanje notranje
               odgovornosti, pri čemer je treba upoštevati, da ima tožilstvo tudi druge zvode
               odgovornosti kot sicer nastopa kot zunanje nadzore in tako. Pri tožilstvu imamo lepo
               subsidiarni pregon, ki nam organizira to končno o tožilskih odločitvah, recimo tako,
               vedno presoja sodišče, imamo tukaj sodbe, strokovni nadzori tukaj najkvalitetnejši in
               nima kdo drug, da bi to ocenjeval. Mi moramo samo ugotoviti kdaj je tak nadzor
               potreben, da recimo uspel subsidiarni pregon lahko pomeni neko nezaupnico državnemu
               tožilcu, ki ni opravljal svoje naloge pregona.</p>
               <p>Bistvo samostojnosti funkcije državnega tožilstva je ravno v tem zakaj mora biti
               samostojen in neodvisen od drugih, ravno zato ker se od njega zahteva enaka uporaba
               kazenskega zakona za vse. Ljudje morajo biti v enakem položaju pred kazenskim zakonom
               in to se lahko prepusti samo enemu. Če se prepusti to večim ta enak položaj že odpade
               in tožilstvo se mora tudi s svojo notranjo organizacijo, pri čemer bi mu pustili
               nekaj več svobode in prožnosti, tako kot jo ima nasprotna stran recimo v kazenskem
               postopku, odvetniška pisarna in tako glede razporejanja zadev in vsega tega, zakaj
               tudi tožilstvo nebi tukaj moralo biti nekoliko bolj sproščeno njegovo
               <gap n="..."/><stage>/Nerazumljivo./</stage><gap n="..."/> ne pa vsekakor ga  napraviti na vsak način uniformiranega.</p>
               <p>Samo to bi še danes rekel, da po mojem ni v skladu s položajem državnega in funkcijo
               državnega tožilca po Ustavi govoriti o politiki pregona. Mislim, da zahteva za pregon
               nastane z določitvijo kaznivega dejanja v zakonu, pri čemer se ne upošteva možnost,
               da bi se preganjalo to na zasebno tožbo. Tu nastane zahteva in zdaj tožilec ne more o
               tem odločati ali bo to izpolnil ali ne izpolnil oziroma lahko se nastavi samo
               vprašanje nekega sanacijskega programa, da v določenem trenutku ni sposoben izpolniti
               vsega naenkrat in kako bo iz tega prišel ampak da bi pa on selekcioniral ta pregon in
               odločal to bom preganjal, to ne, to je pravilno kot je kolega povedal nazadnje vedno
               ostane na tem, da so bagatele pa tisto, kar ni vredno zaščite vedno pravici človeka.
               Tam je nazadnje, vse druge so neki višji interesi, tisti je pomemben kriminal ta
               trenutek, tisto kar pa gre, žuli pa posameznika, tisto ostane pa vedno bagatela in tu
               pri selekcioniranju takega pregona, nazadnje tudi pridemo do tega.</p>
               <p>Politika pregona to je ena nevarna igra, če se tožilcu prepusti politika pregona pa
               seveda še drugi, ker bo on to politiko s splošno politiko najbrž moral nekako
               usklajevati, saj vendar živimo v isti državi. In zdaj ta politika pregona lahko zelo
               spremeni tudi razmerja v pravni državi. To vpliva na sodstvo, recimo, če bo tožilec
               dobil pravico pogajati se o krivdi in kaj bo potem sodišče, sodišče bo postalo samo
               notar, zabeležilo bo, ta dva sta se sporazumela in tista domneva nedolžnosti za kaj
               še pravi Ustava, da mora biti ugotovljena s pravnomočno sodbo. Zakaj ne reče tudi z
               dogovorom med tožilcem in obdolžencem. Tako da mislim čisto prevzemati neke stvari,
               zlasti tole me moti, če bi se prevzelo to pogajanje za krivdo, to je ena deviacija
               ameriškega sodstva in če bi šli v to, če bomo zagrabili to deviacijo zaradi potrebne
               ekonomisti vseh drugih stvari, da si vendarle ne moremo pustiti tistega čistega
               luksuza pravnega delovanja države in to mislim, da bo nas mogoče bolj najedlo naš
               pravni sistem kakor sicer, tudi same zakone. Kakšen smisel ima potem, če tožilec ne
               vidi smotrnosti pregona za eno kaznivo dejanje, da prideš, da v kazenskem zakonu še
               vedno piše, da za primer <gap n="..."/><stage>/Nerazumljivo./</stage><gap n="..."/> kaznivih dejanj, da je treba za vsako
               kaznivo dejanje posebej določiti kazen. Kakšen smisel ima to potem? To se pravi, da
               bo postala to drugorazredna ampak samo potem je vprašanje pa tudi če ne bo zadaj
               stala samo politika in potem se to spreminja načelo zakonitosti, to smo v evropskem
               pravu uvedli zato, ker se drugače ni moglo preprečiti samovolje sodišč. Zdaj bomo šli
               in namesto samovolje sodišč onemogočili, da bomo omogočili pa tudi samovoljo
               tožilcev. Saj je lahko stvar tudi zapisana in tako saj ni rečeno, tista politika,
               ampak kljub vsemu je samovolja. Tako da ni važno ali je zapisano ali nezapisano, tako
               in tako bomo odločali oziroma tako in tako se mora odločati.</p>
               <p>Tako da mislim, da tu neke politike pregona vzpostavljati vnaprej, da je to en poseg
               v pravno državo, ki lahko počasi zelo spremeni razmerja.</p>
               <p>Glejte, zdaj evropsko sodišče, ko so se na evropsko sodišče obrnili tisti obsojenci,
               ki so bili potem po združitvi Nemčije obsojeni zato, ker so streljali na ubežnike čez
                   Berlinski zid. In so
               rekli, saj to pa v času, ko smo mi to delali, ni bilo kaznivo. Pa pokažite v tem
               zakonu, v katerem vašem zakonu ni bilo kaznivo, to je uboj človeka, saj to je
               kaznivo, ampak so rekli, ja dobro, praksa ni bila, pokažite mi, kje je pa praksa
               bila. Tožilci in politiki tega niso preganjali. In počasi lahko pridemo zopet na isto
               pot, če bomo šli glede politike pregona. Vendarle moramo, pravna država mora graditi
               na zakonitosti, politika je šele preddverje zakonitosti in tu nima smisla se vračati
               nazaj v preddverje.</p>
               <p>Samo to sem hotel.</p>
            </sp>
            <sp who="SDT5:CukjatiFrance">

               <speaker>VODJA FRANCE CUKJATI:</speaker>

               <p> Hvala, profesor Beletu. K govornici pa vabim dr. Vinka Gorenaka, predsednika Odbora
               za notranjo politiko, javno upravo in pravosodje. Prosim.</p>
            </sp>
            <sp who="SDT5:GorenakVinko">

               <speaker>DR. VINKO GORENAK:</speaker>

               <p> Hvala lepa. Kljub temu, da nisem na mestu predsedujočega, naj vendarle s tega mesta
               povem naslednje zadeve.</p>
               <p>Poglejte, predsednik Vrhovnega sodišča se je opravičil in hkrati sporočil, da ne bo
               poslal tudi nikogar drugega. To mi kaže na to, da živi svoje življenje v svojem
               svetu, nekje izven Slovenije.</p>
               <p>Varuhinja človekovih pravic se je opravičila, sicer, mislim, da je tukaj
               predstavnica. Sodniško društvo ni zainteresirano, da bi prišlo v to dvorano, tožilsko
               društvo ni zainteresirano, da bi prišlo v to dvorano, kljub temu, da obravnavamo
               enega, vsaj po mojem mnenju, najpomembnejših zakonov.</p>
               <p>Iz nastopa nekaterih predgovornikov bi človek sklepal, da bo tam nekje proti konca
               novembra sledil predlog predsedniku Republike za kako medaljo, ki bi jo lahko dobil
               predlagatelj tega zakona, to je gospod Zalar.</p>
               <p>Vendarle vam moram povedati, žal, eno naslednjo zadevo. V stranki, ki ji pripadam,
               vidimo popolno transformacijo pravosodnega sistema, in to ustavno transformacijo
               pravosodnega sistema, ker pravosodni sistem v tej državi ne deluje. Ali kot pravijo
               nekateri vidni pravniki, tudi predsednik države že reče, da slabo deluje in tako
               dalje, mi žal vidimo popolno ustavno transformacijo tega sistema, ker je situacija
               kritična.</p>
               <p>Jaz sem globoko prepričan, da lahko situacijo primerjam z brunarico, ki ima en vogal
               gnil, to je sodstvo in ga je treba zamenjati, veste, ker sicer bo ta hiša padla.</p>
               <p>Dr. Bele, jaz sem vam zelo hvaležen za vaš nastop, ker ste res povedali nekatere
               stvari, ki jih želim jaz nadgraditi v mojem nastopu.</p>
               <p>Kar se tiče Zakona o državnem tožilstvu, poglejte, Zakon o državnem tožilstvu ima
               obstoječi 81. členov, predlagani 246. Zakaj pa? Kaj se je zgodilo v tem času, kaj je
               problem?</p>
               <p>Poglejte, problem je naslednji. Zaradi političnih sporov ministra Zalarja z bivšo
               generalno državno tožilko je minister preprosto vključil tožilski red v ta zakon.
               Dalje je vključil obvezna navodila, obvezna navodila, ki mu jih je prepovedalo
               uporabiti Ustavno sodišče. Ustavno sodišče presoja ta obvezna navodila. Minister
               Zalar naredi obvod in predlaga to v ta zakon. Ustavno sodišče je jasno povedalo, da
               bo odgovorilo tudi na vprašanje umestitve državnega tožilstva glede na našo ustavo.
               Pa vendarle, tu pred nami je zakon, ki vse to spregleda. Pred nami je zakon, ki
               vključuje tudi akte, ki jih Ustavno sodišče ne dovoli uporabljati, kar v ta
               zakon.</p>
               <p>Veste, prvi člen govori o državnih tožilstvih. Torej, v Sloveniji več nimamo enotnega
               državnega tožilstva, ampak jih imamo več. Ustava pa govori o državnem tožilstvu, kaj
               torej imamo, za koliko tožilstev gre. Se vam ne zdi, da bo tukaj prišlo do neustavne
               situacije, po mojem mnenju, ja.</p>
               <p>Poglejte, posledično, vsaj zame vprašljivi členi, 151., 154., 158. 160. Tam sploh ni jasno, ali še imamo
               Vrhovno državno tožilstvo, ali jih imamo več. To, da imamo eno tožilstvo je razvidno
               samo iz 186. člena in to na posreden način. Vrhovno državno tožilstvo je brez
               pooblastil. Omenjeno je tako, obrobno, v 185. členu. Kako bo torej Vrhovno državno
               tožilstvo izdajalo neka splošna navodila, kako bo opravljalo nadzor, ne nazadnje,
               kako bo pisalo letna poročila. V 156. členu imate opredeljeno nadzorstveno pritožbo,
               ta se vloži na pristojno tožilstvo ali na ministrstvo, kaj pa je ministrstvo napram
               tožilstvu.</p>
               <p>Dr. Bele je lepo opredelil ta del, kje tožilstvo je, napram ministrstvu kot delu
               izvršilne veje oblasti. Kaj pa je torej Vrhovno državno tožilstvo, nič ne bo s tem.
               Ministrstvo, piramidalni sistem se mora enostavno pogovarjati z Vrhovnim državnim
               tožilstvom in ne more biti ministrstvo sogovornik 10 in toliko tožilstev v državi
               Sloveniji. Ampak potem bo ono imelo prevladujočo vlogo in ne Vrhovno državno
               tožilstvo.</p>
               <p>Vsi členi, ki ne upoštevajo piramidalne strukture so potrebni, po naši oceni,
               popravka. Država Slovenija ima po ustavi tožilsko organizacijo, eno in ne deset in
               toliko.</p>
               <p>Poglejte, 3. člen, samostojnost državnih tožilstev. Tako kot je tam zapisano je
               vezano na ustavo in zakon. Oprostite, ustava drugače govori. V tem zakonu se
               uporablja tisti člen, ki govori o sodnikih, o tožilcih pa govori en drug člen. In ne
               moremo govoriti, da je tožilec vezan na ustavo in da je vezan samo na ustavo in
               zakon, a potem na obvezna navodila ni več. Zakaj so potem ta predpisana, namreč
               obvezna navodila so še vedno predpisana s 167. in 168. členom, če pa je tožilec vezan
               samo na ustavo in zakon.</p>
               <p>Kako zagotoviti enotnost kazenskega pregona po 169. členu. Poglejte, mi imamo veliko,
               veliko besedi v tem predlogu zakona, ki govorijo o samostojnosti državnih tožilcev.
               Oprostite, kaj pa je samostojnost državnega tožilstva kot institucije, to pa ne
               obstaja. To na široko odpira možnosti politike za poseganje v tožilske organizacije,
               ki jih je potem več.</p>
               <p>Oprostite, zakon je pisan tako, kot da bo minister Zalar večno sedel na ministrstvu,
               ne glede na politični sistem, ne glede na to, da se bližajo volitve in ne glede na
               to, da se nakazuje bodoča koalicija, bodoča volilna stranka ali kakorkoli. Tudi, če
               se v tisti čas postavim, ne bi mogel zagovarjati takega zakona. Celo nasprotno bi
               rekel, če bi desna politična opcija predlagala tak zakon, bi bil vik in krik. A se
               spomnimo, kaj se je dogajalo s kazenskim zakonikom, ko je minister javno razglasil,
               da ne velja za mladoletnike, kot da bi bili vsi pripravljavci tistega zakona
               diletanti, pa niso. Tudi Ustavno sodišče je reklo, da je vse v redu z njim.</p>
               <p>Kje torej člen o samostojnosti državnega tožilstva kot institucije, mi ga nimamo,
               oprostite, v tem predlogu zakona ne. Kje je določeno zakonito, samostojno in
               pravočasno delo tožilcev? V 3. odstavku 7. člena se omenja, samo omenja, kaj pa se bo
               zgodilo, če se nam pripeti <q>"železnik"</q>, nič se ne bo zgodilo. Samostojnost tožilcev v
               primerjavi s sodniki ni mogoče, sodniki imajo nad seboj še nekaj možnosti
               preverjanja, na višjih sodiščih in tako dalje, ne nazadnje tudi do Ustavnega
                  sodišča in tako dalje, koga
               pa ima nad seboj samostojni tožilec v zgornjem Dupleku, karikiram seveda.</p>
               <p>Sedanji zakon omogoča neke vrste nadzor, govorim vse o podpisu, zakon je korak nazaj,
               nobenega nadzora nad tožilci ne bo, še najmanj pa ga bo moral imeti vrhovni državni
               tožilec. In prepričan sem, da ga potrebuje, ker ga več ne more voditi tožilske
               organizacije.</p>
               <p>V 173. členu je sicer dopuščen nek nadzor <q>"post festum"</q> oprostite ampak <q>"post festum"</q>
               nadzor ni nič. Tudi predsednik vrhovnega sodišča <q>"post festum"</q> nadzira zadevo Satex
               ampak kaj nam to pomaga, da vključevalci so že plačali 11 milijonov evrov. <q>"Post
               festum"</q> nadzor za nas ni sprejemljiv.</p>
               <p>10. člen, samostojnost državnih tožilstev spet, torej jih imamo več. Ali ukinjamo
               generalno državno tožilstvo kot enotno inštitucijo. Člen je popolnoma v ne skladu z
               ostalimi členu, ker zakon ne govori o samostojnosti državnega tožilstva je slutiti,
               da ustanavljamo torej deset in toliko tožilstev, kot priveskov izvršilne veje
               oblasti, kot da ne vem, nimam besed.</p>
               <p>Člen veže tožilce na odločitve sodnih oblasti, to je skregano z logiko. Ta člen ne
               sodi v ta zakon, bodo tožilci torej še sploh vladali pritožbe, če so pa vezani na
               sodno vejo oblasti, ali bodo vladali pritožbe. Ne vem. Tretji odstavek določa da
               Vlada sama ali preko ministra določa kadrovske <gap n="..."/><stage>/Nerazumljivo./</stage><gap n="..."/> nadzorstvene
               naloge do tožilstev, torej bo tudi proračun imel deset in toliko postavk, namesto
               ene, ki je danes. To je sesutje tožilske organizacije. Kje je torej samostojnost
               tožilske organizacije, če so tožilstva samostojna in ne tožilska organizacija.</p>
               <p>V prvi enačici je bilo celo jasno zapisano, da je tožilstvo del izvršilne veje
               oblasti, to sicer je zdaj ven vrženo ampak to kaže na jasni znak ministra Zalarja,
               kaj on želi. On želi biti vrhovni državni tožilec, obstoječega pa ne vem zakaj bi
               imel. Možnost poseganja Vlade in ministrstva je nakazala v mnogih členih, vas ne bom
               s tem obremenjeval ampak mnogo členov je takih, kjer kaže, da lahko Vlada posega.
               Vlada ima lahko le upravni nadzor, oprostite, ne more biti nobenega drugega nadzora.
               Še vedno menim, da je to vsaj prikriti organ v sestavi Ministrstva za notranje
               zadeve, tako kot je danes napisano. Dejanska situacija je po predlogu zakona taka, da
               vlogo generalnega tožilstva opravlja minister. 4. člen ponavlja vsebino prvega člena,
               zakaj pa? Ne vem.</p>
               <p>Drugi odstavek, vsa državna tožilstva so torej proračunski porabniki, bomo imeli
               deset in toliko postavk.</p>
               <p>15. člen, nepotrebno ponavljanje za italijansko, madžarsko narodno skupnost glede
               stroškov. Zakaj pa, saj to ni potrebno ponavljati.</p>
               <p>17. člen, poglejte, vse ki ste dajali priznanje piscem tega zakona, glejte kaj pravi
               17. člen, sedaj je situacija taka, da generalni državni tožilec ministru predlaga
               državno tožilski red. Ja kaj pa je v bodoče? Izda ga pa minister. Kako je pa novo
               stanje? Po novem stanju, torej po stanju tega predloga zakona je pa generalni državni
               tožilec tisti, ki sme dati mnenje. Prvi tožilec države lahko da mnenje politiku,
               ministru, mnenje mu bo smel dati. Ja, lepo vas prosim. Mnenje bo torej dajal, ne pa
               da bo predlagatelj te zadeva ampak odločal bo še vedno politik minister. Želel bi si
               kot opozicijski poslanec v neki drugi koaliciji, da je temu tako, vendar se take
               situacije bojim, bojim se take situacije. Ne vem kaj bo s posledicami odločitve
               ustavnega sodišča, mislim da prehiteva ta zakon. Državno tožilski red je vključen, je
               ključni strokovni predpis in ne sodi v zakon. Vsi, ki ste govorili o pre
               normiranosti, ja povejte, državni tožilski red gre ven, obvezna navodila grejo ven,
               tako povejmo tem točkam in nič drugega  obvezna navodila gredo ven. Tako povejmo tem točkam in nič drugega. To
               je nov dokaz, da namerava minister voditi tožilstvo, čisto nič drugega.</p>
               <p>18. člen, varovanje samostojnosti državnih tožilstev, spet torej, ne tožilstva, kaj
               pa je varovanje samostojnosti državnega tožilstva. Oprostite, brez samostojnosti
               državnega tožilstva kot celote ni samostojnosti državnih tožilcev. Če prvi komandant,
               če rečem v nekoliko vojaškem jeziku, ne bo imel v rokah vseh vzvodov, od prvega do
               zadnjega za vodenje neodvisne, z ustavo zajamčene tožilske organizacije in če bo
               minister katerikoli, rdeči, beli, črni, karirasti, vplival na tožilske organizacije,
               oprostite, smo mi izgubili tožilsko organizacijo.</p>
               <p>Drugi odstavek je nepotreben, se podvaja v 2. členu.</p>
               <p>19. člen je zelo podoben 7. členu, gre za podvajanje, na novo prinaša nekatere
               prekrške na tožilstvo.</p>
               <p>21. člen, 2. in 5. odstavek sta v popolnem nasprotju, gre za zastopanje pred
               sodišči.</p>
               <p>31. člen, vodja državnega tožilstva se mora o kandidatu za tožilca posvetovati s
               kolegijem. To je navidezno zelo demokratično, ampak, poglejte, znan pa je tudi primer
               neke gospe, ki ni mogla postati namestnica tožilca, je pa danes vrhovna sodnica. To
               je tudi rezultat eventualnih posvetovanj.</p>
               <p>Državnotožilski svet z dvotretjinsko večino predlaga imenovanje nekega kandidata, a
               veste kaj pa naprej, minister pa reče, ne. Državnotožilski svet, ki bo z
               dvotretjinsko večino predlagal nekega kandidata, mu bo politik, minister lahko rekel
               ne. To ne gre.</p>
               <p>44. člen, vodja državnega tožilstva mora evidenco o dežurstvu predložiti generalnemu
               državnemu tožilcu ali pa k ministru. Zdaj bo minister gledal, kje bo kateri državni
               tožilec. To je približno tako kot v policiji, ko pridem v kakšen drug nadzor, o
               katerem danes ne smem in ne morem govoriti, pa vidim zelo jasno situacijo, da za
               točno določeno osebo se počaka točno določeni preiskovalni sodnik. Oprostite, več o
               tem ne smem. Vodja državnega tožilstva, zakaj to, minister lahko opravi to v okviru
               rednega upravnega nadzora, on ne rabi nič tekočih spiskov dežurnih tožilcev.</p>
               <p>79. do 92. člen govori o disciplinski odgovornosti. Saj navidezno je spet vse v redu,
               celo cel kup teh rešitev je naštetih, ampak to je proforma, kaj so te odločbe, so
               popolnoma ohlapne. Poglejte, kaj piše v predlogu zakona - disciplinski postopek je
               hiter. Bravo! Kaj pa je to hiter disciplinski postopek? Mogoče je to 14 let ali kaj
               to je. Mislim, to je brez veze, da je notri.</p>
               <p>Poglejte, naprej. Pobudnik za disciplinski postopek in predlagatelj je lahko
               minister. Lepo vas prosim! Lepo vas prosim! Minister bo predlagal disciplinski
               postopek, torej mu ne bo všeč neki tožilec, ki bo nekaj preganjal, bo našel nekaj
               tako-tako in bo rekel, izvolite, disciplinski postopek. Drugostopenjsko disciplinsko
               sodišče ima 4 sodnike in 2 tožilca, tožilci bodo v tem pogledu torej pokorni, sluge
               sodniku. Kaj pa je ta isti minister predlagal za odvetnike? Kaj je ta isti minister
               predlagal za stečajne upravitelje? Predlagal je, da sodijo sami sebi po sistemu vrana
               vrani ne izkljuje oči. Odvetniki danes ponovno sodijo sami sebi. To velja tudi za
               stečajne upravitelje, ne, tožilcem pa ne, ker bodo tam pač sodniki.</p>
               <p>96. člen, začasna oprostitev plačila sodnih taks, stroškov v primeru tožbe tožilca.
               Poglejte, so oproščeni. Jaz proti temu nimam nič. Sprašujem pa ministra in tudi vas
               iz strokovne javnosti, ali ne bi tako določilo uveljavili tudi za delavce
                  SCT-ja, tudi za delavce
               Merkurja, Steklarske nove in še koga. Zakon sem predlagal trikrat, gospe in gospodje,
               trikrat je ta vladna koalicija to zavrnila in rekla, ne, delavec mora plačati sodne
               stroške. A smo pošteni do teh nevidnih delavcev, ki sem jaz danes dobil tako pismo
               njihovo, ki nimajo kaj jesti? Jaz torej ne nasprotujem tej določbi, ampak bodimo
               pošteni tudi do delavca.</p>
               <p>97. člen, Državnotožilski svet. Oprostite, vsi ki hvalite zakon, danes je situacija
               jasna, vsi člani Državnotožilskega sveta so iz vrst tožilcev, politik, minister
               predlaga enega. Kaj pa pravi predlog zakona, 4 so še tožilci, 4 bo predlagal
               predsednik Republike, enega pa minister. Vse lepo in prav, če bi imeli neodvisnega
               predsednika Republike, ampak ni situacija v tem, pustimo vendar stari člen. Zakaj pa
               bi politik predsednik države posegal v to, poleg ministra. In tožilci nimajo niti
               večine v Državnotožilskem svetu. To je nemogoče stanje. Kje je torej neka strokovna
               samostojnost tožilstva, je ni več. Zelo razširjene pristojnosti ima Državnotožilski
               svet, generalni državni tožilec pa ni njegov član. Ja kako? Državnotožilski svet,
               generalni državni tožilec pa ne more biti član. Državnotožilski svet postaja organ
               upravljanja, celo vodenja, popolnoma nejasno <stage>/Nerazumljivo./</stage> generalnim državnim
               tožilcem in Državnotožilskim svetom. Državnotožilski svet, poglejte v nadaljevanju,
               daje mnenja k poročilu tožilstva.</p>
               <p>110. člen, generalni državni tožilec ne sme prevzeti posameznih zadev. Ne vem zakaj.
               Pa bi naj bil, jaz mislim, da je, osnovna vrhovna avtoriteta na tem področju.</p>
               <p>111. člen, generalni državni tožilec je vodja Vrhovnega državnega tožilstva. Kaj pa
               tožilske organizacije kot celote, ni. Razmerje do Državnotožilskega sveta, ministra,
               niso znana. Tudi ta določba, o kateri je nekdo govoril, 64 let, je precej
               diskriminatorna proti vrhovnim državnim tožilcem. Z dnem imenovanja pridobi pogoje za
               vrhovnega državnega tožilca. Tudi to piše v zakonu. To je tožilec, lahko tudi tožilec
               začetnik. Tožilec začetnik lahko postane vrhovni državni tožilec, vsaj po sedanji
               verziji. Poglejte, to je podobno s situacijo, ki jo ministrova stranka predlaga v
               Zakonu o policiji. Namreč, generalni direktor policije, ki ni nujno, da je policist,
               z dnem imenovanja dobi policijska pooblastila. To piše v sedanjem zakonu. To je
               popolnoma isto, kot da se kdorkoli od nas tukaj sedečih prijavi za direktorja
               porodnišnice in z dnem imenovanja postane ginekolog. A se hecate? To je nemogoče. To
               je isto kot da bi na univerzi, na fakulteti, asistent se prijavil za dekana, verjetno
               ne gre.</p>
               <p>127. člen, razrešitev vodje tožilstva, če kako drugače poseže v delo tožilca.
               Poglejte to zadevo. To je čista posledica spora med ministrom Zalarjem in generalno
               državno tožilko nekdanjo. Pravi, da je razrešitev vodje tožilstva mogoča, če vodja
               tožilstva kako drugače, to je dikcija iz zakona, poseže v delo tožilstva. Kaj pa je
               to drugače, kaj to je? Kaj to je, če kako drugače poseže? Torej, tudi če ne krši
               predpisa in ravna zakonito. Če torej vodja tožilstva v Celju ne krši nobenega
               predpisa, ravna zakonito in na nekaj opozori tožilca, jo lahko zato razreši. To je
               nemogoče stanje.</p>
               <p>131. do 135. člen. Jaz mislim, da je zelo veliko, preveliko število kolegijev, vedno
               je izpuščeno na kolegiju, ne vem zakaj, specializirano tožilstvo, prevzemanje nalog
               vodje, bom to skrajšal, jaz
               mislim, da gre za osmerec brez krmarja, bi rekli, glede na število teh kolegijev, ki
               imajo ne vem kakšne pristojnosti, potem vemo, kam to pripelje.</p>
               <p>142. in 143. člen, letni razpored dela. To je čisto povzemanje obveznih navodil, ki
               jih je zadržalo Ustavno sodišče.</p>
               <p>148. člen, letna poročila. Pišejo jih vodje tožilstev, pošljejo jih ministru, torej
               10 in toliko tožilcev bo pisalo poročila, vodje tožilstev, ki jih bodo poslali
               ministru. Generalni državni tožilec piše svoje poročilo, pošlje ga Državnotožilskemu
               svetu in pa ministru, ne več v Državni zbor. Torej je spet minister alfa in omega.
               Enotnega letnega poročila ne bo več, tako jaz razumem zakon, mogoče v tem delu
               predloga zakona nisem dovolj dobro prebral, ampak enotnega poročila za tožilsko
               organizacijo po moji oceni ni več. Vodja specializiranega oddelka tožilstva in vodja
               oddelka za preiskave prisilnih pooblastil, pa tudi Državnemu zboru, kar sicer zelo
               težko razumem. Še skupno poročilo za Državni zbor pripravi generalni državni tožilec
               potem, to bo verjetno nek izvleček, tako kot bo izvleček poročila, ki ga pošilja
               ministrica za notranje zadeve glede dela Nacionalnega preiskovalnega urada.</p>
               <p>158. člen, 3. odstavek, minister lahko pogleda v vsak dokument tožilstva. Poglejte,
               kaj piše v zakonu, minister lahko pogleda v vsak dokument tožilstva. Saj ne vem, a bi
               se človek začel smejati, ali ne. Kje je torej samostojnost tožilstva? Poglejte, celo
               policija se je samoomejila. Minister za notranje zadeve v predprejšnjem mandatu, dr.
               Bohinc. se je samoomejil, Ustavno sodišče je reklo, da ima minister pravico tako in
               tako, tam je naštelo te zadeve, pa se je minister samoomejil, 2. a, b, c, č člen, če
               pogledate Zakon o policiji, in pravi, vse zadeve, ki jih prevzema državni tožilec,
               minister nima pravico niti vprašati, kaj je tam notri. Niti vprašati ne more, kaj je
               tam notri. Gospod Stare bo vedel, ker tudi dobro pozna to zadevo. Torej zdaj minister
               bo pa pri tožilcu lahko vse videl. jaz ne vem, kaj bi o temu reklo Ustavno
               sodišče.</p>
               <p>170. člen, prevzem zadev, to je prenos iz obveznega navodila, 192., 198. Poglejte,
               sedaj skupina za pregon organiziranega kriminala, 15 let delovnih izkušenj imajo, a
               jih je gospod minister kaj vprašal, odgovor je ne. Oni vedo pa največ o tem, ampak se
               jih ne vpraša. Sedanja vodja bo pa edina, tudi ne vem zakaj, katere delovno mesto bo
               razpisano na novo, vsi ostali bodo ostali, ta gospa pa bo zamenjana po 220. členu.
               Zakaj pa? Jaz ne vem, kaj ministru ne paše.</p>
               <p>199. do 203. člen, oddelek za preiskave in pregon zlorabe prisilnih pooblastil, o
               čemer sta govorila predstavnika policijskega sindikata. Naslov, poglejte, oddelek za
               preiskovanje in pregon zlorabe prisilnih pooblastil je čisto zgrešen, naslov je
               popolnoma zgrešen, pa da ne bom predolg, mislim, da ga je treba popraviti. Kaj je to
               zloraba prisilnih pooblasti? Vsa pooblastila so na nek način prisilna, na nek način
               so. Kaj je to zloraba? Zavestna, namerna, iz malomarnosti, to je popolnoma nejasno tu
               notri.</p>
               <p>Sum prekoračitve pooblastil in kršitve človekovih pravic, torej širjenje tudi na
               <stage>/Nerazumljivo./</stage> in SOVO, jaz moram reči, pri tej zadevi, ne glede na to, da v
               tožilskih vrstah ni posluha za spremembe, ki jih je sindikat predlagal, mislim, da je
               tudi v prejšnji sestavi bila taka situacija, pa vendarle na osnovi poznavanja
               nekaterih zadev, na osnovi neke monografske publikacije, ki jo pišem na to temo,
               skupaj z nekaterimi sodelavci na fakulteti, kjer poučujem, je treba zelo jasno reči,
               da takega modela v Evropi ni. Preverite, poglejte, jaz ga nisem našel, pa sem
               približno 20 držav Evrope pregledal in takega modela žal ni. Ne zavzemam se zdaj
               zato, da je treba iti popolnoma po tej liniji, kar so sindikalisti predlagali,  sem pa hkrati skeptičen do
               določil, ki so sedaj veljavna ali pa sedaj predlagana. Mislim, da bi se sindikalisti
               morali usesti, pomeniti in dogovoriti za primerno rešitev, ker takega modela žal jaz
               nisem našel.</p>
               <p>Za zaključek nekaj takih splošnih zadev. Jaz sem dobil v zadnjih dveh mesecih, to bom
               kar javno povedal, tudi generalnemu državnemu tožilcu, vrsto, vrsto pripomb,
               strokovnih pripomb, ki so jih spisali tožilci, tožilci so jih spisali. Jaz nisem
               strokovnjak kakšne prve sorte za tole področje, daleč od tega, ampak mene tožilci
               opozarjajo na zadeve, o katerih sem govoril. Jaz verjamem, gospod generalni državni
               tožilec, dr. Fišer, da ste vi to tudi dobili in da poznate vse te pripombe. Jaz vas
               pozivam, da poslušate svoje podrejene in ne ministra. Jutri bo prišel nov minister,
               ki bo ne vem kaj, ne morete in ne smete se podrediti ministrom, če želite samostojno
               tožilsko organizacijo.</p>
               <p>Še tole. Naj povem, da je Državni svet ta zakon absolutno zavrnil, ne pozabite tega,
               absolutno ga je zavrnil. Jaz imam obvestila Zakonodajno-pravne službe, poglejte,
               Zakonodajno-pravna služba Vlade, je bila proti temu zakonu, naštela je vrsto stvari,
               minister je to povozil, minister je isto povozil mnenje Zakonodajno-pravne službe o
               KZ-1 <stage>/Nerazumljivo./</stage>, dr. Bele se bo spomnil. Pa ga je opozarjala Zakonodajno-pravna
               služba Vlade, da nima prav, pa ga je opozarjala Zakonodajno-pravna služba Državnega
               zbora, da nima prav. Ne, z glavo skozi zid je šel. Pri tem zakonu je nekaj podobnega.
               Zakonodajno-pravna služba Vlade pravi ne, mnogim členom tega zakona, ne, minister jih
               je povozil. Zakonodajno-pravna služba Državnega zbora ima toliko pripomb, da jih jaz
               še nisem videl v 7 letih, kar spremljam delovanje Zakonodajno-pravne službe Državnega
               zbora. Zakonodajno-pravna služba Državnega zbora v tem trenutku usklajuje ta zakon z
               vidika amandmajev z delavci Ministrstva za pravosodje, ne je odgovor. Minister se
               obnaša kot voznik tanka proti Zakonodajno-pravni službi. Ustavite ga, tudi vi, gospod
               državni tožilec.</p>
               <p>Hkrati naj na koncu opozorim še na eno zadevo, ki se danes dogaja še vedno, mislim,
               da ni nobenih sprememb po prihodu novega generalnega državnega tožilca. Če povežem s
               spremembami kazenskega zakonika, ki prihajajo, če povežem s spremembami Zakona o
               kazenskem postopku, ki so na vidiku, glejte, dobivate enormne količine dela več.
               Minister pa je vam ustavil zaposlovanje, vsaj po mojih podatkih, jaz ne vem, ali vam
               kaj dovoljuje zaposlovati ali ne, pri prejšnji tožilki tega ni dovolil. Kolikor pa
               vem, pa tudi vam ne dovoljuje novih zaposlovanj.</p>
               <p>Glejte, jaz razumem krizo v tej državi, ampak zakaj pa kriza velja za tožilstvo, ne
               velja pa za šolstvo. Minister za šolstvo pa veselo zaposluje, tisoč jih je zaposlenih
               letos na novo v državni upravi. Ja hudiča, a potem za tožilstvo jih pa ne bo? To je
               nemogoče stanje.</p>
               <p>Za zaključek moram reči, da kar se tiče naše Poslanske skupine tega zakona ne bomo
               podprli, jaz pozivam ministra, da ga domov odnese, ker je nemogoče stanje. Zakon po
               naši oceni sploh ni primeren za nadaljnjo obravnavo. Tako kot je napisan, je odraz
               nekega napadalnega, skrajno nekorektnega in pristranskega odnosa ministra do nekdanje
               generalne državne tožilke. Ne vem, kakšen odnos je danes, ampak tako kot napisano,
               tako je.</p>
               <p>Se spomnite vsega vpitja ministra in groženj, ki jih je imel takrat v KZ-1. Se
               spomnite vsega vpitja, ki so bila v zadevi Baričevič? Z njegove strani, s strani ministrice za notranje
               zadeve. A se spomnite, kakšen vik in krik je bil v tej državi, ko je generalna
               državna tožilka vprašala policista, ali ste pregledali te in te sledove v zadevi
               Baričevič. To je bilo lomljenje hrbtenice, to je bil napad na tožilca. Grozno, kajne!
               Potem pa ugotovimo po letu dni, da so krvni sledovi v 2. nadstropju, policisti so pa
               ogled opravili, ne. Krivda je bila pa na generalni državni tožilki, ja lepo vas
               prosim, tako poseganje je tudi malo čudno.</p>
               <p>Skratka, mi nameravamo ta zakon absolutno zavrniti, ker je naša prioriteta ustavna
               transformacija celotnega sodnega sistema, pri čemer seveda vidimo tožilsko
               organizacijo kot neodvisno tožilsko organizacijo, zapisano v ustavi in seveda, kar se
               tiče sodnega sistema, to bom tudi javno rekel, učinkovit sodni sistem. Vse stvari, ki
               se danes dogajajo, niso več normalne. Jaz jih ne bom našteval, zadeva Satex, sodnik
               preprosto zapiše, da je bil na bolniški, pa je nekaj zastaralo. To je isto, kot da bi
               direktor Revoza Novo Mesto prodajal avtomobile, pa bi rekel, imam krasen avto,
               Laguna, nima pa volana, veste, ker je bil en delavec na bolniški. Veste, se dogaja v
               pravosodju, zato je pravosodni sistem potreben ustavnih reform, ki bodo zagotovile
               učinkovito delovanje na tem področju.</p>
               <p>Hvala lepa.</p>
            </sp>
            <sp who="SDT5:CukjatiFrance">

               <speaker>VODJA FRANCE CUKJATI:</speaker>

               <p>Hvala, dr. Gorenaku. Ker prijavljenih k razpravi ni več, sprašujem gospoda Škrleca,
               ali želi še komentirati dosedanjo razpravo. Izvolite, imate besedo.</p>
            </sp>
            <sp who="SDT5:ŠkrlecBoštjan">

               <speaker>BOŠTJAN ŠKRLEC:</speaker>

               <p> Hvala lepa, gospod predsedujoči. Do kakšnih pol ure nazaj sem živel v prepričanju,
               da je ta razprava danes javna predstavitev mnenj, namenjena stroki in ne politična
               diskusija, ki ji bomo gotovo priča v nadaljevanju tega zakonodajnega postopka in ki
               smo ji bili priča tudi v preteklosti.</p>
               <p>V zvezi s tem niti ne bom posebej odgovarjal na te očitke, ki so bili nametani takole
               iz rokava in pravzaprav v nasprotju s tem, kar piše v zakonu, bi pa povedal to, da v
               eni stvari se zagotovo z gospodom Gorenakom ne strinjava, niti jaz osebno niti
               predlagatelj. Namreč v konceptu državnega tožilstva. Državno tožilstvo ni piramidalna
               struktura, ni vojska, kjer je prvi odgovorni komandant, temu so pa vsi poslušni. Te
               časi so mimo. To smo imeli v prejšnjem sistemu. Jaz kot pripadnik mlajše generacije,
               upam, da sem še pripadnik mlajše generacije, si ne želim takega sistema, v katerem bo
               tožilstvo monokratičen organ.</p>
               <p>Kar se pa tiče ostalih navedb, kaj vse v zakonu ni v redu, in kaj vse ta zakon
               predvideva, naj povem samo to, gospod Gorenak, jaz sem vam v splošni razpravi
               povedal, da imate napačne opomnike. Opomniki, ki temeljijo na pripombah, dane na
               osnutke, ki niso več aktualni. Tudi danes je tako. V 10. členu ni vezanosti na
               odločitve sodne veje oblasti in tudi je določba o tem, da generalni državni tožilec
               lahko vzame zadevo. Toliko o tem, koliko so kvalitetne vaše razlage tega zakona.</p>
               <p>Da vse določbe, praktično brez izjeme, jaz bom z velikim veseljem prebral ta
               magnetogram, ker enostavno ni bilo možno tega slediti in bom na naslednjih obravnavah
               lahko podrobno debatiral o teh navedbah, ki ste jih danes izdali. Lahko povem samo
               to, da ne držijo. O tem, koliko v resnici držijo, naj pove samo to dejstvo, da trdite
               ves čas, da tožilci v Državnotožilskem svetu nimajo večine. Tožilci v
               Državnotožilskem svetu 5, zunanji so pa štirje. Mislim, da to pove vse o tem, kakšni
               so argumenti, ki smo jih pravkar poslušali.</p>
               <p>Sicer pa moram reči, da me veseli, da smo v strokovni razpravi, ki smo ji bili priča
               pred tem, slišali poglede o tem, kakšen naj bo koncept tožilstva, da bo tožilstvo
               ustrezno in sposobno  ukrepati
               na aktualne dogodke, ki jih prinaša razvoj, tako družbe, kot tudi kriminala, kar je
               neločljivo povezano z razvojem družbe.</p>
               <p>Da je koncept samostojnega tožilca tisti koncept, ki ga ta zakon nadgrajuje, mi je v
               posebno zadovoljstvo, z veseljem tudi slišim, da koncept politike pregona uživa
               večinsko podporo, seveda, z nekaterimi pomisleki, ki so lahko tudi utemeljeni oziroma
               so lahko predmet poglobljene razprave, mislim pa, da na načelni ravni ne more biti
               dvoma, da razvoj družbenega razmerja, ki smo mu priča v zadnjih desetletjih, narekuje
               tožilsko organizacijo, ki bo sposobna reagirati na ta razvoj in je potrebno zreti
               naprej in ne nazaj.</p>
               <p>Veseli me tudi, da je ideja o Državnotožilskemu svetu, kot pravemu organu tožilske
               samouprave, ki bo prevzel ključne vloge v postopkih kadrovanja in zlasti v postopku
               določanja politike pregona in da so zaradi tega v ta organ vključeni tudi zunanji
               predstavniki, večinsko dobro sprejeta. To so namreč ključne novosti, ki jih ta
               predlog zakona prinaša.</p>
               <p>V zvezi s specializiranim državnim tožilstvom, kot sem že povedal, mnenje Vlade je,
               da je ustanovitev posebnega, 12. državnega tožilstva strokovna oziroma organizacijska
               in kadrovska okrepitev tega kar imamo danes in da bo ta okrepitev pomenila boljšo
               odzivnost na aktualne oblike kriminala.</p>
               <p>Morda na kratko le še o 199. členu, o katerem je bilo dosti govora. Zavedamo se, da
               je ta člen lahko razumljen v policiji z nekim nelagodjem, vendar pa je potrebno
               poudariti, da je ta rešitev bila uvedena v naš pravni sistem res na podlagi sodbe
               Ustavnega sodišča oziroma Evropskega sodišča za človekove pravice, ki je potrebo tega
               mehanizma nekoliko ožje definirala, vendar pa ne gre prezreti, da je naša zakonodaja
               ta sistem uzakonila nekoliko širše.</p>
               <p>Kar se mi zdi posebej pomembno pa je to, da je vendarle treba poudariti, da je v
               novem zakonu to tožilstvo ločeno o Vrhovnega državnega tožilstva. To se mi zdi
               ključni element za presojo, koliko so ti preiskovalci samostojni pri svojem delu.</p>
               <p>Koncept, ki sem ga že prej večkrat omenil in ki vidim, da ni bil deležen večjih
               kritik, kar me veseli, je ta, da je koncept centralizacije nadzora in usklajevanja na
               Vrhovnem državnem tožilstvu, funkcija izvajanja pregona pa je decentralizirana in
               temelji na samostojnih državnih tožilcih.</p>
               <p>Več ne bi povzemal razprave, ker mislim, da je razprava pokazala, da je konceptualna
               pot, ki jo je zakon začrtal, dobra. Nekaj pomislekov je okrog tega, da utegnejo
               določene določbe v praksi zveneti nekoliko preveč podrobne ali pa jih lahko z
               nespretno rabo uporabimo zaviralno. Ta skrb je lahko utemeljena, mi tudi razumemo to
               skrb, naj pa vseeno povem, da je odločitev oziroma možnost, ki jo ima predlagatelj
               zakona izbira med dvema slabima možnostma. Če pusti zadevo relativno pojmovno odprto,
               kot je to danes, tvegamo, da tukaj napredka ne bo, ker izkušnje zadnjih let učijo, da
               prav radikalnega napredka na tem področju ni bilo. Seveda, poskus urejanja tako
               delikatnih razmerij pa nujno vodi v to, da se skuša maksimalno število potencialno
               spornih situacij vnaprej odpraviti, kar lahko rezultira tudi z večjim številom
               določb. Tega se zavedamo in skušali smo določiti ustrezno mero med enim in
               drugim.</p>
               <p>Za zaključek naj povem, kot sem že zaključil, me predvsem veseli to, da v osnovnih
               pogledih na koncept tega zakona, ki temelji na samostojnem posameznem državnem
               tožilcu kot izvajalcu funkcije pregona, na Državnotožilskem svetu kot organu tožilske
               samouprave in na novih oblikah, v obliki 12. državnega tožilstva, ki bodo omogočili
               večjo odzivnost, seveda v okviru politike pregona, ki bo sprejeta. Ta zakon vendarle
               nudi dobro podlago za boljše rezultate dela tožilstva v prihodnje.</p>
               <p>Hvala lepa.</p>
            </sp>
            <sp who="SDT5:GorenakVinko">

               <speaker>PREDSEDNIK DR. VINKO GORENAK:</speaker>

               <p>Hvala lepa državnemu sekretarju. Midva bova seveda najine debate nadaljevala, ampak
               nama bodo sodili najbolj pravični sodniki, to so državljanke in državljani Republike
               Slovenije.</p>
               <p>Hvala lepa za današnje prispevke, s tem zaključujem javno predstavitev mnenj.</p>
               <stage type="time">(Seja je bila končana 10. junija 2011 ob 11.47 uri.)</stage>
            </sp>
         </div>
      </body>
   </text>
</TEI>