<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT5-OZDDSZII-Nujna-003-2009-01-20">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za delo družino socialne zadeve in invalide</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">F699813DBD63E2D6C12575380032D604</idno>
               <idno type="custom" subtype="day">FB0B10F3528A93F5C1257545003381BE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=pmagdt&amp;uid=FB0B10F3528A93F5C1257545003381BE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT5-OZDDSZII-Nujna-003-2009-01-20.OZDDSZII" n="003">
               <name>Nujna</name>
               <date when="2009-01-20"/>
            </setting>
         </settingDesc>
         <particDesc>
            <listOrg>
               <org xml:id="SDT5-OZDDSZII-Nujna-003-2009-01-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT5-OZDDSZII-Nujna-003-2009-01-20.OZDDSZII">
                        <orgName key="OZDDSZII">Odbor za delo družino socialne zadeve in invalide</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA DELO, DRUŽINO, SOCIALNE ZADEVE IN INVALIDE</stage>
            <stage type="session">3. nujna seja</stage>
            <stage type="date">(20. januar 2009)</stage>
            <stage type="chairman">Sejo je vodila dr. Andreja Črnak Meglič, predsednica odbora.</stage>
            <stage type="time">Seja se je pričela ob 14.05. </stage>


            <sp xml:id="SDT5-OZDDSZII-Nujna-003-2009-01-20.sp1">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Spoštovani, lep pozdrav na današnji izredni seji Odbora za delo, družino, socialne
               zadeve in invalide. Poleg članov odbora lepo pozdravljam v naši sredi tudi vse
               vabljene, predstavnike Ministrstva za delo, družino in socialne zadeve, Ministrstva
               za šolstvo in šport, Ministrstva za visoko šolstvo, znanost in tehnologijo, naše
               Zakonodajno-pravne službe, Urada Republike Slovenije za mladino, Mladinskega sveta
               Slovenije, Študentske organizacije Slovenije in državnega sekretarja v Kabinetu
               predsednika Vlade, zadolženega za mladino, gospoda Jožefa Školča.</p>
               <p>Obveščam vas, da namesto poslanca Antona Ropa seji prisostvuje poslanec Andrej
               Magajna in namesto Marijana Pojbiča poslanec Aleksander Zorn.</p>
               <p>S sklicem seje ste prejeli gradivo, <title>OBRAVNAVA PROBLEMATIKE IZJEMNEGA POVEČANJA CEN ŠTUDENTSKIH BONOV,</title>
               zahteva za sklic izredne seje, ki je priložena. V poslovniškem roku nisem prejela
               nobene pobude za širitev dnevnega reda, zato določam takšen dnevni red seje, kot ste
               ga prejeli s sklicem.</p>
               <p>Sedaj dajem besedo predlagateljem zahteve za sklic seje. Izvolite.</p>
            </sp>
            <sp xml:id="SDT5-OZDDSZII-Nujna-003-2009-01-20.sp2">

               <speaker>ALENKA JERAJ:</speaker>

               <p>Hvala za besedo. Lep pozdrav vsem! Torej, mi smo zahtevali sklic, kot je že ugotovila
               predsednica, zaradi izrednega povečanja cen študentskih bonov, kar je precej
               razburilo javnost.</p>
               <p>Namen zakona o subvencioniranju študentske prehrane, ki omogoča boljše pogoje za
               študij, če zagotavljamo redno in zdravo prehrano tudi za študente, je zagotovo
               pomemben, in to so si študentje pred 17 leti izborili. V tem času se je sistem
               dopolnjeval in izpopolnjeval, kar nekaj sprememb in dopolnitev je bil deležen tudi v
               času našega mandata, torej v letu 2007, ko smo poostrili nadzor, kajti ravno tu smo
               ugotavljali, da je največ težav; dodelili smo dodatne bone za nekatere skupine in
               podobno. Vsakokrat je bil zakon usklajen s Študentsko organizacijo Slovenije kot
               predstavniki študentov in pri vseh teh zakonih - torej, danes govorimo o zakonu o
               subvencioniranju študentske prehrane - je bilo dogovorjeno, da se v enem letu ali v
               nekem doglednem času ugotovi, ali so bile spremembe, ki so bile sprejete, v redu
               oziroma ali zakon funkcionira tako, kot smo si želeli in kakršne cilje smo si zadali,
               ali pa ga je treba morda še kaj spremeniti.</p>
               <p>2. člen zakona pravi, da se v javnem razpisu kot prednostni kriterij upošteva
               kakovost hrane in njena cena. Glede na izkušnje se je v preteklosti, v letih 2003,
               2004, cena dvigovala glede na inflacijo oziroma glede na stroške in podobno in je to
               pomenilo od 5 do 10% povišanje. Skladno s tem se je dvigovala tudi subvencija, ki je
               v zakonu določena, vendar se usklajuje letno z rastjo življenjskih stroškov. Pri
               tokratni izbiri ponudnikov pa smo bili priče ponekod 100% povišanju, nekje 70, 80%,
               povprečno pa gre za 40% povišanje cen. Jasno je, da v prijavi na javni razpis
               gostinci določijo ceno tako, kot smatrajo, da je najbolj primerna in s katero bodo
               lahko zagotavljali obroke za študente. Ministrstvo na to pravi, izbor po točkovniku,
               ki je sestavni del razpisa, na podlagi česar se tudi opravi izbor. V komisiji, ki je
               izbor opravila oziroma ki je ves čas sodelovala in pripravljala tako razpis kot
               vodila vse nadaljnje postopke, so trije predstavniki  ministrstva, ki se, ker je zdaj pač nekaj razprave
               bilo tudi o tem, da je - torej, med tem smo imeli volitve, minister se je zamenjal,
               vendar so predstavniki ministrstva verjetno v tem času bili isti - in pa šest
               predstavnikov študentov, se pravi, dva iz Študentske organizacije v Ljubljani, dva iz
               Študentske organizacije v Mariboru in dva iz Študentske organizacije Primorske. Nas
               čudi, da komisija ni opazila enormnega povišanja cen. Torej, taka možnost povišanja
               cen obstaja tudi sicer. Med razpisom februarja, ko pa so se boni celo pocenili, ker
               se je vrednost subvencije zviševala in usklajevala. Zato nas malce čudi, da so
               gostinci šele jeseni, ko so se prijavili na razpis, ugotovili, da imajo bistveno več
               stroškov in da bi zato morali kar za 100% povišati cene. V razpisu v 3. točki
               zapišemo oziroma piše, da so izbrani lahko ponudniki, ki dosežejo 45% možnih točk
               oziroma 450 točk, torej, so lahko. Ministrstvo bi lahko izbralo tudi manj ponudnikov
               in ne vseh tistih, ki ustrezajo, torej, ki so dosegli takšno število točk. Najmanj
               kar je, če opazijo, in predvidevamo, da so opazili, da se strošek ponekod poveča kar
               za 100%. Za to ni treba biti najbrž kakšen hud matematik in imeti prav veliko
               podlage, da take stvari opaziš.</p>
               <p>Po našem mnenju je ministrstvo tisto in študentska organizacija, ki morata poskrbeti
               za čim boljše pogoje za študente. In menimo, da v tem primeru ni bilo tako, torej, da
               niso svoje naloge opravili dobro. Od članov komisije bi tako pričakovali, da bodo
               pozorni tako na kakovost hrane kot na ceno in da bi se na podlagi tega odločali.
               Predvsem bi to pričakovali od predstavnikov študentske organizacije. Po nekaterih
               izjavah človek ne ve, na čigavi strani so. Nekaj časa zagovarjajo gostince in se
               potem resno sprašujemo, koga predstavljajo in čigave interese ščitijo. 2. člen pa,
               kot rečeno, ministra zavezuje, da je pri odločitvah pozoren tako na ceno kot na
               kakovost hrane. Izbranih je samo v Ljubljani 170 ponudnikov, če gledamo pa celotno
               območje, ki ga pokriva Študentska organizacija Ljubljana, v katero je vključenih 60%
               študentov, torej več kot polovica, pa je teh ponudnikov 200. Zaradi spremenjene
               gospodarske situacije in tudi sicer, ko nekatere družine izgubljajo vire
               preživljanja, bi pričakovali, da bo ministrstvo na to še posebej pozorno in da bodo
               poskušali sprejeti take ukrepe, ki bi omogočali čim lažje preživeti takim družinam te
               nelagodne oziroma težke čase zanje. Ministrstvo je seveda pri tem imelo možnost, da
               izbere morda samo 100 ponudnikov, če jih 70 pretirava s ceno in jo poveča za še
               enkrat.</p>
               <p>Torej nas zanima, zato smo tudi predlagali sklic seje in zapisali nekaj sklepov, ali
               ministrstvo namerava ukrepati in kako namerava ukrepati. Subvencija se bo
               najverjetneje v februarju dvignila, vendar to problema ne bo rešilo. Avgusta 2009
               oziroma julija bo verjetno ponoven razpis oziroma je možnost, da se izbira dodatne
               ponudnike, kako bomo takrat ukrepali. Vse te stvari nas zanimajo. Spomnila bi vas še,
               da smo bili aprila 2006 deležni  črne srede, ko so dijaki in študentje želeli opozoriti na
               slab položaj dijakov in študentov. Tudi tokrat se mimo študentske organizacije očitno
               organizirajo tisti, ki jih zadeva ta podražitev. Tako imamo na facebooku cel kup
               podpisov. Kolikor vem, se zbirajo podpisi tudi na peticiji, ki jo bo minister
               verjetno še dobil, kar pomeni, da so se organizirali sami, mimo tistih, ki bi morali
               skrbeti za interese študentov. Kot rečeno, je večina v tej komisiji predstavnikov
               Študentske organizacije Slovenije.</p>
               <p>Prepričana sem, da bo današnja razprava pripomogla k temu, da bomo morda vsi skupaj
               dobili kakšno idejo in se lahko pogovorili o tem, kaj bi v taki situaciji lahko
               naredili. Vlada obljublja 22 ukrepov za ublažitev krize, pričakovali bi, da bo tudi
               pri tem podobno ukrepala, pri teh odločitvah. Kakorkoli že, mi bomo v razpravi
               sodelovali z informacijami, ki jih imamo, bomo pa veseli, če nas bo minister seznanil
               tudi s tistim, česar morda ne vemo. Toliko za začetek, pa se bomo potem še
               vključevali v razpravo.</p>
            </sp>
            <sp xml:id="SDT5-OZDDSZII-Nujna-003-2009-01-20.sp3">

               <speaker>PREDSEDNICA DR. ANDREJA ČRNAK MEGLIČ:</speaker>

               <p><stage>/Ne vključuje mikrofona!/</stage></p>
            </sp>
            <sp xml:id="SDT5-OZDDSZII-Nujna-003-2009-01-20.sp4">

               <speaker>DR. IVAN SVETLIK:</speaker>

               <p>Hvala lepa. Spoštovane poslanke in poslanci, drugi udeleženci te razprave! Dovolite,
               da v imenu ministrstva povem, da smo pač nasledili situacijo, kakršna je bila
               vzpostavljena pred več leti in ki je vsaj doslej, zgleda, kar zadeva sistem
               subvencioniranja študentske prehrane, dobro delovala, ker ni bilo izpostavljenih
               posebnih problemov s tem v zvezi. Naj dodam, da je po oceni ministrstva zaenkrat ta
               sistem še zmeraj dovolj trdno vzpostavljen in da lahko dobro deluje. Zato dovolite,
               da samo par elementov tega sistema za tiste, ki se niste morda toliko poglobili v to
               problematiko, izpostavim.</p>
               <p>Prvič, ta sistem določa državno subvencijo za študentski obrok, ki se indeksira tako,
               kot se indeksirajo drugi socialni transferji, skladno z rastjo življenjskih stroškov.
               Zadnja indeksacija je bila opravljena poleti prejšnje leto in, kot je bilo rečeno,
               naslednja bo spet februarja to leto. Določa tudi maksimum cene obroka, ki se ravno
               tako indeksira na enak način, kot se indeksira tudi subvencija, ki jo daje
               ministrstvo. Določa tudi, da se izbirajo ponudniki z razpisi, po določenih
               kriterijih, in te razpise pač opravljajo, vodijo in izvedejo skupne komisije, v
               katerih sodelujejo tudi študenti. Predvsem je verjetno pomembno povedati, da ta
               sistem določa tudi možnost izbire ponudnikov prehrane študentom. Se pravi, študenti
               imajo možnost, da pač gredo k tistim ponudnikom, ki jim ponujajo ustrezno kakovost za
               določeno ceno. Najbrž je bil ta sistem namenoma tako postavljen, da to možnost izbire
               študentom daje.</p>
               <p>Kar zadeva aktualno problematiko, naj pa rečem naslednje, da seveda ni prišlo do
               kakšnih zlorab, tako kot je bilo v materialu zapisano, ampak da je bil razpis izveden
               skladno z zakonom in da so tudi vsi ponudniki prehrane, vključno s ceno, ki jo
               ponujajo, ostali znotraj okvirov, kakršne ta sistem določa in  kakršne je tudi razpis določil. Se pravi, ni
               prišlo do nobene zlorabe. Je pa res, da je prišlo seveda po dveh letih, pač glede na
               to, da je razpis dvoleten, do večjega povečanja cen, zato ker se v času teh dveh let
               kljub rasti cen življenjskih potrebščin, zlasti prehrambenih artiklov, te cene niso
               dvigovale. In najbrž je kateri od ponudnikov glede na prejšnjo ceno sedaj želel
               nekoliko višjo ceno doseči oziroma pretiravati pri tej ponudbi; to je povsem mogoče,
               vendar je še vedno vse ostalo v okviru zakona in predvidene procedure. K temu naj
               dodam tudi to, da je pregled novih cen pokazal, da 80% ponudnikov ponuja obrok
               študentske hrane do 3 evrov vrednosti. Tako da vseh 400 in nekaj ponudnikov, kolikor
               jih je na naši listi, torej ni šlo v te ekstreme, večina je ostala pravzaprav znotraj
               razumljivih meja. No, in zdaj ti ekscesi, ki so najbrž pritegnili pozornost, to večje
               povišanje cen, to se seveda regulira znotraj tega sistema, mi tako razumemo, ravno s
               tem, da imamo večje število ponudnikov, ne pa manjše število ponudnikov, zato da bi
               študentje pravzaprav lahko skladno s svojimi možnostmi in izbiro šli k tistemu, ki
               ponuja, kot rečeno, ustrezno razmerje med kakovostjo in ceno.</p>
               <p>Tu smo zdaj pred dilemo. Če boste v to smer šli, seveda, mi smo pripravljeni
               prisluhniti predlogom tako študentov kot drugih, smo pa pred dilemo, ali gremo v
               večjo stopnjo regulacije in omejevanje potem možnosti izbire študentom ali pa
               ostanemo pri tem sistemu, kakršen je, s tem da na koncu bodo pač študenti zavrnili
               tiste ponudnike, ki bodo pretiravali s ceno pri določeni kvaliteti, ki jim jo
               ponujajo. To je zdaj dilema verjetno, ki jo je treba razrešiti. Mi smo pripravljeni
               prisluhniti torej argumentom in sklepom v eno ali drugo smer, vendar se je treba te
               dileme zelo jasno zavedati. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp5">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Sedaj pa odpiram kar splošno razpravo o tej problematiki. Kdo želi
               besedo, prosim? Gospod Rožej, izvolite.
               </p>
            </sp>
            <sp xml:id="SDT5-OZDDSZII-Nujna-003-2009-01-20.sp6">

               <speaker>VITO ROŽEJ:</speaker>

               <p>Hvala lepa za besedo. Se bom prvi oglasil podobno kot naš..<stage>/nerazumljivo./</stage>.. v zvezi
               s to tematiko. V Poslanski skupini Zares razumemo to ogorčenje študentov, lahko
               rečem, študentov nad tem povišanjem, ampak mislim, da zdaj z eno distanco parih dni
               ali tednov lahko tudi rečemo, da je bila cela stvar mogoče pretirano medijsko
               izrabljena. Dejstva so znana tudi minister je nekatere navedel in sistem kakršen je
               bil izpostavljen že dolgo časa deluje dobro, pa bo najbrž tudi v bodoče. Zdaj, da so
               določene stvari sovpadle, to je usklajevanje z rastjo življenjskih stroškov, po dveh
               letih pa recesija in podobno, seveda ni krivda ne zakona ne njegovih izvajalcev, pač
               stvar naključja. Zato smo podobnega mnenja kot je tudi že minister rekel, da bi ne
               veljalo zdaj omejevati zaradi same cene obroka različnih ponudnikov, najbrž da
               odraslim ljudem ni treba razlagati kam naj hodijo jesti, mi tudi prejemnikom
               socialnih pomoči, otroških dodatkov ne govorimo katere sorte plenic morajo kupiti ali
               kakšne druge stvari, skratka, kje naj potrošijo ta svoj denar, to vsak odrasel človek
               zna sam presoditi in mislim, da to tudi naj tako ostane. Določeni, mislim, da sem
               zasledil, da se je cena enega bona v Mariboru celo pocenila. Skratka, težko je
               generalizirati stvari in ustvarjati vtis v javnosti, da so se vsi boni enotno
               podražili za 40%, tako da pravzaprav enega pravega razloga za sklic te seje niti ne
               razumemo, razumemo to zaskrbljenost, verjamemo pa po drugi strani ministrstvu, da bo
               znalo s to problematiko se uspešno spopasti. Je tudi res, da imajo v različnih
               študentskih organizacijah mogoče malo drugačne poglede na vse skupaj. Dejstvo tudi
               ostaja, da je zaradi prihajajočih študentskih volitev na študentski organizaciji v
               Ljubljani cela stvar s performansom pred parlamentom dobila tudi en mogoče malo
               neresen prizvok, lahko sicer, da komu to ni všeč tudi sam nad tem nisem navdušen,
               ampak mislim, da dejstvo ostaja, da se nobena juha ne poje tako vroča kot se skuha in
               tudi noben čas se ne spije tako vroč kot je skuhan, tako da upam, da bomo
               konsenzualno lahko današnjo sejo zaključili hitro in da bo spet vsak od nas se začel
               lahko ukvarjati s svojim delom, mislim, da na ministrstvu in ga ne bo zmanjkalo,
               vedno pa bodo ti študentski boni tudi eno od stvari s katero se bo ministrstvo
               ukvarjalo. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp7">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Potrata.</p>
            </sp>
            <sp xml:id="SDT5-OZDDSZII-Nujna-003-2009-01-20.sp8">

               <speaker>MAG. MAJDA POTRATA:</speaker>

               <p>Hvala za besedo, gospa predsednica. Če se odločim za ožjo razpravo, potem bi bilo
               treba v tem kontekstu razpravljati samo o subvencionirani študentski prehrani in se
               vprašati kje so vzroki za to, da danes razpravljamo na nujni seji o tem problemu.
               Lahko se pa odločim tudi razpravljati širše in se vprašati kaj ima tema o kateri
               danes razpravljamo opraviti s sicerjšnjim položajem študentske populacije. Jaz se
               distanciram ta hip od tistega za kar je zadolžen spoštovani državni sekretar za
               visoko šolstvo, znanost in tehnologijo, ko mora razpravljati in odgovarjati za
               programe in vse drugo, ampak me zanimajo bolj tiste stvari, ki omogočajo pogoje za
               to, da so študentje pri svojih obveznostih kar se da učinkoviti. In ko razmišljam iz
               tega aspekta kaj pomeni študentska prehrana v tem kontekstu bi rekla, da se
               sprenevedajo tisti, ki menijo, da ni bilo pričakovati tega kar se je zgodilo 1.
               januarja, ker se ve, da se razpis  za študentske bone in za ponudbo študentske prehrane na dve leti
               obnavlja. Dejstvo je tudi da zakon sicer omogoča, da se enkrat letno ponudniki
               gostinskih storitev odločijo za povišanje cen, ampak se po pravilu za to ne odločajo.
               Poslušala sem tudi izvajalce oziroma ponudnike hrane, ki sami utemeljujejo z
               različnimi razlogi zakaj tega sredi leta niso storili ali izkoristili te priložnosti,
               ki jo imajo. Ampak, to da bi bila današnja razprava okvirjena in postavljena v
               kontekst 22-ih varčevalnih ukrepov v času gospodarske krize, je pa malo prehuda
               zaradi tega, ker dvig cen študentskih bonov ni iz paketa predvidenih varčevalnih
               ukrepov, res pa je, da bo kriza zadela tudi študente, zlasti tiste, ki so v še večji
               odvisnosti od staršev, ki jim bo gospodarska kriza tudi kako korenito posegla v
               življenje. Rada bi najprej se odzvala na očitek, da je ta Vlada pravzaprav, kar je s
               strani opozicije razumljivo, dežurni krivec za vse kar se je zgodilo. Zdaj, glede na
               to, da so sklicatelji priloži k pobudi ali zahtevi za sklic nujne seje nekaj
               časopisnih člankov, naj ne bo prehud greh, če se bom tudi jaz sklicevala na časopisni
               članek, in sicer z včerajšnjih datumom, kjer gre avtorica članka po datumih, ki
               kažejo na to, da vse kar se je z razpisom ponudnikov študentske prehrane dogajalo se
               je dogajalo pravzaprav v letu 2008 in je gospod minister dr. Svetlik pravzaprav v
               decembru lahko samo podpisal pogodbe, ki so bile korektno izbrane na objavljeni
               razpis,v se postopke je izpeljala prejšnja vlada z vključno imenovanjem tistih, ki so
               odločali o tem kdo bo izbran za ponudnika. Torej, bi spoštovana poslanska kolegica
               pričakovala, da če smo že vsi v matematiki tako zelo dobri znamo tudi slediti datumom
               v letu in vemo kdaj je bil izbirni postopek sklenjen, 11. novembra lani, vemo da je
               Vlada prisegla 21. novembra in da, še enkrat ponavljam, vse kar je bilo naloženo
               novemu ministru je bilo podpisati pogodbe z izbranimi ponudniki. Ampak, to ni edina
               stvar, ki jo je mogoče povezovati vendarle s preteklostjo, z letom 2008 pa še s
               kakšnim letom nazaj, ampak tudi način usklajevanja socialnih transferov je zvezan z
               neko prejšnjo vlado in s stališčem Socialnih demokratov, ki smo takrat sprejemu
               Zakona o usklajevanju socialnih transferov posameznikom in gospodinjstvom odločno
               nasprotovali. In da smo takrat, ko smo zaznali izrazito močan dvig rasti cen
               življenjskih potrebščin tudi pozivali tedanjo vlado naj vendarle kaj stori s
               spremembo zakona o usklajevanju transferov, pa je bila dolgo časa gluha, ampak v letu
               volitev je pa potem le ugotovila, da bi bilo dobro dvakrat letno usklajevati socialne
               transfere.</p>
               <p>Ko sem govorila o prehrani smo v Državnem zboru kar nekaj časa razpravljali o
               prehranjevalnih navadah, smo strategijo zdrave prehrane sprejeli  in marsikaj drugega. In jaz se zavedam, da je
               zelo pomembno za človekovo zdravje kako se hrani. Ampak se pa tu strinjam s
               poslanskim kolegom Vitom Rožejem, da je odrasli osebi narekovati kako se naj
               prehranjuje in kdaj se naj prehranjuje, pa vendarle nekoliko problematična zadeva,
               saj tudi izkušnje s srednješolsko, dijaško prehrano so takšne, da tudi dijaki niso
               vedno najbolj navdušeni nad toplim obrokom, ki jim ga mora srednja šola obvezno
               ponujati. Tu vidim prednost za študente ravno v tem, da si lahko izberejo ponudnike
               in tudi ceno, ki jo nameravajo dodati subvencioniranemu delu. Ampak, kakorkoli že ne
               vidim res takšnih jasno začrtanih razlogov za to, da bi zdaj za vse kar se je hudega
               zgodilo z rastjo cen študentskih bonov, da bi za vse to bilo treba odgovornost
               pripenjati zdajšnji Vladi, pa po drugi strani se tudi sprašujem kako bi bilo pa
               vendarle mogoče to razpravo, če smo vanjo že prisiljeni, obrniti v smer, da bi
               vendarle od nje imeli kakšno korist. No, tu pa sama vidim da bi v resnici bilo treba
               pogledati na katerih točkah bi bilo mogoče izboljšati tako nadzor nad kakovostjo
               ponudbe, ki jo izvajalci ponujajo. Ne rečem, da to v zakonu in pravilniku ni
               definirano, ampak vendarle je od dejanj, ali od načelnih opredelitev do izvedbe
               velika razlika in poslušala sem pritožbe uporabnikov te storitve, da nadzor še ne
               zagotavlja trajne kakovosti ponudbe. Da je morebiti takrat, kadar je nadzor opravljen
               res, tako glede količine, kot glede kakovosti ugotavljati dovolj pričakovano, da pa
               se sicer ne odvijajo stvari tako, kot bi se morale in da v nekaterih okoljih
               študentje tudi niso vedno zaželeni gosti. Tu bi se pa po moje dalo kaj pri nadzoru
               storitve opraviti in tudi morebiti, jaz ne vem, opraviti pri nadzoru še kakšno drugo
               stvar, zlasti ker je tukaj v zakonu ponujena možnost v 3. členu, da se
               subvencionirana študentska prehrana izvaja v obliki tiskanih bonov ali pa
               elektronskega zapisa z računalniško podprtim sistemom, in da bi se v večji meri
               uporabljal tisti način, ki bi zagotavljal kakovostnejši nadzor. In morebiti bi tu
               kazalo razmišljati ravno o takšnem priporočilu, kako daleč je ta projekt da bi se,
               pravim večinsko, če ne vsepovsod prišlo ravno na ta elektronski zapis brez
               papirnatega bona. To bi se meni v tem kontekstu zdelo smotrno napraviti ob nekem, res
               pregledu, kje bi ob pričakovano zaostrenih razmerah, tudi za študente bilo še mogoče
               pogledati na katerih "punktih" bi najbolj ogrožene skupine študentov bilo še mogoče
               zavarovati pred slabimi vplivi. Vemo, da imamo še možnosti subvencionirane stanarine
               in možnosti skrbi za posebne skupine študentov. V tem kontekstu pa bi se mi zdelo
               pametno še kaj storiti.</p>
               <p>Hvala lepa, spoštovana predsednica.</p>
            </sp>
            <sp xml:id="SDT5-OZDDSZII-Nujna-003-2009-01-20.sp9">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Besedo dajem poslancu gospodu Germiču. 
               </p>
            </sp>
            <sp xml:id="SDT5-OZDDSZII-Nujna-003-2009-01-20.sp10">

               <speaker>LJUBO GERMIČ:</speaker>

               <p>Hvala lepa za besedo, gospa predsednica. Gospod minister, državni sekretar, kolegice
               in kolegi in spoštovani gostje.</p>
               <p>Sam bi lahko pritegnil, da mogoče danes razprava na tem odboru o vsebini, ki jo je
               predlagal sklicatelj ali pa predlagatelj tega sklica, torej naj ne bi bila potrebna.
               Seveda, ko pa primerjamo drugi sklep, ki ga predlagajo, je pa ta seja danes, po mojem
               prepričanju potrebna. Kajti zelo nepravilno bi bilo in zelo neprav bi bilo, če bi
               obstajali - ali v poslanskih vrstah ali v javnosti neodgovorjeni takšni sumi, ki
               govorijo o tem, da je pri postopku bilo moč slediti zlorabam neupravičenega povečanja
               cen bonov študentske prehrane. Mislim pa da tukaj odgovor na predlog takšnega sklepa
               je pa prav, da ga damo danes na tem odboru in jaz mislim, da, gospod minister, ste ga
               vi že dali. In seveda, tukaj bi bilo treba tudi s strani predlagateljev jasno danes
               slišati kaj ga je vodilo, da je zapisal takšen predlog sklepa. Kajti, če je tako
               zapisan sklep, potem morajo obstajati tudi jasni dokazi katere so bile te zlorabe
               neupravičenega povečanja. Kajti, sklep govori, da jih je treba preprečiti. In samo s
               tega vidika se mi zdi, da je danes ta seja potreba, glede na to, da je v javnosti
               veliko interpretacij kaj se je na tem področju zgodilo.</p>
               <p>Znotraj tega, bi jaz želel še enkrat poudariti, da je dvig cen posledica razpisa in v
               razpisu jasno piše, da je najvišja vrednost subvencioniranja študentskega kosila 7
               evrov. To je dokument, ki je bil izdan pod ministrico gospo Cotmanovo in nosi datum
               11. 7. 2008. Torej, 11. 7. 2008. In seveda, danes bi bilo treba slišati s strani
               predlagateljev in takratnih koalicijskih partnerjeve takratne vlade kaj je bil razlog
               za ta dvig, kateri so bili izračuni, glede na to, da so v okviru tiste vlade tudi
               sprejemali tiste zakone o usklajevanju socialnih transferjev posameznikom in
               gospodinjstvom na katerega je pa vezan tudi ta zakon. Kajti Zakon o subvencioniranju
               študentske prehrane je neposredno povezan tudi s tem zakonom. In seveda, škarje in
               platno sta bila takrat na strani današnje opozicije. In seveda, danes bi morali
               slišati odgovor - kje je razlog, da ko smo imeli usklajevanje, da je prišlo do
               povečanja in zapisanja te številke 7 evrov pri ceni dopustne višine, torej zgornje
               dopustne meje tega obroka. Tukaj bi danes morali imeti ta odgovor. Zakaj se je to
               zgodilo. Kajti, jaz bi želel jasno poudariti, da je Zakon o subvencioniranju
               študentske prehrane v letih 2000-2004 bil več ali manj s konsenzom sprejet v Državnem
               zboru in da je izključen namen takrat, ko smo o tem zakonu govorili bil, da se vsem
               študentom omogoči topel obrok. Torej, gre za to, da študentom omogočimo topel obrok.
               Ne pa, da subvencioniramo neke obroke s katerimi bi cenovno šli v neke višave. Kajti,
               če nekdo lahko da 10 evrov za obrok in gre čez to mejo, ni razlogov da mu damo
               subvencije 2 evra, ker je potem bolj smiselno, da subvencioniramo tiste, ki ne morejo
               dati niti evra. In seveda takrat smo sledili tisti logiki zakaj zagotavljati zdravo
               prehrano, topel obrok in subvencionirati tistim, ki so subvencije potrebni.  In ta odgovor zakaj 7 evrov tukaj
               pač je danes potreben. Kajti v zakonu jasno piše, da se v javnem razpisu kot
               prednostni kriterij upoštevata kakovost hrane in njena cena. Ne "ali", "in". In
               seveda velikokrat je kakovost povezana tudi s ceno. In veliko ...<stage>/Nerazumljivo./</stage>...
               tisti, ki to odločijo, ampak zdi se mi, da je ocena predlagatelja današnje seje, ki z
               drugim sklepom pravzaprav nalaga ali polaga v javnost, da je v teh postopkih
               prihajalo do zlorab, seveda v tem primeru pa se mi zdi ta ocena napačna. Jaz sem
               pripravljen, da se pogovarjamo o potrebi pomoči študentom na različnih nivoji: od
               štipendij, prehrane do namestitev, bližine študija in veliko bi lahko še naštevali,
               ampak seveda nič ne koristimo, da danes lahko tukaj čutimo v uvodni razlagi
               predlagateljice da je potrebno ošvrkniti Študentsko organizacijo, kot nekaj kar je,
               jaz si bom dovolil reči zmanipulirana in mogoče ima zelo ozek interes na račun
               študentov. Ta ocena se mi ne zdi dobra, ker bi lahko dajala čisto napačne občutke in
               ne zdi se mi dobra ocena, da pri tem prihaja do zlorab, glede na vso razlago, ki je
               bila danes tukaj s strani gospoda ministra že dana, ki je jasno povedal, da je bil
               postopek voden skladno z zakonom in pravili iz razpisa in seveda se mi zdi s tega
               vidika tudi reči, da je pomembno da danes o tem spregovorimo, da si tukaj razčistimo
               te situacije in da se zavedamo vseh teh odprtih dilem, glede na to, da je na spletnih
               straneh že moč videti, da ministrstvo razmišlja o spremembah tega zakona, ker se že
               postavljajo določene teze, da bi recimo današnja razprava lahko tudi postregla s
               spremembami v tem zakonu, kot en izmed rezultatov te razprave danes. Seveda pa bi
               zelo rad slišal, s strani predlagatelja, ko se mu je zapisalo v drugem sklepu, da je
               treba preprečiti zlorabe neupravičenega povečanja cen, seveda da to dejansko
               argumentira, kajti tukaj ne gre za lahke obtožbe.</p>
               <p>Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp11">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Besedo dajem gospodu poslancu Presečniku.</p>
            </sp>
            <sp xml:id="SDT5-OZDDSZII-Nujna-003-2009-01-20.sp12">

               <speaker>JAKOB PRESEČNIK:</speaker>

               <p>Hvala lepa za besedo, gospa predsednica. Gospod minister in ostali prisotni. Vsem lep
               pozdrav.</p>
               <p>Torej, ko sem jaz prebiral to in, torej in medije in gradivo, ki je bilo predloženo
               se mi zdi, da imajo posamezna ministrstva, da imamo mi vsi skupaj kar nekaj dela v
               bodoče, ker jaz mislim, da je v Sloveniji kar nekaj narobe z, ne vem, načinom
               študija, načinom prehrane, načinom štipendiranja, načinom študentskega dela. Mislim,
               da so to stvari, ki so izredno povezane med seboj. Ker dejansko že študij včasih
               prehaja v čisto nekaj. Jaz sem parkrat poslušal tudi ministra od kar je prevzel to
               funkcijo, mi je zelo všeč njegovo razmišljanje, da je treba marsikaj na tem področju
               urediti. To kot prvo.</p>
               <p>Drugič se mi zdi, da bi bilo pri vseh teh zadevah, pa ne vem ali pri štipendiranju
               verjetno, bolj kot pri prehrani, upoštevati različne pogoje za bivanje študentov v
               posameznih študijskih centrih. Ne vem, tisti ki prihajajo iz oddaljenejših krajev,
               potem tisti, ki so v mesti in imajo možnost urejene prehrane in še česa drugega in
               tistimi, ki te možnosti nimajo.</p>
               <p>Tretja zadeva, ki se mi zdi pomembna je to, da je treba tej mladi generaciji
               zagotavljati predvsem zdravo prehrano, predvsem domačo prehrano. Torej, izvor naj bo
               domač, in me motijo, na primer neke primerjave v teh člankih, kjer so primerjave med
               neko mehiško hrano na eni strani. Vprašanje je kakšna je zdravilna in prehranska moč te hrane in na
               drugi strani, napisano je to, na drugi strani hamburgerjev. Jaz ne vem ali je ta
               hitra prehrana tista, ki zagotavlja neko zdravo življenje tudi za v prihodnje. Zmotil
               me je tudi v zvezi s prvo zadevo, ko sem se oglasil, glede tega, da je nekaj zelo
               narobe, ena izjava ene študentke kjer pravi naslednje: "Ne hvala, grem raje domov
               kuhat neslani sok, glede na to pa ali mislim, da bom kdaj obiskala razdelilnico
               brezplačnih obrokov na Poljanski, če bom našla čas med dvema šihtoma in faksom." To
               je stvar, kaj zdaj s tem mislimo. Zato sem rekel da je nekaj hudo narobe z načinom
               študija, s študentskim delom, s štipendiranjem in tako naprej. Saj, lahko se tudi
               posmehujemo, ampak jaz sem to prebral iz tega članka, ki je predložen v gradivu. In
               še kar mislim, jaz mislim, da bi bilo treba, da je po moji oceni preveliko število
               teh obratov. Da bi bilo resnično treba spraviti na to za kar je ta zadeva namenjena -
               zdravemu obroku, zdravi prehrani študentov. Tudi, konec koncev s kakšnim skupnim
               partnerstvom države in gostincev in tako naprej, kot so obrati študentske prehrane,
               ker je zagotovo, če študentje ne uporabljajo teh obratov je zagotovo tam nekaj
               narobe. In bi bilo treba tudi tam ponudbo spraviti na višji nivo. Torej to se mi zdi
               pomembno, da bo treba v bodoče pri zakonodaji, ki opredeljuje štipendiranje, ki
               opredeljuje študentsko delo, ki opredeljuje druge zadeve s področja študijskih
               obveznosti verjetno dobro prevetriti in priti s kakšnimi dobrimi novostmi.</p>
               <p>Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp13">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>...<stage>/Mikrofon ni vključen./</stage>...</p>
            </sp>
            <sp xml:id="SDT5-OZDDSZII-Nujna-003-2009-01-20.sp14">

               <speaker>DEJAN LEVANIČ:</speaker>

               <p>Hvala lepa za besedo. Lep pozdrav vsem skupaj.</p>
               <p>Jaz moram reči, da sem zelo vesel, da je do te seje odbora prišlo. Predvsem da jasno
               povemo, da stranka SDS pač rada manipulira z javnostjo in postavlja nekatere rešitve
               pred ljudi in prav je da tu objasnimo vse zadeve. Treba je pogledati realno
               situacijo, se pravi, ko je stranka SDS bila na vladi je predlagala neko rešitev, ko
               je stopila v opozicijo je sklicala izredno sejo odbora in kritizirala to svojo
               odločitev. To krivdo prenesla na nekoga drugega in danes v bistvu prihaja na ta odbor
               brez rešitve kako bi to problematiko reševali v prihodnje. Tako, da je prav, da še
               enkrat, jaz se bom opravičil vsem tistim, ki ste to slišali že večkrat, bom ponovil
               potek dogodkov kako je vsa stvar nastajal in da si bomo lahko nalili, ne samo čiste
               juhe in čistega čaja, ampak tudi čistega vina, da vidimo kaj je s to problematiko in
               kako jo bomo reševali v prihodnje. Jaz od tega odbora namreč pričakujem, da bomo
               skupaj prišli do neke rešitve in da ne bomo metali žogice eden drugemu, kdo je za kaj
               kriv, ampak bomo prišli do celovite ureditve študentske prehrane.</p>
               <p>Javni razpis torej, na podlagi katerega so bili izbrani ponudniki, ki so pričeli
               nuditi subvencionirano študentsko prehrano s 1. januarjem 2009, je bil objavljen v
               Uradnem listu Republike Slovenije s strani ministrice Marjete Cotman dne 11. 7. 2008.
                   Torej sredi poletja v času
               Vlade Janeza Janše. Razpis je vodila razpisna komisija, imenovana s strani ministrice
               Cotmanove in v tem razpisu je bila s strani ministrice določena najvišja cena
               študentskega obroka v višini 7 evrov, ki pa se je ni poslužilo, sicer hvala bogu,
               veliko število ponudnikov. Po mojih informacijah noben v Mariboru in v Kopru, le
               nekaj ponudnikov v Ljubljani. Na razpisu je bilo potrebno iz naslova večih
               kriterijev, eden od teh je seveda tudi cena, zbrati 45% vseh možnih točk in razpisna
               komisija skupaj z ministrom, so lahko le ugotovili, da so vsi, ki so zbrali 45 ali
               več % od vseh točk, pač izbrani ponudniki. Poudariti je pač potrebno, da niso imeli
               nikakršne diskrecijske pravice izbirati ponudnika in predvsem ne, zato ker vsak, ki
               je zbral 45% vseh točk, je pač moral biti izbran. Imajo pa študentje absolutno
               diskrecijsko pravico, da ne kupujejo tistih bonov, ki so se nesorazmerno podražili,
               daj je bilo zbranih skoraj 300 ponudnikov. Gospod Presečnik, tukaj se strinjam z
               vami, da hamburger ni zdrava prehrana. Ampak s takšnim načinom dela in s tem, kar ste
               sprejeli v času prejšnje Vlade, bomo mogoče tistim študentom, ki pa nimajo mogoče
               možnosti si privoščiti dragega študentskega kosila, da bodo preklopili na cenovno
               manjšo prehrano, se pravi tisto hrano, ki je cenejša in to je nezdrava prehrana. Vsi
               pa vemo, da je osnovni namen študentskih bonov bil, da bodo lahko študentje imeli
               topel obrok, torej zdravo prehrano, da bomo potem lahko preventivno zdravstvene ali
               kakršne koli težave pri študentih odpravili.</p>
               <p>Gospa Jerajeva, ni res, da je šele Vlada Janeza Janše našla ustrezno rešitev glede
               višine subvencije študentskih bonov in njenega usklajevanja. Zaradi teh sprememb
               zakona se je sicer povečal nadzor nad izvajanjem študentske prehrane, saj je prej
               prihajalo tudi do zlorab, uvedene so bile nove kategorije upravičencev za
               subvencioniranje študentske prehrane, kot seveda upravičenci s posebnimi potrebami
               zaradi težje funkcionalne prizadetosti ter otroci padlih v vojni za Slovenijo. Da ne
               boste trdili, da vam ne priznavam nekaj, kar ste uredili. Ampak preverljivo dejstvo
               je, da so bile vse te rešitve vpisane in uveljavljene v praksi že od leta 2002 in v
               skladu s takrat sprejetim zakonom, ki ga je sprejel Državni zbor na pobudo skupine
               poslancev, s prvopodpisanim poslancem Markom Diacijem<stage>(?)</stage>. Zanimivo dejstvo pa je, da
               je bil prav Janez Janša leta 2002 edini poslanec, ki je glasoval proti takšnemu
               zakonu. Tako, da dajmo malo pogledati kaj je realna stvar in še enkrat poziv k temu,
               da pridemo do skupne rešitve.</p>
               <p>Jaz bi rad razpravljal tudi o položaju študentov. Vsi tisti glasniki, ki ste danes
               podprli to izredno sejo, vas sprašujem, ali imamo to moč, urediti položaj študentov v
               Sloveniji v prihodnje? In vas hkrati sprašujem zakaj smo zmanjšali število
               republiških štipendij? Za 5.000 je manj štipendij. Zakaj nismo v vseh teh letih
               uredili postelje za študente? Se pravi študentske domove, študentske postelje in tako
               naprej. Zakaj smo hkrati omejili študentsko delo in na drugi strani znižali
               štipendije? Zakaj se nismo lotili reševanje tega problema celostno? Jaz upam, da bo
               prišel čas, ko bomo to absolutno lahko naredili. Predlog, ki je že večkrat bil
               spodbujen tako s strani ministrstva, kot s strani študentskih organizacij je, da se
               razmisli o elektronizaciji študentskega bona. Poskušajmo v tej smeri razmišljati, v
               kolikor je to uresničljiva zadeva, da se to uredi v prihodnje. Tako jaz verjamem, da
               bodo študentske organizacije s svojimi izkušnjami lahko predlagale kako bi lahko ta
               rešitev zaživela, zato bom na koncu predlagal tudi predlog sklepa za ta odbor. Da
               pozovemo Ministrstvo za delo, družino, socialne zadeve, da preuči možnosti za uvedbo
               elektronskega sistema izvajanja subvencionirane študentske prehrane. Glede na to, da
               so stroški za vzdrževanje trenutnega sistema okrog 400.000 evrov in da jih mogoče ob
               tehtnem premisleku vseh akterjev, ne posamezno, lahko usmerimo v nadgradnjo enega
               sistema, ki bo omogočil celovit nadzor nad porabo študentskih bonov in ki bo lahko
               preostanek denarja, ki bi bil namenjen za vzdrževanje, recimo  glede na trenutno visoko postavljeno ceno, ki jo
               je, še enkrat poudarjam, nastavila prejšnja Vlada, mogoče povišali tudi subvencijo.
               To so pač stvari, ki jih je treba v prihodnje razmisliti. Jaz verjamem, da bo še
               veliko debate v tej smeri. Da ne bom predolg, se bom še z veseljem javil malo
               kasneje. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp15">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Presečnik.</p>
            </sp>
            <sp xml:id="SDT5-OZDDSZII-Nujna-003-2009-01-20.sp16">

               <speaker>JAKOB PRESEČNIK:</speaker>

               <p>Hvala lepa. Ker sem bil imenovan, imam pravico do replike. Torej sem zgleda jaz tisti
               krivec, zaradi katerega morajo študenti jesti hamburgerje. Jaz sem debatiral v tej
               smeri, da je potrebno marsikaj spremeniti. Tudi, vsaj kar jaz čutim, kar ljudje
               hodijo tudi v poslansko pisarno, kar se z ljudmi pogovarjam. Tudi pri štipendiranju,
               res je, smo naredili v prejšnjem mandatu eno napako. Predvsem nekatere kategorije,
               kot so samohranilke, kjer njihovi otroci danes ne morejo priti do štipendij zaradi,
               ne vem, dveh evrov ali podobne zadeve, ker takoj pade povprečje nad. Jaz sem to v
               pozitivni smeri razmišljal, da je potrebno vzporedno s tem ... Jaz verjamem, da je
               problem v nekaterih področjih, predvsem na področju Ljubljane in predvsem v nekaterih
               restavracijah, zato sem, naj mi bo oproščeno, navedel nek ekstrem, ki je v tem
               gradivu naveden, navzgor pa ekstrem navzdol pa ni zaradi cene, ampak zaradi načina
               prehrane, zaradi nezdrave prehrane. Kljub temu, da sem doživel kar malo posmeha v tej
               dvorani pa ne razumem točno zakaj. Ampak pozdravljam, še enkrat, pozdravljam to, kar
               sem zadnje čase poslušal ministra, da misli pripraviti neke korenite spremembe na
               parih teh področjih, ki zadevajo tudi konec koncev možnost prehranjevanja in pa
               možnost življenja v nekem drugem kraju, ne samo v svojem, tam kjer ima študent stalno
               bivališče. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp17">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Če dovolite, bi se tudi sama vključila v razpravo, ki bi jo nekako
               razdelila na dva dela. Prvi del bolj vezano na samo točko današnjega dnevnega reda.
               Sicer pa se tudi sama strinjam, da je treba o položaju študentske populacije
               razmišljati in razpravljati bistveno širše.</p>
               <p>Torej večkrat je bilo že opozorjeno kako smo prišli do takšnega izbora ponudnikov in
               pa seveda tudi cen študentskih bonov. Sama bi posebej opozorila na to dilemo, ki
               stoji pred nami. Skratka velika večina, 80% ponudnikov je vendarle prišlo z relativno
               nizko ceno študentske prehrane. Samo pač določen del, 20% je ponudil pač višjo stvar.
               Jaz sem prepričan, da študentje, kot svet inteligence so pač tisti osveščeni
               uporabniki oziroma bom rekla potrošniki, ki glede na svojo zmožnost in pa željo tudi
               izbirajo ponudnike, ki jih ni malo.</p>
               <p>Mogoče bi pritrdila temu razmisleku, da je treba večjo pozornost posvečati kvaliteti
               študentske prehrane in da morda bi bilo tukaj potrebno izdelati določena merila. Kako
               meriti kvaliteto, kakšno hrano študentje uživajo. Kajti jaz vem. Vsem nam pač paše
               določen tip prehrane. Ni pa nujno, da je to iz vidika dobrega zdravega razvoja
               posameznika najboljša prehrana. Tudi kar se tiče teh najdražjih ponudnikov. Poglejte,
               tudi mi bi želeli hoditi s kakšnim dražjim ponudnikom, ki imajo kvalitetnejšo
               prehrano, ampak tudi tisti, ki prejemamo plače, moramo presojati za koga se bomo
               odločili.</p>
               <p>Vsekakor pa pritrjujem tistim, ki imajo resne pomisleke v zvezi z drugim sklepom, ki
               ga je predlagala, ki so ga predlagali sklicatelji seje. Do danes oziroma do tega
               trenutka še nismo slišali dokazov zakaj naj bi prihajalo do zlorab pri izboru
               ponudnikov. Toliko o samem prvem delu.</p>
               <p>O drugem delu bi pa rekla sledeče. Že na eni svojih prvih javljanja na Državnem zboru
               sem opozorila na resničen in resen problem tistih, ki pač potrebujejo večjo pomoč
               družbe zato, da lahko študirajo. To se pravi tisti, ki prejemajo bivše republiške,
               današnje državne štipendije. V letu 2006 je prejemalo republiško štipendijo 37.750
               študentov, v letu 2008 32.763 tisti, ki so prejemali tako imenovano državno. Ali
               dovolite, da končam? Kar pomeni, da je pravzaprav resno ogrožen položaj te populacije
               in njihove možnosti za študij in kako oni lahko pravzaprav imajo okrnjeno možnost
               oziroma priložnost za to, da študirajo. Mene resno zanima kaj se s to populacijo zdaj
               v tem  vmesnem obdobju. Kajti
               slišali smo, da bo Vlada predlagala spremembo tudi štipendijske zakonodaje zato, da
               se stanje sanira. Samo toliko, da si povemo. Prejšnja Vlada je sprejela nov
               štipendijski zakon, ki je v osnovno za izračun štipendije vključil otroški dodatek in
               pa nadomestila za starševstvo. Tako, da je pravzaprav samo iz tega tehničnega vidika
               prišlo do izpada praktično 5.000 potencialnih prejemnikov štipendij in ti so za mene
               tista prava ogrožena populacija. Sigurno bi tematiko lahko širili tudi širše. Tudi na
               zagotavljanju ustreznega števila postelj, tudi na zagotavljanje ustreznih subvencij
               za bivanja in tako naprej. Skratka razpravo bi širila v tej smeri, da je treba
               celostno pregledati položaj študirajoče populacije in njihovega položaja in pa
               bistveno bolj celovitega in pravičnejšega sistema urejanja tega njihovega položaja.
               Hvala lepa.</p>
               <p>Sedaj pa predajam besedo. Ja, replika, ja.</p>
            </sp>
            <sp xml:id="SDT5-OZDDSZII-Nujna-003-2009-01-20.sp18">

               <speaker>ALENKA JERAJ:</speaker>

               <p>Gospa predsednica, jaz se opravičujem, ampak štipendija niso te seje. Če se vam zdi
               to tako hud problem, bi lahko sklicali izredno sejo na to temo. Danes pa imamo nekaj
               drugega in se mi zdi pa malo pretirano. Lahko pa govorimo o vsem. Ni problema.</p>
            </sp>
            <sp xml:id="SDT5-OZDDSZII-Nujna-003-2009-01-20.sp19">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Repliko bom izkoristila tudi sama. Že nekaj mojih predhodnikov je opozorilo, da je
               današnja razprava preozko usmerjena in da moramo govoriti tudi o celoviti
               problematiki študentske populacije. Zato sem jaz to samo eksplicirala direktno na
               primeru štipendiranja in o temu morebiti tudi kako se sprenevedajo predstavniki
               prejšnje pozicije, kako se je poslabšal položaj sedanje študentske populacije. Sedaj
               pa predajam besedo ... Gospod Božič, lepo prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp20">

               <speaker>ANDREJ BOŽIČ:</speaker>

               <p>Hvala za besedo. Lep pozdrav vsem skupaj. Andrej Božič, predsednik Odbora za socialo,
               zdravstvo in šolstvo. Najprej me zelo veseli, da se danes pogovarjamo o enem delu
               socialnega položaja študentov in sem nekako upajoč, da to pomeni, da se bomo vnaprej
               tudi pogovarjali o štipendijah, o bivanju, o zdravstvenem zavarovanju in seveda neko
               rešitev našli tudi na področju subvencionirane prehrane, ker vse to je nekako del
               sociale študentov.</p>
               <p>Na Študentski organizaciji Slovenije predstavljamo vse študente in zagovarjamo
               pravice študentov. Imamo jasna stališča okoli tega in bomo tudi v prihodnosti
               zagovarjali pravice študentov. Če se smem osredotočit samo na temo današnje seje. Smo
               v nenehnem kontaktu in z ministrstvom in z gostinci, kot izvajalec oziroma kot
               izvajalec študentsko subvencionirane prehrane. Tudi bdimo nad vsemi spremembami, ki
               se na tem področju dogajajo in res je, bili smo zraven tudi pri razpisu, ko se je ta
               sestavljal. Vendar je bila takrat situacija v tej državi bistveno drugačna kakor
               zdaj. Zato smo tudi pripravili kratkoročne, srednjeročne in dolgoročne ukrepe na
               področju subvencionirane prehrane študentov. Same ponudnikov v skladu z zakonodajo,
               3. člen pravilnika o subvencionirani prehrani nam omogoča, da pozovemo gostince, da
               znižajo cene študentskih obrokov in smo to naredili in so že pozitivni odzivi, kar
               seveda pozdravljamo. Naslednji rok se pripravljamo za naslednji razpis, ki bo zelo
               kmalu in tudi njega nameravamo vključiti podobne stvari.</p>
               <p>Na dolgi rok smo predlagali oziroma oblikovali nek predlog spremembe zakonodaje v
               tem, da ta, pač na način, da se ta preskok, ki se zgodi vsake dve leti pri cenah
               bonov ne bi več dogajal oziroma, da bi bil bolj amortiziran. In seveda razmišljamo in
               smo tudi ministru in ministrstvu že predstavili tudi načrt za elektronizacijo
               študentske prehrane, ki naj bi se  zgodil z novim študijskim letom. Tudi meni osebno se zdi, da mogoče
               današnja izredna seja je preozko postavljena. Glede na to, da se socialni položaj
               študentov slabša na vseh področjih in nekako apeliram na vse tukaj zbrane, da
               razmišljajo tudi o vseh ostalih področjih, ki se tičejo študentov.</p>
               <p>Hkrati bi pa pritrdil sogovornikom, da ja. Študentska subvencionirana prehrana mora
               obstajati in še enkrat opozarjam, da tukaj ni samo komponenta dostopnosti, torej, da
               imajo študenti možnost izbire, ampak tudi zdravstvena komponenta. Torej, da je bil
               načrt zagotoviti bistveno boljše zdravje študentov z omogočanjem toplega obroka za
               študente. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp21">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Besedo predajam gospodu Zornu.</p>
            </sp>
            <sp xml:id="SDT5-OZDDSZII-Nujna-003-2009-01-20.sp22">

               <speaker>ALEKSANDER ZORN:</speaker>

               <p>Hvala lepa. Vse lepo pozdravljam. Ta seja je potrebna. Rad bi vsebino vrnil nazaj na
               študentske bone in na študentsko prehrano. Zakaj? Zato, ker se je situacija popolnoma
               spremenila. Od takrat, ko je bil sprejet zakon in najavljen in izpeljan razpis pa do
               letošnjega leta se je v celem svetu spremenila situacija. Tudi pri nas se je
               spremenila. Tako, da so potrebni socialni ukrepi, ki pač so korekcija tistega, kar je
               bilo sklenjeno nekoč prej, v lanskem letu, v bližnji preteklosti. Zato tudi očitki,
               prejšnja Vlada, zdajšnja Vlada, hinavščina, dvojna stališča niso na mestu iz
               preprostega paradoksa in konceptualne zadrege, ki je taka. Prejšnja Vlada je naredila
               razpis in izbrala ponudnike. Zdajšnja Vlada, se pravi minister, ta razpis in te
               ponudnike brani ravnokar na tem zboru. Hkrati nekateri kolegi iz pozicije napadajo
               opozicijo, prejšnjo Vlado in branijo ta izbor in zatečeno stanje. Paradoks je popoln.
               O čem se pogovarjamo? O tem, da v bistvu zagovarjamo ukrepe prejšnje Vlade, hkrati jo
               pa kritiziramo. Zato je nesmiselno. To je prvi paradoks, ki je neumen.</p>
               <p>Drugi je pa drugačen. Mislim, da gospod minister in tisti, ki so to podobno
               izgovarjali, ne razumejo bistva študentskih bonov. Slišal sem, da si lahko študentje
               pač izbirajo cenejše restavracije. Seveda. Predali ste jih trgu. Študenti si lahko
               izbirajo tudi tako, da ne jejo. Lahko si ne izberejo bonov in da hodijo domov. Lahko
               so lačni, lahko jejo samo kruh in sploh lahko se požvižgajo na bone. Boni sploh niso
               nikakršen tržen ukrep, ampak so socialni ukrep. Se pravi, da o tržnem izboru
               cenejšega ali dražjega ponudnika sploh ne moremo govoriti. Mi lahko samo govorimo
               kako bi lahko zaščitili študente z boni zato, da bi se ceneje prehranjevali. In kaj
               lahko naredimo, da zdaj v drugačnih razmerah to popravimo? O tem smo vprašali tudi
               ministrstvo in temu je namenjena današnja seja.</p>
               <p>Še na nekaj bi opozoril. Gospod minister je danes, ob sedmih zjutraj sem ga na radiu
               slišal, je rekel tako: "Mi gremo študentom naproti s štipendijsko politiko in s
               subvencijami, ki jim jih dajejo. Je pa seveda treba upoštevati, da se razmere
               spreminjajo in da morajo pač vsak del bremen nase prevzeti." Se pravi, študentje
               prevzemite nase tudi breme podraženih bonov. Mislim, da to ni pravo razumevanje
               študentskih bonov in temu se upiram in temu je namenjena današnja seja. Hvala
                  lepa.
               </p>
            </sp>
            <sp xml:id="SDT5-OZDDSZII-Nujna-003-2009-01-20.sp23">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Ja, gospod minister, replika.</p>
            </sp>
            <sp xml:id="SDT5-OZDDSZII-Nujna-003-2009-01-20.sp24">

               <speaker>DR. IVAN SVETLIK:</speaker>

               <p>No, če lahko bi repliciral na tri stvari. In sicer, prvo debata okrog štipendij.
               Moram povedati, da podatki najnovejši, ki jih ima ministrstvo kažejo, da je bilo
               državnih štipendij leta 2007 34.800, decembra 2008 pa 36.763, torej več in tudi
               Zoisovih 12.300 2007 in 14.745 decembra 2008. Kljub temu mi nismo zadovoljni z
               razvojem dogodkov in verjamemo, da je veliko študentov, ki bi še potrebovali to pomoč
               in bomo zato v kratkem prišli s predlogom spremembe Zakona o štipendiranju. Drugič.
               Kar zadeva en nadzor je že predstavnik ŠOS-a povedal, da bomo uvedli en nadzor
               študentske prehrane. In samo tretja reč, ki bi jo rad izpostavil, ni samo dilema kot
               sem jo poprej izpostavil, ali dopuščamo večjo možnost izbire, torej nek svoboden
               prostor študentom ali pa bomo šli v večjo stopnjo regulacije, o tem se boste odločali
               in mi bomo sledili vašim odločitvam, je tudi dilema o tem kakšno ravnotežje bomo
               ujeli med javnim interesom in paternalizmom, ki se mi zdi, da veje iz nekaterih
               razprav. Jaz verjamem zelo, da so študenti odrasla populacija, da morajo odločati
               skupaj z nami, ko gre za skupne zadeve, ki jih skupaj urejamo, da pa jim je treba
               prepuščati tudi možnost odločanja o tem kje in kako se bodo prehranjevali. Jaz
               mislim, da so oni tisti, ki tudi kvaliteto presojajo. In bi bilo zelo napak, če bi
               jim to vlogo odvzeli. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp25">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala. Besedo predajam gospodu poslancu Hrovatu.</p>
            </sp>
            <sp xml:id="SDT5-OZDDSZII-Nujna-003-2009-01-20.sp26">

               <speaker>ROBERT HROVAT:</speaker>

               <p>Hvala lepa za besedo. Spoštovani minister, vsi ostali navzoči! Želel sem drugače
               začeti, ampak zdaj me je gospa predsednica na nek način malo izzvala, ko je rekla, da
               to preozka tema, da bi se bilo potrebno pogovarjati o zadevah, ki so širše narave in
               zadevajo študentsko populacijo. Strinjam se, ampak imeli ste vso možnost, da bi
               današnji dnevni red razširili tudi z dodatnimi točkami dnevnega reda, vendar ste sama
               na začetku ugotovila, da nihče ni predlagal širitve dnevnega reda, zato ugotavljate,
               da bo dnevni red danes takšen kakršnega ste dobili s sklicem. Torej, imeli smo
               možnost vsi ne samo mi, ampak vsi mi, ki smo tukaj danes v tej dvorani, da bi
               razširili današnjo točko dnevnega reda, vendar nismo. Da pa grem na samo vsebino, pa
               moram reči, da je bilo ali pa veliko je problemov na katere ste študentje v
               preteklosti in tudi sedaj opozarjate in prav je tako, da opozarjate, zato so vas
               študentje tudi izbrali. Ampak, danes oziroma v zadnjem času smo priča nekemu novemu
               dogodku, priča smo velikemu povečanju cen študentskih bonov. In mene osebno čudi
               pasivnost ministrstva, hkrati me pa čudi tudi pasivnost študentske organizacije.
               Sploh nekatere izjave ministra, da v teh zadevah ne bo sprememb in da naj gredo
               študentje jesti tam kjer je ceneje. Jaz mislim, da je to neodgovorna izjava in
               neprimerna sploh ne za ta čas v katerem se nahajamo. Ko sem  prebiral klippinge, sem prebral tudi izjavo
               predsednika ŠOS-a gospoda Danijela Bandlja, ki ugotavlja, da bomo morali shajati s
               takšno ureditvijo študentske prehrane kot je in da je dvig cene bonov doživel
               preveliko medijsko pozornost. Po njegovem prepričanju je dvig cene posledica
               recesije. No, že samo to, zadnji stavek, jaz mu ne verjamem oziroma je sploh
               nelogičen. Ampak, ne glede na vse bi rekel, da za 10.000 študentov, ki so podpisali
               peticijo, bral sem na Facebooku, se s to izjavo absolutno ne strinjajo. In jaz pravim
               tako, da je nesprejemljivo, da v teh časih, ko govorimo o gospodarski finančni krizi,
               niste na ministrstvu ukrepali drugače kot ste. Dejstvo je, da ste dobili pogodbe na
               mizo in ste podpisali brez, ne vem, ali je bil tukaj v ozadju razmislek ali ne, ampak
               glede na to kar se sedaj kaže in poraja mislim, da prav velikega tehtnega premisleka
               takrat, ko ste podpisal te zadeve ni bilo. Še to bom rekel, lahko se govori, da je
               prišlo do medijskega pretiravanja, dejstvo pa je, da je prišlo do velikega povečanja
               cen bonov in da bo to pomenilo velik udarec za marsikaterega starša, sploh v teh
               časih v katerih se nahajamo. Vsakodnevno poslušamo o odpuščanju delavcev in tega je
               vse več in vsi pričakujemo, da se bo v naslednjih mesecih to še stopnjevalo in to je
               ena od zadev na katere moramo biti občutljivi.</p>
               <p>Zanima me kaj bo ministrstvo. Do sedaj nismo slišali niti ene zadeve kako se bo ta
               zadeva reševala na ministrstvu. Res me zanima kaj bo ministrstvo storilo, da se bo
               takšen način subvencioniranja prehrane spremenil, če je potrebno, glede na razmere.
               Strinjam se s tistimi, ki so govorili, da je bilo v juniju ali juliju, ko je bil dan
               razpis, takrat je bilo stanje povsem drugačno, poglejte, svet se je obrnil na glavo,
               danes je pa potrebno ukrepati glede na današnjo situacijo kateri smo priča, ampak
               ukrepov ni. Odgovor je: "Ja, študentje znajti se boste mogli, pojdite jesti tam kjer
               je ceneje." Ampak, to je zame nesprejemljivo.</p>
               <p>Bi pa rekel še to, to pa govorim študentom oziroma študentski organizaciji, da dokler
               boste kimali ministru pa katerikoli že to je, pa katerakoli vlada je, potem se ne bo
               veliko spremenilo, vem pa, da si želite spremembe, verjamem, da si jih želite, ampak
               dokler boste tako z roko v roki delali z ministrom kadarkoli in kjerkoli se ne bo
               veliko spremenilo. Zdaj, štiri leta imam izkušnje, jaz ji rečem velika politika, to
               je tukaj v Državnem zboru in lahko rečem, da vsaka oblast da veliko na mnenje
               študentov. In zdaj je vaša priložnost, da si izborite tiste pravice za katere se
               borite, če se borite. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp27">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>...<stage>/Nima klopljenega mikrofona./</stage>...</p>
            </sp>
            <sp xml:id="SDT5-OZDDSZII-Nujna-003-2009-01-20.sp28">

               <speaker>DR. IVAN SVETLIK:</speaker>

               <p>Jaz se bom odzval neposredno, ker sem bil izzvan, potem se bom opravičil in me bodo
               sodelavci zastopali v nadaljevanju te seje. Torej, gospod poslanec Horvat, če vi
               verjamete, da bomo globalno krizo rešili s tem, da bomo v prihodnjem razpisu
               maksimalno vrednost bona znižali s 7 na 6 evrov, lahko to storimo, to ni problem.
               Hkrati pa morate vedeti, da bi poseganje v določanje cen natančno poseganje v
               določanje cen obrokov bilo v navzkrižju tudi z nekim  drugim zakonom, ki določa poslovanje gospodarskih
               subjektov.</p>
            </sp>
            <sp xml:id="SDT5-OZDDSZII-Nujna-003-2009-01-20.sp29">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>... <stage>/Nima vklopljenega mikrofona./</stage>...</p>
            </sp>
            <sp xml:id="SDT5-OZDDSZII-Nujna-003-2009-01-20.sp30">

               <speaker>ROBERT HROVAT:</speaker>

               <p>Hvala za besedo. Super, da ste brali Facebook, bom vas dodal kot prijatelja.</p>
               <p>Glede našega predsednika jaz zagovarjam, da ima vsak pravico do svojega mnenja, še
               zmeraj pa smo na stališču, da je ŠOS vedno zagovarjal pravice posameznikov, ki
               izhajajo iz statusa študenta in to še zmeraj počne in bo to počel tudi v
               prihodnje.</p>
               <p>Glede peticije vam bo povedal kolega. Vrnil bi se pa še na to, da nikoli nismo kimali
               nobenemu ministru, je pa res, da smo zmeraj izražali konstruktivnost in jo
               zagovarjali in konstruktivno pripravljali vse na vsako
               spremembo...<stage>/nerazumljivo./</stage>..</p>
            </sp>
            <sp xml:id="SDT5-OZDDSZII-Nujna-003-2009-01-20.sp31">

               <speaker>PREDSEDNICA DR. ANDREJA ČRNAK MEGLIČ:</speaker>

               <p><stage>/Nima vklopljenega mikrofona./</stage>...</p>
            </sp>
            <sp xml:id="SDT5-OZDDSZII-Nujna-003-2009-01-20.sp32">

               <speaker>MARIJAN KRIŽMAN:</speaker>

               <p>Hvala, gospa. Upam, da se ne bo treba začeti ministru kregati s študenti, da bo
               opravljal svoje delo tako kot je treba, potem ga bomo pa mi začeli kritizirati.
               Mislim, da ni kaj dosti več dodati, ker smo veliko povedali glede na potrebnost ali
               nepotrebnost seje. Prav gotovo je, da je zgolj za to točko seja nepotrebna. Veliko
               problemov je drugih, ki jih imajo študentje in tukaj bom samo ponovil oziroma ne bom
               ponovil, ampak se bom strinjal z izjavami ministra in z njegovimi stališči, da je
               treba spremeniti Zakon o štipendiranju, da je treba še marsikaj doreči in še marsikaj
               skupaj zložiti, da bo delovalo kot celota in finančno in vsebinsko, da bo bilo v
               vsestransko zadovoljstvo študentov in tistih, ki mislimo, da znamo poskrbeti tudi za
               to področje.</p>
               <p>Poglejte, rekel bi samo še, da v 2. točki oziroma s točko bi se lahko strinjal, ne v
               celoti, kajti tukaj bi dodal mnenje gospoda Levaniča oziroma njegovo razpravo ne bom
               povzemal, ampak se z njo strinjam in bi predlagal, da bi to bil sestavni del tega
               sklepa, vsi ostali sklepi so pa odvečni in nepotrebni. In jaz se ne bi vznemirjal
               zaradi te seje preveč, kajti poznavajoč opozicijo jaz mislim, da do konca mandata bo
               takšnih in podobnih pulferjev še kar nekaj, ampak nič hudega, bomo mogoče kakšno
               stvar na ta način tudi razčistili. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp33">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Besedo dajem gospodu poslancu Žnidaršiču.</p>
            </sp>
            <sp xml:id="SDT5-OZDDSZII-Nujna-003-2009-01-20.sp34">

               <speaker>MAG. FRANC ŽNIDARŠIČ:</speaker>

               <p>Lepa hvala. Lep pozdrav vsem prisotnim. Moram reči, da je stvar zanimiva po tem, ko
               se terjajo ukrepi ob nastali situaciji, me prav zanima kakšne predlagate. Namreč, sam
               razumem zadevo tako: diktirati ponudnikom, da bi izpod meje ponudili svoje obroke ne
               smemo, če prav razumem Zakon o delovanju zasebnih podjetij. Potem ostane samo še, da
               bi dvignili subvencijo kot ukrep, to jaz tako vidim, da bi pocenili za študenta bon.
               To pa je problem zaradi tega, ker je bil sprejet Zakon o socialnih transferih, ki
               omejuje poviševanje subvencije, povem zaradi tega to, ker smo mi nasprotovali
               sprejemu tistega zakona takrat, še več, trikrat smo vložili zakon, da bi ga
               popravili, ker je bil krivičen do vseh tistih, ki težko živijo vključno s študenti,
               ki so materialno šibki in socialni podpiranci in tako naprej, upokojenci pa nismo
               uspeli. To poudarjam zaradi tega, ker je bila omenjena prejšnja koalicija v tej
               povezavi s tem zakonom. Za naprej zagotovo lahko pa trdim dvoje, prvič, da imajo
               študentje pravico kje in kdaj in kaj bodo jedli in ne morete jim ukazati, ne vem kako
               bi to storili, razen, če bi rekli: "ni subvencije, ni bonov, je pa menza in tam bo za
               določeno ceno obrok in država bo tja dala denar, ne pa v obliki bonov to razpršila po
               državi ali pa med več ponudniki. Drugič, trdim, da cenejši obrok recimo od 7 evrov ni nujno
               nezdrav. Ni nujno nezdrav. Lahko se dobro, zdravo kosilo napravi tudi za 4 evra. To
               bodo povedali vse tiste družine, ki morajo danes preživeti s 500 evri na mesec, pa
               živijo zdravo življenje, tudi kar zadeva prehrane. Tako, da iz tega ne bi delal neke
               posebne umetnosti, koliko so vredni boni. Zagotovo pa jaz razumem, da je cena obroka,
               ki ga ponudi ponudnik minus subvencija tista cena, ki naj jo plača študent. In, če je
               2,35 subvencija bi znotraj 4 ali 5 evrov za obrok študenta stvar ne smela stati več
               kot 2,5 evra. In tukaj ne vidim posebnega problema, razen dejstva, da usklajevanja
               glede na zakon o transferjih najbrž ne bo, ker je inflacija padla. To sem napovedal
               že takrat, da utegne neusklajevanje trajati več let, če bo inflacija padla in padla
               naj bi in bi morala, če smo v evroobmočju, kar je bistvena težava tistega zakona, ki
               bi ga bilo v tem smislu sanirati, pa do sedaj ni bilo možno. Upam, da boste v
               nadaljevanju to napako, ki je bila takrat storjena brez naše podpore pomagali
               popraviti, če bo kakšen tak predlog. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp35">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Gospod David Božič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp36">

               <speaker>DAVID BOŽIČ:</speaker>

               <p>Hvala lepa za besedo. David Božič, študentska organizacija Univerze v Ljubljani. Jaz
               bi se rad odzval tukaj na nekaj trditev, da študentje oziroma predstavniki študentov
               nismo dovolj aktivni pri zagovarjanju interesov študentov. To dejansko ne drži
               nikakor. Če se gremo zdaj omejiti na področje študentske subvencionirane prehrane se
               moramo zavedati, da je to kar velik sistem, ki ima svoje pluse in svoje minuse. Mi bi
               radi dejansko tudi konec koncev od vas, kot predstavnikov ljudstva, da priznamo na
               eni strani pluse, da pa ne spregledamo minusov. In, če le lahko gremo negativne točke
               samega sistema izboljševati. In tukaj se da marsikaj narediti in tukaj smo se mi tudi
               oglasili. To, da se je povprečna cena bonov dvignila je tudi za nas zaskrbljujoče in
               smo tudi mi na to opozarjali zelo močno v medijih in pa tudi ponudili ministrstvu
               roko s konkretnimi predlogi. Tukaj dejansko neka debata teče na vseh ravneh, ne samo
               na tisti ravni, ki se najbolj v javnosti opazi.</p>
               <p>Tukaj na eni strani moramo tudi vedeti, da nismo mi tisti, ki smo na eni ali na drugi
               strani. Jaz imam to srečo, da sem bil tako v času mandata prejšnje Vlade kot zdajšnje
               Vlade in jaz lahko pač zagotovim vsem študentom in pa vsej javnosti, da mi bomo
               dejansko na strani študentov, ne na strani ene ali druge Vlade. In bomo mi iskali,
               kaj je v večjem interesu študentov. Kar se tiče pa možnosti, kako se ta problematika
               lahko naslovi jih je pa več. Od tega, ker je gospod Žnidaršič že omenil, da se sama
               subvencija viša, do tega, da se določeni mehanizmi v zakonodaji sprejmejo, ki bi
               omejili take skokovite cene oziroma spremembe cen na vsaki dve leti. In tukaj nek
               dialog teče, ki ga mi dejansko pozdravljamo in mislimo, da bo posledično v samem
               procesu oziroma sprejemanja nove zakonodaje, prišlo tudi do tega, da bomo imeli
               boljši zakon v Državnem zboru čez nekaj mesecev. V to smer predvsem zdaj mi posegamo
               in vse svoje trude vlagamo.</p>
               <p>Kar se tiče organiziranja študentov. Mi to pozdravljamo. Konec koncev vemo, da sama
               problematika, kot smo že zdaj nekajkrat naslovili je širša.  Poleg tega problema štipendij do zdravstvenega
               zavarovanja, študentov nad 26 let in tako naprej. Nek trend vpadanja je socialne
               varnosti študentov in razumljivo je, da študentje prinesejo samo toliko. Študenti so
               tista kritična populacija, ki bodo tudi znali opozoriti na probleme in dati rešitve.
               Mi dejansko v to smer gremo. Kar se tiče same peticije - res je, študentje so
               podpisovalo, ampak študentske organizacije so bile tukaj tiste, ki so omogočale
               oziroma spodbujale to peticijo. Jaz imam tukaj tudi del te peticije, nekako polovico
               teh 10 tisoč podpisov. Tako, da v kolikor boste želeli lahko tudi vidite, da je
               študentska organizacija to podpirala in pa omogočala infrastrukturo, da se je to
               pobiralo. In v to smer gremo. Bi pa radi predvsem tukaj nastopali kot konstruktiven
               partner, ki ni všečen samo eni strani ali drugi strani, ampak bi radi sprejeli take
               ukrepe, ki bodo všečni vsem in bodo konec koncev pomenili boljši položaj za študente.
               Toliko zaenkrat.</p>
            </sp>
            <sp xml:id="SDT5-OZDDSZII-Nujna-003-2009-01-20.sp37">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Žura.</p>
            </sp>
            <sp xml:id="SDT5-OZDDSZII-Nujna-003-2009-01-20.sp38">

               <speaker>DRAGO ŽURA:</speaker>

               <p>Hvala lepa za besedo. Še jaz nekaj besed dodam v imenu študentske organizacije
               Univerze v Mariboru. Pa nekatere zadeve, ki jih bom želel v nadaljevanju povedati,
               bodo tiste zelo konkretne, izhajajoče in temelječe na podlagi konkretnih podatkov, ki
               jih mi opazimo kot izvajalec subvencioniranja študentske prehrane v praksi. V uvodu
               bi rekel, da dvig cen, ki se je zgodil v januarju je šele tretja stvar, ki je v
               zadnjih štirih mesecih udarila po ekonomsko-socialnem položaju študentov.</p>
               <p>Moram reči, da prvi je bil jeseni, pričetek študijskega leta, ko smo dejansko
               ugotovili, da obljubljena reforma štipendiranja ni obrodila tistih ciljev, ki jih je
               sledila, 10 tisoč dodatnih štipendij. To ni bilo doseženo. In to je bil prvi udarec.
               Drugi udarec, ki smo ga zasledili v zadnjih 14-ih dneh je bil analiza naročenih
               študentskih del v mesecu novembru in decembru, kjer smo opazili, da se je s strani
               gospodarstva in tudi javne uprave in javnega sektorja zmanjšalo število naročenih
               študentskih del za 30 do 40%. Posledično je takšen del populacije dejansko na nek
               način izgubil svoje tisto občasno in začasno delo, ki je eden od temeljev danes
               njegovega socialnega ekonomskega položaja. Na nek način pika na i, pa je bila ta
               januarska zadeva, ki se je zgodila z zvišanjem cen študentskih bonov. Jaz bi zdaj
               želel, ke v javnosti se pojavljajo zelo različne ocene, povedati nekatera
               preverljiva, pa dejanska stanja, ki temeljijo na podatku. Jaz sem naredil analizo
               tistega dela, ki ga v Mariboru izvajamo. Se pravi severovzhodni del Slovenije,
               Koroška, Prekmurje in Štajerska. Vam lahko povem, da te podatki kažejo na določeno
               zanimivost. Mi sicer smo ugotovili, če izračunamo aritmetično povprečje cen bonov, da
               se je cena dvignila iz 1,47 na 1,97 evra. Govorim za področje, ki ga pokriva
               študentska organizacija Univerze v Mariboru. To tudi kaže, da so nekateri ponudniki
               nesorazmerno podražili ceno. To nam dokaže naslednje dejstvo, ko mi ponderirano
               izračunamo, koliko je bila povprečna cena študentskega obroka, se pravi, da ceni, ki
               jo plača študent damo zraven še število bonov, ki jih je kupil študent od posameznega
               ponudnika, vidimo, da je ta poraz dosti večji. Se pravi, dejansko so študentje
               zavrnili tiste, ki so nesorazmerno podražili cene in so ostalih pri tistih, pri
               katerih dobijo za vrednost, ki jo plačajo, tisto, kar pričakujejo.</p>
               <p>Po drugi strani lahko rečem, da je bilo verjetno pričakovano. Mi smo izračunali, da
               se je v Mariboru iz 3,99 na 4,5 evra podražil povprečni študentski obrok. To po dveh
               letih dejansko pomeni, pa daleč od tega, da bi želel braniti gostince, manj kot 13%
               dvig. Se pravi po dveh letih so dejansko povprečno ponudniki dvignili ceno za slabih
               13%. Je res, da je ta problem nekoliko večji v Ljubljani in na Primorskem. Se
               strinjam.  Tam mislim, da je
               16 in 17%. Ampak problem bistveni, ki je, je da zakon vnaprej ni predvidel te
               situacije in vnaprej ni imel vgrajenega nekega potencialnega inštrumenta, ki bi za to
               prehodno obdobje po razpisu kompenziral na račun študenta ta nesorazmeren dvig
               cene.</p>
               <p>Jaz lahko povem še določene stvari, ki so prav gotovo tudi vplivale na dvig cene. Jaz
               lahko povem, da smo ravno v zadnjem razpisu uspeli doseči tudi, da pri približno 15
               do 20% obrokov, ki jih študentje konzumirajo, samo dejansko poboljšali njihov
               položaj, ker če je bil prej pogoj glavna jed in ...<stage>/Nerazumljivo./</stage>... je zdaj za vse
               pogoj, glavna jed in dva ...<stage>/Nerazumljivo./</stage>... To prav gotovo se tudi odraža na ceni.
               Polno je nekih takih elementov, ki so neki racionalni in realni razlogi, da so se
               dvignile cene. Je pa prav gotovo tisto, kr je zaskrbljujoče, da je to zdaj v polni
               meri udarilo ravno študente. In zato lahko rečem konkretno, smo mi takoj poleg
               tistih, ki so bili že predstavljeni tudi peticija, pripravili še dva dodatna ukrepa,
               poleg tistega, ki je že nekaj časa v teku. Študentska organizacija Slovenije že nekaj
               časa vodi projekt prenove celotnega sistema, na podlagi katerega se izvaja
               subvencionirana študentska prehrana. Ta projekt bo realiziran najkasneje do oktobra
               letošnjega leta, se pravi do novega študijskega leta in verjamem, da bo ta sistem
               poenostavil in posledično tudi pocenil celotno zadevo, kar se bo lahko odrazilo na
               ceni. Po drugi strani smo na študentski organizaciji Univerze v Mariboru, takoj v
               prvem tednu januarja poslali poziv vsem ponudnikom, ker smo jih opozorili na perečo
               situacijo in lahko rečem, da je naš poziv padel na do neke mere plodna tla. Ker lahko
               povem, da imam na moji mizi že 10 dopisov ponudnikov, v katerem izražajo že zelo
               konkretno izraženo ambicijo, da s 1. februarjem spustijo ceno. To nam omogoča zakona.
               Jaz upam, da se bo minister podpisala spodaj, ker bomo morali skleniti aneks z njimi.
               Ampak verjamem, da ne smelo priti do problema. Ampak spet je popolnoma logično.
               Tisti, ki so jih študentje zavrnili, ker ne kupujejo več njihovih bonov, zdaj želijo
               znižati ceno. To nam zakon omogoča. In s 1. februarjem, lahko že povem, v Mariboru bo
               v desetih lokalih prehrana cenejša kot je v januarju.</p>
               <p>Tretja stvar, ki pa je, je pa verjetno tudi stvar debate, pa koalicije, pa opozicije,
               pa ministrov, pa vsega ostalega. Ali bomo v okviru sprememb, ki jih bo deležen zakon
               v letošnjem letu pripravljen se tudi sporazumeti okoli inštrumenta, ki bi po
               naslednjem razpisu za prehodno obdobje se pravi, dokler subvencija ne bo sledila
               dvigu cen, za nek prehodni čas povišali subvencijo, da bi pri študentih skompenzirala
               ta dvig cen, ki se zgodi vsako drugo leto v januarju. Se pravi smo pristopili k tem
               konkretnim stvarem. Prva je poziv, ki že rojeva rezultate. Druga je verjetno konsenz,
               ki ga bomo iskali okoli potencialnega inštrumenta, da se v bodoče izognemo tej
               situaciji in generalno prenova celotnega sistema, ki bo po mojem mnenju poenostavil
               in s tem tudi pocenil celoten sistem. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp39">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Potrata.</p>
            </sp>
            <sp xml:id="SDT5-OZDDSZII-Nujna-003-2009-01-20.sp40">

               <speaker>MAG. MAJDA POTRATA:</speaker>

               <p>Hvala. Preden se konkretno teme dotaknem bi rada dvoje rekla. Mi zdaj lahko tekmujemo
               v tem, kdo bo bolj drastično naslikal razmere, zaradi podražitve študentskih bonov
               oziroma študentske prehrane. To lahko naredimo. Bi se potem tudi postavila v vrsto k
               tem.</p>
               <p>Moja izkušnja s študentskimi predstavniki je ta, da so bili ne glede na to, katera
               Vlada je bila, pa v kašni poziciji sem se sama znašla, opozicijski ali koalicijski
               vedno zelo spretni pogajalci. Ali je to zdaj zvezano z upogljivostjo, naj pa vsak sam
               presodi. Zdaj pa k tistemu zaradi česar sem se znova javila k besedi. Jaz se poprej
               nisem opredelila do predlaganih sklepov. Jasno je, da prvemu predlaganemu sklepu, ki
               ga predlagatelji s sklicem napovedujejo, ni moč oporekati,  zato ker mislim, da so v resnici s to temo bomo
               dovolj seznanili. Sedaj, stvar razprave je ali je občutna podražitev ali je
               podražitev? Ampak to je že stvar razprave in osebnega pogleda in drastičnih pogledov
               na stvari o katerih sem prej govorila.</p>
               <p>Za drugo sklep pa moram priznati, da ne najdem in da nisem slišala za enkrat dovolj
               argumentov zlasti za tisti del, ki napoveduje ali pričakuje od vlade, da uvede
               ustrezne mehanizme, ki bodo preprečili zlorabe neopravičenega povečevanja cen bonov
               študentske prehrane. Jaz sedaj ne vem na podlagi katerih podatkov, katerih ugotovitev
               predlagatelji sklica seje ugotavljajo, da gre za zlorabo neopravičenega povečevanja
               cen. Namreč v čem je moj problem. Ko sem nedavno tega poslušala tudi ob 17., posvečen
               podražitvi študentske prehrane, sem tam tudi slišala, da ni prvič, da je dvig cen
               hrane povzročil med študenti nejevoljo, da se to pravzaprav praviloma zgodi vsaki dve
               leti, če se gostinci zatekajo k temu, da vmes ne izkoristijo možnosti, ki jo zakon
               ponuja, da namreč takrat 1. februarja dvignejo ceno prehrane, tako kot je v zakonu
               zapisano. In vprašanje, ki se pa meni zastavlja, je pa res to vprašanje, da je velika
               inflacija v letu 2007, ki smo jo zaznavali in skokovita rast cen življenjskih
               potrebščin, bila opazna v vseh segmentih slovenske družbe, ampak 1. februarja leta
               2008, vsaj tako kot sem informirana iz teh javnih občil, ni prinesla tudi med
               gostinci zahteve po podražitvi. Verjetno je to zvezano s pričakovanim novim razpisom
               in vsem tistim, kar se bo zgodilo. Tako, da sta sedaj do neke mere trčila skupaj dva
               momenta, ki sta v resnici pripeljala do dviga cene.</p>
               <p>Sedaj, naslednje vprašanje ki si ga pa zastavljam v zvezi s tem pa je; jaz načeloma
               zelo podpiram to rešitev, da je subvencija tako rekoč univerzalna, če jemljemo redne
               študente. Dosti manj univerzalna je, ko gremo k izrednim študentom. Tam pravzaprav
               subvencijo lahko uveljavljajo, študentske bone samo tisti študentje, ki niso po
               starem rečeni študenti iz dela ali ob delu, kakor se je včasih reklo, da so zaposleni
               ali dobivajo kakšno nadomestilo za brezposelne. Skratka rešuje se samo tista skupina
               izrednih študentov, ki so se v izredni študij vpisali zato, ker niso bili izbrani med
               redne študente na želeno študijsko smer. Jaz ne poznam sedaj številčnega podatka,
               kolikšna je skupina teh študentov, ki so na ta način lahko rešili svoj status, da so
               vsaj v tem delu izenačeni z rednimi študenti. In me veseli, če se bo v prihodnje
               število izrednih študentov zmanjševalo in bo dostopnost rednega študija se za
               študente za vse povečevala.</p>
               <p>Vidim pa še nek drug problem. Mi smo ravno iz izkušnje s subvencionirano študentsko
               prehrano, lansko leto sprejeli tudi Zakon o subvencionirani  dijaški prehrani in tam je bila potem
               postavljena tudi višina subvencije usklajena s subvencijo študentske prehrane. Jaz
               sedaj puščam vse organizacijske probleme, ki jih je obvezna uvedba tople malice na
               srednjih šolah prinesla v organizacijo in življenje srednje šole. Ampak sprašujem se,
               ali je potem mogoče pričakovati, da bo kakovostno sledila srednješolska prehrana tudi
               študentski prehrani ali ponudbi, če bomo pa pustili tam stvari na isti ravni. In kje
               bodo pa za srednješolsko populacijo našli vzvode za sledenje višjim cenam pri
               ponudnikih? Tako, da tukaj je kar nekaj stvari, vem recimo navsezadnje, da se z
               zdražitvijo vhodnih surovin, kot se reče, srečujejo tudi v predšolski vzgoji. No, za
               osnovnošolce pa tako nismo poskrbeli za topel obrok, čeprav bi po mojem bilo najbolj
               opravičeno ravno pri njih, ker je to obvezna oblika izobraževanja, najprej poskrbeti,
               ampak dobro, stvari so šle pač po takem zaporedju in upam, da se bo kdaj v prihodnje
               tudi za osnovnošolce uredilo tako kot se mora. Torej jaz vidim tukaj več problemov,
               če iščemo odgovore v smeri dviga subvencije za študentsko prehrano. Potem jaz vidim
               še kakšna druga odprta vprašanja. Jaz sem se sedaj do tega drugega predlaganega
               sklepa opredelila. No, in če potem gledam, da se tretji predlagani sklep sklicuje na
               drugega, lahko iz tega posnamete, da ne vidim kakšne posebne želje po podpori k
               tretjemu predlaganemu sklepu. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp41">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Levanič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp42">

               <speaker>DEJAN LEVANIČ:</speaker>

               <p>Hvala za besedo. Jaz bi mogoče, samo čisto na kratko povedal, da je malo nesmiselno
               na tej točki govorit o kakršnihkoli zlorabah ali pomislekih v to smer, da je minister
               imel možnost kakorkoli spremeniti stanje v katerem se je znašel. Treba je povedati,
               da komisija ali minister odločilne vloge pri izbiri ponudnikov nista imela. Kdor je
               pač izpolnjeval pogoje iz razpisa, je v skladu z zakonodajo bil tudi izbran in v tem
               procesu ni posebnih pogajanj. Zato smo pri stanju v katerem smo. Nihče tega
               obstoječega stanja ne brani. V bistvu je to stanje omogočeno z nekaterimi odločitvami
               v preteklosti, kot smo tudi že ugotovili. Zato je treba v prihodnje sprejemati
               premišljene odločitve, glede na to, da je treba neko stanje predvideti nekoliko v
               naprej. Zato bi prvi predlog sklepa predlagatelja, mogoče celo podprl, ki govori, da
               se je odbor seznanil s problematiko občutne podražitve študentskih bonov. To v bistvu
               ugotavljate stanje, ki ste ga omogočili sami. V prihodnje pa bi mogoče predlagal dva
               nova sklepa, bi se pač zavzel za dva nova sklepa.</p>
               <p>Prvi je, da Odbor za delo, družino, socialne zadeve predlaga Ministrstvu za delo, da
               prouči možnosti za uvedbo elektronskega sistema izvajanja subvencioniranja študentske
               prehrane. Jaz bi se tukaj navezal na predstavnike študentske organizacije oziroma
               študentskih organizacij, ki so govorili o prenovi celovitega sistema, da ministrstvo
               skupaj to s študentsko organizacijo pride do neke rešitve in jo pri tem predstavi
               odboru.</p>
               <p>In mogoče kot tretji sklep; da glede na razpravo, ki smo jo imeli na tem odboru, ko
               smo govorili o celotni situaciji študentske populacije, da pozivamo Ministrstvo za
               delo, družino, socialne zadeve, da v prihodnje pripravi temeljito analizo stanja
               študentske populacije,  da
               bomo vedeli pri čem smo in kako reagirati v prihodnje, seveda z veliko željo po
               sodelovanju s ključnimi akterji, da pridemo do nekih rešitev, ki bodo olajšali
               predvsem študentom to njihovo izobraževalno pot. Toliko, hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp43">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Jerajeva.</p>
            </sp>
            <sp xml:id="SDT5-OZDDSZII-Nujna-003-2009-01-20.sp44">

               <speaker>ALENKA JERAJ:</speaker>

               <p>Hvala za besedo. Vidim, da bi nekateri radi čim prej zaključili tole razpravo, ker
               kljub temu, da govorite, da imajo študentje velike probleme in da bi jim morali
               pomagati in odpirati, pa je zraven še cel kup drugih tem. Tudi ne vem kdaj smo iz
               splošne obravnave prišli na obravnavo sklepov - se opravičujem, če sem preslišala -
               ampak očitno se nam mudi danes.</p>
               <p>Samo še nekaj odgovorov na kakšne stvari, ki so bile izpostavljene tukaj. Jaz ne vem,
               če vsi vemo o čem govorimo. Jaz imam tukaj cenik, ki je veljal od decembra 2008, imam
               cenik, torej v lanskem letu imam cenik, ki velja od 1. januarja. In tukaj so eni
               lokali spremenili svojo ceno s 5,54 na 6,50. Iz 4,95 na 7 evrov. Eni so pa uspeli iz
               5,17 dvigniti samo na 5,39. O tem sem jaz govorila v začetku in to si lahko pogledate
               in mene nobeden ne bo prepričal, da na to ni nihče imel vpliva, in da lahko
               pristanemo na take cene. Če bi tem ponudnikom ponudbe zavrnili, oni se imajo sicer
               možnost pritožiti, sem prepričana, da bi se na naslednji razpis prijavili tako kot
               ste sedaj že sami ugotovili, z nižjo ceno in se tudi bodo oziroma eni jo bodo že kar
               februarja spremenili, ker se jim je očitno zmanjšal promet. Kar pa kaže samo na to,
               da ni bilo tako brez veze tale seja niti ves halo in hrup, ki se je razvijal okrog
               tega, ker očitno so ponudniki temu prisluhnili, torej gostinci, tisti ki očitno od
               študentov dovolj zaslužijo, da se jim to splača, torej znižati cene in dati cene s
               katerimi bodo realno še vedno zmogli. Če so zmogli decembra, verjetno ne rabijo v
               januarju za cel en evro ali pa še več povečati svoje cene.</p>
               <p>Zato smo mi zapisali neopravičeno povečevanje cen. Nam se zdi to neopravičeno.
               Minister je na začetku povedal, da je iz 6, 14 na maksimalno ceno bona, ministrstvo
               prišlo z indeksacijo. Nekateri predstavniki študentske organizacije so potem omenili
               tudi, da v začetku, ko se je razpis pripravljal, je bila situacija drugačna in so se
               zato s tem tudi oni strinjali. In mi ne govorimo o kateremkoli povečevanju cen, ampak
               za nas je neopravičeno povečevanje, če nekdo dvigne za 70, 100% ceno in o tem
               govorimo. In to za nas ni opravičen strošek.  In še nekaj o dvoličnosti. V začetku ste eni rekli, da je sistem zelo
               dober, da mu nihče ne oporeka, po drugi strani pa govorite o tem, da odraslemu ne
               moremo govoriti kam naj gredo jest. Res je, potem jim pa dajmo denar, ki ga država
               namenja za subvencijo, pa naj jedo kjer hočejo, ampak nekdo drug, ne naša vlada, je
               postavila ta sistem, ki najbrž tudi zato, da ne bi prihajalo še do kakšnih večjih
               zlorab ali kršitev, skuša omejiti in postaviti nek red, da stvar ni prepuščena trgu.
               Ampak, če bi poslušali vas, potem, dobro, tukaj je 130 restavracij v Ljubljani, kaj
               pa potem Jesenice, Brežice, Novo Mesto, tam študentom omogočamo, da lahko jejo v
               desetih restavracijah. Ne pretiravati, da zdaj, če ne bo 130 restavracij zbranih v
               Ljubljani bo pa vse narobe.</p>
               <p>Ob veliko energičnih razpravah o tem, da bi lahko naredili elektronske bone in bi to
               vse skupaj pocenili in tako naprej, bi predlagala tistim, ki tako radi kritizirate
               prejšnjo vlado, da smo mi to sprejeli in v prehodnih določbah boste našli člen, ki
               govori o tem, da je izvajalec, torej Študentska organizacija Slovenije dolžna
               zagotoviti evidence za subvencionirano študentsko prehrano v obliki elektronskega
               zapisa z računalniško podprtim sistemom najkasneje za študijsko leto 2009/2010, to so
               študentje tudi sami povedali. Mi smo takrat predlagali celo leto 2008, torej
               študijsko leto 2008/2009, vendar bi bil to morda prehud zalogaj za takrat, zdaj pa je
               to v zakonu, kar pomeni, da do tega itak mora priti, ali bomo mi zdaj nalagali
               ministru, da mora kaj narediti na tem ali ne.</p>
               <p>Prej sem že povedala, torej, povedali ste februarja se bodo cene marsikje znižale,
               zato bi predlagala, da se vsi tisti, ki ste nam očitali, da se gremo populizem in da
               sejo sklicujemo samo zato, da bomo dobili nekaj političnih točk in da itak znamo
               izkoristiti piar, ko smo pa videli, da eni to veliko boljše od nas znajo sprejemati
               študente in jih voditi na kosilo, imajo sigurno tudi kakšne ukrepe za njih
               pripravljene, bi le mogoče bili toliko pošteni, pa bi rekli, če ne bi nastalo toliko
               hrupa okrog študentskih bonov se najbrž to ne bi zgodilo ne zdaj v februarju, ko bodo
               znižali cene niti najbrž ob naslednjem razpisu, ko bodo tudi gostinci zelo razmislili
               ali se jim splača tistih 100 ali 200 študentov, ki jih imajo na teden v svoji
               gostilni tako na lahek način odgnati. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp45">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Božič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp46">

               <speaker>ANDREJ BOŽIČ:</speaker>

               <p>Hvala za besedo. Jaz bi vse tukaj izbrane še enkrat opozoril ozirom spomnil in
               nagovoril s pričakovanjem študentov današnjega srečanja, da se zgodi nek ukrep, ki bo
               danes prepoznane probleme začel reševati, torej nekako vas nagovarjamo tako
               ministrstvo kot koalicijo in opozicijo, da preučite naše predloge, torej inštrument
               za omejitev skoka cen bonov in rast subvencije z rastjo obrokov. Ob enem pa izražamo
               pričakovanje, da bodo te rešitve del spremembe zakonodaje na področju študentskega
               subvencioniranja prehrane in bomo dobili dostopnejšo in bolje urejeno prehrano.
               Verjetno pa se bo to najlažje zgodilo z zelo dobrim organom, ki je v preteklosti
               delal, in sicer Svetom za študentska vprašanja. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp47">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Potrata.</p>
            </sp>
            <sp xml:id="SDT5-OZDDSZII-Nujna-003-2009-01-20.sp48">

               <speaker>MAG. MAJDA POTRATA:</speaker>

               <p>Hvala. Gospa Jeraj, nikjer v Poslovniku ne piše, da razpravljavci ne bi mogli razpravljati o temi
               in o predlaganih sklepih in da bi morali za to imeti kogarkoli posebno dovoljenje, da
               to smemo storiti, to glede tega kako ste zelo strogi glede tega kaj se sme in kaj se
               ne sme na tej seji odbora delati. Ampak, jaz bi vas vseeno prosila, da mi še enkrat
               razložite kje najdete argumente za to, da trdite, da gre za zlorabo neupravičenega
               povečanja cen. Pustimo zdaj kaj si jaz pod tem predstavljam, ampak samo dejstvo kakor
               ste o stvareh govorili, s to razlago tega niste pojasnili. Skok cene je eno, drugo pa
               je kaj dobim za prejšnjo ceno in kaj dobim za to novo ceno. In zloraba in neupravičen
               dvig je takrat kadar je kakovost in ponudba enaka, ni pa cena se zaradi tega
               proporcionalno glede na rast življenjskih potrebščin spremenila. Kakor sem poslušala
               v intervjuju gostince so se nekateri odločili za to, da so drugačno ponudbo dali.
               Zdaj, jaz vseeno pravim, da je treba stvari dokazovati in da ni mogoče kar tako po
               vseh udrihati, da so vsi zlorabljali, da so vsi neupravičeno postavljali, čeprav jaz
               ne minimaliziram dejstva, da je skok cene prehrane problem za marsikoga, to dejansko
               je, gre pa samo za to kako vi utemeljujete, kako stvari skušate posplošiti ne glede
               na to, da so razlike v dvigih, da so razlike v kakovosti ponudbe in v marsičem. Tisto
               kar pa zakon predpisuje pa je, da ministrstvo z inštrumenti po razpisu izbere
               najugodneje ponudnike in da mora skrbeti, da sta cena in kakovost usklajeni. Tega pa,
               kot rečeno, niste povedali. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp49">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Kek.</p>
            </sp>
            <sp xml:id="SDT5-OZDDSZII-Nujna-003-2009-01-20.sp50">

               <speaker>FRANCI KEK:</speaker>

               <p>Hvala za besedo. Gospa Jerajeva, mislim, da ponudniki se ne bodo odločali glede na
               današnjo sejo odbora o višini svojih cen, ampak je dejstvo, da jih je 170 in če bodo
               nekateri ugotovili, da bi pa vseeno bili v tej igri bodo cene znižali. Današnjo sejo
               ste sklicali zato, da poveste, da se ne strinjate s tistim kar je predlagala vaša
               ministrica in je gospod Svetlik podpisal.</p>
            </sp>
            <sp xml:id="SDT5-OZDDSZII-Nujna-003-2009-01-20.sp51">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Germič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp52">

               <speaker>LJUBO GERMIČ:</speaker>

               <p>Hvala lepa za besedo, še enkrat. Seveda jaz bi želel opozoriti na eno dejstvo, v
               juliju 2008 je ministrica za zdravje sprejela smernice zdravega prehranjevanja
               študentov z jedilniki. In to pomembno dejstvo je tudi sestavni del pravil, torej
               pravilnika katerega potem morajo ponudniki tudi vključiti v oblikovanje ponudbe in
               potem izračun cene. Jaz vem, da je to izredno pomemben element tudi v pojasnilu
               tistim, ki so razpravljali v smislu, da želimo imeti zdravo prehrano, kajti zdrava
               prehrana ne pomeni en obrok, ampak pomeni več obrokov, pomeni sestavo obrokov in še
               bi lahko naštevali in zdi se mi zelo pomembno, da na to tukaj kot predsednik Odbora
               za zdravstvo Državnega zbora na to opozorim, kajti na to temo ta odbor da veliko
               pozornost.</p>
               <p>Tukaj je bilo danes rečeno, da je možna rešitev tega problema povečevanje subvencije.
               To je en pristop. Jaz mislim, da obstaja še drug pristop, to pa pomeni, da lahko
               vplivamo na to ali je 7 evrov, kot je bilo zapisano v razpisu, pravo merilo. In če je
               bil izveden nek izračun in jaz lahko tudi  ministrico Cotmanovo nekako razumem, če je ekstrapolirala inflacijska
               gibanja in dvig cen v nekem območju, da se je pa zgodila neka sprememba in zasuk
               navzdol, seveda ta ekstrapolacija potem ni dala več iste končne cene. Danes tudi
               nisem dobil odgovora na to kaj pomeni 7 evrov. Zato bi jaz predlagal dodaten sklep,
               ta sklep, ki sem ga v moji pisni pobudi že naslovil pred časom tudi ministru za delo,
               družino in socialne zadeve, ki bi se glasil tako: da Odbor za delo, družino, socialne
               zadeve in invalide predlagali Vladi Republike Slovenije, da preuči možnost vrnitve
               cen študentskih bonov na raven pred 1.1.2009 in nas o eventualnih ukrepih tudi
               obvesti. Torej, možnost je, da spreminjamo na eni strani višino subvencije ali pa
               znižamo zgornjo vrednost tega bona. To je bil takrat razmislek o tem, glede na to, da
               ni bilo tudi danes odgovora o tem zakaj je prišlo do vrednosti 7 evrov, čeprav se pa
               sam tudi nagibam k temu, da je študentom le vredno zaupati in da bodo znali
               razmisliti o izboru in da sam nisem za to glede na to, da je minister dr. Svetlik
               ponujal dva koncepta enega z restriktivnim, enega z bolj odprtim, se mi zdi, da je le
               moč prisluhniti zaupanju študentom in nekako pri odločitvah slediti bolj odprtemu
               sistemu kot pa restriktivnemu pristopu, kajti možnost izbire je vedno boljša kot pa
               možnost ne izbire. Ampak, jaz bi vseeno predlagal ta sklep glede na to, da sem ga sam
               že v pisni pobudi naslovil, da mogoče ga potrdi tudi ta odbor. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp53">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Predstavnica Vlade, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp54">

               <speaker>DAMJANA KOŠIR:</speaker>

               <p>Hvala lepa. No, želela bi samo pojasniti mogoče to najvišjo možno ceno, ki je bila
               določena z razpisom. Ta se je glede na prejšnji razpis povečala iz 6,14 na 7 evrov,
               torej za 14% in menimo, da tudi če bi ostala 6,14 oziroma bi bila določena nižja, ne
               bi imela bistvenega vpliva na to povečanje cen, ker kot rečeno večina ponudbe je do
               plačila treh evrov v bistvu celo pod to ceno najvišjo iz prejšnjega razpisa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp55">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Želi še kdo razpravljati? Ja, prosim gospod Fojbič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp56">

               <speaker>MAG. ŠTEFAN TISELJ:</speaker>

               <p>Prav lepo pozdravljena, hvala za besedo, gospa predsednica. Spoštovani navzoči!
               Mislim, da je ravno to tisto pravo bilo zdaj zadeto, ta psihološki učinek rasti, cene
               študentskih bonov v tem času, ko se vsi borimo za finančno vzdržnost, za zniževanje
               plač in podobno. Tisto kar je kazalo takrat v septembru, prav gotovo je zdaj stanje
               drugačno in to je izbilo ven in to je najbolj zdaj vidno, se pravi ta velik indeks v
               podražitvi cen, vse drugo lahko zaupamo študentom, da si sami izbirajo, čeprav se
               postavlja vprašanje ali so študentski boni na ta način dosegli svoj
               namen...<stage>/nerazumljivo./</stage>.. gre za neke izrodke, recimo v obliki zaslužkarstva,
               elitizma, pa vendarle študentski boni pomagajo preživeti ta študentski čas za obdobje
               študija mnogim študentom, tako da ne gre razpravljati o tem ali so boni potrebni ali
               ne, pa vendar bi bilo zanimivo preučiti ali raziskati ali se je z uvedbo bonov čas
               študija skrajšal ali morda celo podaljšal. Že v srednjem veku so imeli latinski
               pregovor "plenus vente non studens libenta", pomeni nekaj približno takšnega da
               prepoln trebuh ne želi študirati.  Pa vendar, pustimo to za nadaljnje razprave. Tudi
               študentski boni niso edini korektiv, se pravi, študentskega standarda, ampak cel kup
               drugega. To, kar je gospod Germič povedal, ta psihološki učinek visokega dviga cen je
               pa tisto, o čemer bi morali danes razpravljati in kako znižati. Mislim, da je on dal
               kar nek predlog, tako da naj se tudi na tem področju ta vzdržnost izrazi. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp57">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Želi še kdo razpravljati? Gospa Jerajeva.</p>
            </sp>
            <sp xml:id="SDT5-OZDDSZII-Nujna-003-2009-01-20.sp58">

               <speaker>ALENKA JERAJ:</speaker>

               <p>Samo še nekaj v zvezi s sklepi. Jaz vidim, da vas zelo moti v drugem sklepu beseda
               "zlorabami" in lahko to tudi damo ven. Mi smo pričakovali, da bomo od ministrstva
               dobili še kakšen podatek več, kot ga imamo, in to sem tudi na začetku povedala,
               vendar razen nekih splošnih ugotovitev ni bilo. Zato mogoče pač ne moremo govoriti o
               zlorabi, ker ne vemo, kako so pregledali vsakega posameznega ponudnika. Vse, kar
               lahko primerjam, je cena, ki jo imam iz lanskega leta, in cena, ki je v veljavi
               zdaj.</p>
               <p>Tako da predlagam, da se naš drugi sklep spremeni, in sicer: Odbor za delo, družino,
               socialne zadeve in invalide predlaga Vladi, da prouči zakonske možnosti, da uvede
               ustrezne mehanizme, ki bodo preprečili neupravičeno povečanje cen bonov. Se pravi, da
               bi morda, ne vem, dali v razpis, tako kot je gospa povedala, 7 evrov ni nujno, da je
               lahko problem, znotraj tega so se gibala gostinska podjetja in še naprej se bodo. Ni
               nujno, da bodo šli na najvišji limit in da bi samo zaradi tega povečali, povečali bi
               ceno itak. In ta sklep, ki ga je pa kolega Germič predlagal, da se vrnemo na
               decembrsko ceno, bo pa najbrž problem za gostince. In ne vem, kako bi lahko k temu
               pristopili. Zato mislim, da je vseeno najbolje, da za naslednji razpis, ki pa bo,
               vemo, da bo, ker je pač naslednje odpiranje septembra letos, da se bolj jasno napiše
               v tistem delu razpisa, kjer se točkuje cena, da se napiše, kaj se v zvezi s tem sme
               dogajati oziroma kako se naj primerja prejšnja cena. Ker je za nas še vedno
               neupravičeno povečanje, če nekdo za 70% poveča. In ta indeks, o katerem je govorila
               gospa, 14% povečanje, pričakovano je bilo verjetno, glede na to, da se je ta maksimum
               dvignil, da bodo v takem okviru se gibala tudi gostinska podjetja, kar se pa ni
               zgodilo. Se pravi, da je treba še kakšen mehanizem znotraj tega.</p>
               <p>Zato je naš tretji sklep, predlog sklepa: Vlada RS v skladu z drugim sklepom v roku
               30 dni Odboru za delo, družino, socialne zadeve in invalide posreduje informacijo o
               eventualnih možnih ukrepih. To pa bo najbrž ob novem razpisu ali pa celo ob spremembi
               zakona, če je ta potrebna.</p>
            </sp>
            <sp xml:id="SDT5-OZDDSZII-Nujna-003-2009-01-20.sp59">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Germič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp60">

               <speaker>LJUBO GERMIČ:</speaker>

               <p>Predsednica, ker je zdaj razprava o predlogih sklepov. Poglejte, ta predlog je
               pravzaprav nemogoče podpreti, iz preprostega razloga, ker enega argumenta za to, da
               je prišlo do neupravičenega povišanja cen, danes nismo slišali. Mi smo slišali, da je
               do povišanja cen prišlo, ampak da je to neupravičeno. Poglejte, vi lahko kupite drugi
               avto, ampak vprašanje je, kaj za to dobite. Če mi ne vemo, zakaj je nekdo povišal
               ceno znotraj okvira, kjer je bil z razpisom, je pač ta interval možen, je pač meni
               nemogoče, da linčam nekoga brez argumentov, torej, obsodim nekoga brez argumentov, da
               bi mu lahko dokazal, da je do tega povišanja prišlo neupravičeno. Kajti če imamo
               smernice o zdravi prehrani in so se nekateri gostinski subjekti tudi na to ozirali in
               so pripravljali  spremembe v
               ponudbi, ki je bila prej, in glede na novo ponudbo, ne moremo sprejeti pavšalne
               ocene, da je vsepovsod povišanje pač neupravičeno. Jaz ne govorim o tem, da nekje
               mogoče temu ni tako, ampak pavšalno opredeliti, da pa je do povišanja cen prišlo
               neupravičeno, seveda na ta način pa ne gre ravnati, kajti v tem primeru pa ni možno
               nikoli dobiti nobenih sprememb in izboljšati kvaliteto. In če želimo imeti neko
               zdravo prehrano in želimo imeti neko pravno državo znotraj pravil igre, ki jih
               dajemo, potem je pač na ta način na to tudi treba pristati. Ne bi pristal na to, da
               govorimo o zlorabah brez argumentov, zato da bi te zlorabe lahko tudi dokazali. Hvala
               lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp61">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Jerajeva.</p>
            </sp>
            <sp xml:id="SDT5-OZDDSZII-Nujna-003-2009-01-20.sp62">

               <speaker>ALENKA JERAJ:</speaker>

               <p>Želela bi samo, da dobro preberemo ta drugi sklep. Mi predlagamo Vladi, da prouči
               zakonske možnosti in uvede ustrezne mehanizme, ki bodo to preprečili. Ne govorimo, da
               vsi to delajo in da je neupravičeno povečevanje pri vseh. Mi bi radi, da Vlada
               zagotovi, prouči zakonske možnosti, torej, ali mora spremeniti zakon in posledično
               pravilnik, in uvede ustrezne mehanizme, ki bodo kaj takega preprečili. Zdaj ne
               govorimo za nazaj, ampak govorimo za naprej.</p>
            </sp>
            <sp xml:id="SDT5-OZDDSZII-Nujna-003-2009-01-20.sp63">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Rožej, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp64">

               <speaker>VITO ROŽEJ:</speaker>

               <p>Hvala za besedo. Tudi jaz bi takšno dikcijo, kot je neupravičeno, težko podprl. Če je
               bil smisel tega sklepa, da bi Vlada proučila mehanizme, ki bi preprečili skokovito
               poviševanje teh cen bonov, skratka, da bi se cene lahko mogoče ne na dve leti, na eno
               leto, na pol leta, ne vem, pač v nekem razumnem roku dvigale oziroma tudi seveda
               spuščale, potem bi to lahko podprl. Zdaj, ker je tudi tretji predlagani sklep vezan
               na drugega, tudi tega ne morem podpreti. Pa še pripombo bi imel, ob eventualnih
               možnih ukrepih, mislim, da gre za totalogijo, skratka, o možnih možnih ukrepih, pa je
               najbrž ena od teh dveh besed odveč. Skratka, jaz bom težko tako predlagane sklepe
               podprl, sem pa rekel, da če bi pa šlo v smeri skokovitega ali pa, ne vem, bi se pa
               pač lažje odločil. Bi me pa seveda zanimalo tudi, ker sem videl, da se pripravljajo
               tudi kakšni drugi sklepi, če bomo o njih tudi kaj razpravljali.</p>
            </sp>
            <sp xml:id="SDT5-OZDDSZII-Nujna-003-2009-01-20.sp65">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Ja. Mogoče, preden predam besedo gospodu Žnidaršiču, ja, predvidevam prekinitev seje,
               glede na to, da je prišlo kar nekaj predlogov za dodatne sklepe, tako da bomo potem
               odločali. Pregled sklepov boste dobili pa na mizo. Gospod Žnidaršič, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp66">

               <speaker>MAG. FRANC ŽNIDARŠIČ:</speaker>

               <p>Lepa hvala. Jaz bom podprl prvi sklep, drugih pa ne, zaradi tega, ker razumem
               današnjo razpravo kot tisto, ki je dovolj prispevala k temu, da se vsi zavedamo
               določenega problema, ki pa ni tako tragičen, kot se je poskušalo prikazati. Hkrati pa
               sem razumel iz razprave, da študentska organizacija skupaj z ministrstvom skuša najti
               ustrezne rešitve za prihodnje. Glede ostalih problemov, ki zadevajo študente, torej
               status in položaj študentov, pa smo tudi rekli svoje - v okviru zakonodaje se bo
               naredilo takrat in tisto, kar je objektivno potrebno in hkrati možno. Zaradi tega
               mislim, da je vse drugo danes odveč, izguba časa in ne bo prineslo zaželenih
               rezultatov. Študentje in oblast naj se dogovorijo, kako bodo našli rešitev, to se mi
               zdi najbolj pošteno.  Mi bomo
               pa znotraj zakonodaje, ko bodo prišli predlogi, lahko potem suvereno odločali o vseh
               drugih stvareh, tistih, ki zadevajo zakonodajno vejo oblasti. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp67">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Vidim, da ni več dvignjenih rok, zato prekinjam razpravo do 16.25, ko
               bomo sejo nadaljevali.</p>
               <stage type="time">(Seja je bila prekinjena ob 16.06 in se je nadaljevala ob 16.25.)</stage>
            </sp>
            <sp xml:id="SDT5-OZDDSZII-Nujna-003-2009-01-20.sp68">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Nadaljujemo z razpravo. Na mizo ste prejeli predlog sklepov in odpiram razpravo o
               predlogih sklepov. Želi kdo besedo? Izvolite, gospa Jerajeva.</p>
            </sp>
            <sp xml:id="SDT5-OZDDSZII-Nujna-003-2009-01-20.sp69">

               <speaker>ALENKA JERAJ:</speaker>

               <p>Hvala. Mi bomo podprli sklepe od 1 do 3 in od 5 do 7. Četrti, se nam zdi, da bi lahko
               bil celo v neskladju z zakonom, kajti zakon že nalaga študentski organizaciji, da do
               jeseni letos uvede elektronski sistem. In zdaj, če bo Vlada proučevala možnost, lahko
               do kakšne druge pride oziroma ne vem, eventualno, predvidevam, da se na ŠOS to že
               dogaja, ker se takih stvari ne da čez noč sprejeti. Se pravi, da so bili določeni
               napori že vloženi v to in se nam zato zdi ta četrti sklep nepotreben.</p>
               <p>Glede na to, da je sedmi - mi smo danes govorili o več stvareh, ne samo o tistem, za
               kar je ta seja bila sklicana. In se strinjamo, da je, kar se tiče študentov, tudi še
               kakšen drug problem. Ampak če bomo, recimo, sprejeli samo sedmi sklep, ne pa tudi
               drugega, potem bo lahko to spet neka splošna razprava naslednjič oziroma neka splošna
               priprava sprememb zakonodaje. Mi mislimo, da smo se danes večinoma le pogovarjali o
               študentski prehrani, ker smo s tem namenom sejo tudi sklicali, in se nam zdi, da bi
               moral biti sprejet drugi sklep. In je sedmi v bistvu samo še nad njim, ampak če bo pa
               samo sedmi sprejet, se pa bojimo, da v zvezi s študentsko prehrano ne bo nobenih
               ukrepov in nobenih reakcij ministrstva. Tako da mi bomo podprli vse, razen četrtega,
               in predlagamo, da podobno naredite tudi ostali.</p>
            </sp>
            <sp xml:id="SDT5-OZDDSZII-Nujna-003-2009-01-20.sp70">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Morda v zvezi s sedmim sklepom bi povedala, da Vlada tako ali tako v
               normativnem programu Vlade predvideva spremembo zakona o subvencioniranju študentske
               prehrane in v bistvu zadnji sklep napotuje Vlado, da nadaljuje dialog s predstavniki
               študentskih organizacij in upošteva te pripombe, ki so bile danes izrečene. Tako da
               ne bi šli bolj konkretno in da na ta način to pravzaprav pojasnjujemo. Ko se bo pa
               zakon sprejemal, pa itak pride v parlament. Gospod Žnidaršič, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp71">

               <speaker>MAG. FRANC ŽNIDARŠIČ:</speaker>

               <p>Lepa hvala. Sam bom podprl prvi, šesti in sedmi sklep in nobenega drugega. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp72">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Predstavnica Vlade, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp73">

               <speaker>DAMJANA KOŠIR:</speaker>

               <p>Hvala za besedo. Jaz bi se pridružila mnenju, da četrti sklep v bistvu ni potreben,
               ker nam pač zakon nalaga oziroma študentski organizaciji, da se ta indoktrizacija
               uvede. Imamo pa tudi probleme pravzaprav s 5. členom, ker so tu zdaj na osnovi
               razpisa pogodbe sklenjene in je pač takšno stanje, kakršno je, v skladu z zakonom in
               s predpisi.</p>
            </sp>
            <sp xml:id="SDT5-OZDDSZII-Nujna-003-2009-01-20.sp74">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Levanič.
               </p>
            </sp>
            <sp xml:id="SDT5-OZDDSZII-Nujna-003-2009-01-20.sp75">

               <speaker>DEJAN LEVANIČ:</speaker>

               <p>Hvala za besedo. Ne vidim razloga po umiku četrtega sklepa, glede na to, da je bila v
               razpravi izražena tudi volja za uveljavitev novega sistema, predvsem pa usklajevanje
               ministrstvom, da pride do dobrega projekta, ki bo z novim šolskim letom tudi uvajal
               elektronski sistem, in da potem na podlagi učinkovitega sistema pridemo tudi do nekaj
               sredstev, ki bodo jih lahko prihranili na račun uvedbe tega sistema. Tako, da kot
               predlagatelj umikam predlog četrtega sklepa. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp76">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala. Še kdo? Ja, gospod Hrovat. Prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp77">

               <speaker>ROBERT HROVAT:</speaker>

               <p>Hvala lepa za besedo. Jaz moram reči, da glede na to kar je bilo sedaj povedano, se
               nisem imel namen oglašati pri teh sklepih, ampak sedaj iz ministrstva je bil jasen
               signal, nič se ne bo spremenilo. Nič se ne bo spremenilo! Ostalo bo tako kot je. Jaz
               sem se, ravno tega sem se bal. Prej v razpravi sem poslušal sklep, ki ga je predlagal
               predstavnik študentov in ta sklep se mi je zdel vsebinski in škoda se mi zdi, da ga
               odbor ni povzel, ker bi jasno napotoval ministrstvo, kje in kako študentska
               organizacija vidi rešitev tega problema. In do tega sklepa nismo prišli. In sem na
               nek način sedaj po tem kar slišim, kako bodo zadeve šle, razočaran, konec koncev.
               Poglejte, dve uri in pol smo se pogovarjali, iznesli smo ogromno enih pomislekov,
               pripomb, predlogov, ampak v sklepih ne bomo sprejeli pravzaprav nič. Vi ste
               napovedali, koalicija, da drugega sklepa ne boste podprli, ki je konkreten, vsi
               ostali pa žal nič ne doprinesejo k temu oziroma k rešitvi dejanskega problema.
               Govorimo o subvencioniranju bonov za študentsko prehrano. In škoda se mi zdi, da ne
               zavezujemo vlado ali pa ministrstvo nekoliko bolj, da bi resnično poiskali rešitev.
               Samo ta obrazložitev... Ja, nič se ne bo spremenilo, ker to je tako kot je. Zame to
               ni dovolj! Verjetno za študente tudi ne. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp78">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Bomo njim prepustili, da odgovorijo. Ja, seveda ne, ampak kaj menijo o temu.
               Izvolite, gospod Božič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp79">

               <speaker>ANDREJ BOŽIČ:</speaker>

               <p>Hvala za ta povzetek. Torej še enkrat, študentje pričakujemo in podpiramo vse sklepe,
               ki gredo v smeri sistemskega spreminjanja in vkompomirana naših predlogov v
               zakonodajo, in sicer premislek o inštrumentih za omejitev skoka cen bonov in neko
               vezavo rasti subvencije na rast bonov. Rast cen bonov. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp80">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospa Potrata.</p>
            </sp>
            <sp xml:id="SDT5-OZDDSZII-Nujna-003-2009-01-20.sp81">

               <speaker>MAG. MAJDA POTRATA:</speaker>

               <p>Hvala. Napovedala sem že, da ne nameravam podpreti drugega in tretjega predloga
               sklepov. Mislim, da je prvi sklep vendarle tisti, ki odraža namen predlagateljev
               sklica nujne seje, ker smo govorili o temi, ki je tukaj navedena. Meni se zdi sedmi
               predlog sklepa, tako kot je zapisan, korekten, zaradi tega ker zavezuje vendarle
               oziroma predlaga vladi, da pripombe in predloge iz razprave na seji odbora upošteva,
               prouči in ugotovi koliko jih lahko vključi v spremembo zakonodaje. Ne bi rada silila
               v konflikt, ampak v prejšnjem mandatu niti tega nismo nikoli uspeli skozi spraviti,
               da bi vladi naložili, da kaj prouči, ker ste rekli, da ima vlada dovolj dela, da
               vlada. Sedaj pa, glede na to, da je v normativnem planu ta zakon vključen, se mi zdi,
               da bi bilo dobro  vendarle
               tako dikcijo zadržati, ker je dovolj odprta, usklajevanje subvencij je vezano na
               usklajevanje transferov. Pustimo ali smo sedaj zadovoljni s takim usklajevanjem ali
               ne, ampak iz tega kar sem sedaj povedala, bi rada izpeljala samo to, da se
               pridružujem poslanskemu kolegi Žnidaršiču in njegovi podpori. Tudi jaz vitim tako, da
               so iz te razprave dovolj, če sprejmemo 1., 6. in 7. in odraža to tisto kar se je
               danes na seji dogajalo. Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp82">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Gospod Levanič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp83">

               <speaker>DEJAN LEVANIČ:</speaker>

               <p>Tudi sam sem mnenja za 1., 6. in 7. sklep nekako celostno govori o problematiki,
               predvsem 7. sklep, kjer je razvidno iz magnetogramov, kar smo dorekli v naših
               razpravah. Predvsem je zelo pomembno, da so tudi predstavniki študentske organizacije
               pri teh sklepih povedali v katero smer naj se spreminja nov sistem. Predvsem bi pa
               rad opozoril na dejstvo, da noben predstavnik s strani ministrstva ni govoril, da bo
               stanje takšno kot je, da si ne želi, da se zadeve spreminjajo v prihodnje. Ravno
               nasprotno, vsi smo skupaj govorili o tem, da iščemo sistem, ki bo najbolj učinkovit,
               da si noben od nas ne želi, da obstoječe stanje, ki vsi ugotavljamo, ni najboljše,
               ostane takšno kot je. S tem smo soočeni, da bomo v prihodnje morali sprejemati boljše
               in bolj premišljene odločitve za sodelovanje z vsemi akterji. In mislim, da je zelo
               dobro, da je danes se odbor seznanil s konkretnimi argumenti, kako lahko to storimo v
               prihodnje. Zakon že predvideva nekatere spremembe. Usklajevanje na ravni ministrstva
               in pa študentov, tudi poteka. Kot smo slišali od enega izmed študentskih
               predstavnikov, nameravajo predstaviti nov celoviti sistem zelo kmalu, tako da se
               lahko nadejamo nekaterih učinkovitih sprememb, predvsem pa sistema, ki bo ugoden za
               študente. Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp84">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa. Tudi jaz k temu samo kot medklic, bi rekla, da se je ta vlada tako ali
               tako zavezala, da socialno partnerstvo zanjo pomeni pomemben korak k boljšemu
               urejanju zadev. In da glede na to, ponavljam, da se je vlada zavezala, da ni
               zadovoljna s stanjem, in da bo spremenila Zakon o subvencioniranju študentske
               prehrane, sem prepričana, da bo tvorni dialog med ključnimi partnerji pravzaprav
               pripeljal do neke rešitve. Če pa s tem ne bomo zadovoljni, bomo pa še vedno lahko
               glasovali ob sprejemu sprememb samega zakona.</p>
               <p>Gospod Hrovat, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp85">

               <speaker>ROBERT HROVAT:</speaker>

               <p>Hvala. Poglejte, mi se sedaj pogovarjamo samo o 1., 6., 7. členu in tako naprej.
               Verjamem, da nas danes gleda veliko število študentov, ker je direkten prenos. In bi
               bilo prav in korektno, da povemo pravzaprav o katerih sklepih govorimo.</p>
               <p>1. sklep govori; Odbor za delo, družino, socialne zadeve, invalide, se je seznanil s
               problematiko občutne podražitve študentskih bono. To je 1. sklep.</p>
               <p>6. sklep; Odbor predlaga vladi, da pripravi celovit pregled položaja študentske
               populacije v Sloveniji in z njim seznani odbor.</p>
               <p>7. sklep; Odbor predlaga vladi, da prouči pripombe in predloge iz razprave na seji
               odbora in jih v okviru možnosti upošteva pri pripravi sprememb zakonodaje na področju
               študentske problematike.</p>
               <p>Sedaj, če je to za koalicijo dovolj, lahko da je dovolj, zame pa to ni dovolj in
               verjamem, da tudi za študente ni dovolj. In mislim, da bi bilo potrebno tukaj vlado
               glede na spremenjene razmere o katerih smo se znašli, pravzaprav se je znašel ves
               svet, bi bilo potrebno ukrepati takoj in zdaj, ne samo napotovati naj proučijo in
               pripravijo neke morebitne spremembe, študijo itn. Sam mislim, da bi bilo potrebno, da
               bi naš odbor  bolj konkretno
               zavezal ministrstvo, da resnično pristopi k spremembi točno te zadeve o katerih smo
               danes govorili oziroma zaradi katere smo imeli sejo. Govorimo o subvencioniranju
               študentske prehrane. In v teh sklepih, ki sem jih ravnokar prebral, je tega zelo malo
               oziroma nič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp86">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Gospod Žnidaršič, prosim.</p>
            </sp>
            <sp xml:id="SDT5-OZDDSZII-Nujna-003-2009-01-20.sp87">

               <speaker>MAG. FRANC ŽNIDARŠIČ:</speaker>

               <p>Lepa hvala! Vidim, da je nekaterim treba večkrat povedati to kar je nekaterim drugim
               nam popolnoma kristalno jasno. Namreč, da se prav ta zakon kani letos dograditi.
               Kdaj... To je bilo povedano. To je v normativnem programu dela Državnega zbora, ki ga
               je vlada nam poslala in je tam notri zapisano, da bo ta zakon, je v programu. Zato je
               7. sklep tisti, ki pokriva vse tisto kar je bilo danes rečeno. In tisti, ki
               poslušajo, če so spremljali, vedo kaj je bilo danes povedano. In ne bo zato nič več
               vedenja o tem kar smo danes govorili, če bomo sprejeli tudi druge sklepe.</p>
               <p>Ker sem pa že pri besedi, bi pa rad opozoril na tisto, zakaj ne morem tistih drugih
               sklepov podpreti. Denimo, tisti ki pravi, da bi proučili možnost vrnitve cen pred
               1.1., je pač ne samo iracionalen, ampak skregan z zdravo pametjo. Ni mogoče spraviti,
               ni mogoče pričakovati vrnitve na ceno izpred dveh let. Verjetno se je vsake dve leti,
               opravičeno je pričakovati, da bo prišlo do določenih podražitev. In ni mogoče sedaj
               reči, bomo nekako proučevali. To lahko proučujete mesece in mesece, 90% ponudnikov ne
               bo šlo na staro ceno še za dve leti naprej. To lahko verjamete. Zato je to nemogoče s
               prejeti. In seveda vse drugo, ker drugi sklep ni dober, ker neopravičeno povečevanje
               cen... Ja, kako. Z ustreznimi mehanizmi, ki jih ni, razen če spremenimo Zakon o
               gospodarskih družbah. In to samo zaradi študentske prehrane. Ne vem, če bi v zakonu
               lahko limitirali cene zasebnim podjetjem. Ne verjamem, da je to teoretično možno.
               Teoretično. In vse drugo, ukrepi, ki naj ta hip, ta trenutek, danes na jutri rešijo
               vprašanje študentske, torej subvencioniranje študentske prehrane, preprosto, kolegi,
               niso možni, razen s spremembo zakona. Ta je pa napovedana. In če se študentje z
               ministrstvom, kot predstavniki prizadete, tangirane civilne družbe dogovorijo kako se
               bo to v zakonu spremenilo in najdejo skupno rešitev, potem mene stvar ne skrbi. Ko bo
               prišla sem, bom to podprl. Ampak sedaj govoriti, da je treba takoj neke sklepe; s
               sklepi se pač ne da tega rešiti, žal. Ne more vlada sprejeti odločitev, da bo
               subvencijo dvignila. Ne more, ker je to zakonska materija. Isto velja za to, kako kdo
               oblikuje ceno. Pravilnik je tak kakršen je, tam je bila limitirana cena, vsi postopki
               so stekli v skladu z zakonom in ni mogoče s sklepi tega spreminjati. In tukaj
               izgubljamo čas danes, dve uri pa pol. Vi ste pač pričakovali več kot je objektivno
               mogoče, se niste poglobili dovolj v problematiko, da bi predlagali ukrep, ki je
               teoretično možen, ki ga lahko vlada sprejme danes, da bo jutri drugače.  Pri tem seveda ne smete pozabiti,
               da smo v krizi, da ni mogoče vladi predlagali, tudi če bi to bilo po zakonu mogoče,
               jutri dvignite za toliko in toliko te subvencije. Najbrž so oni, tudi študentje vedo
               da so tudi oni tisti, ki bodo delili krizo v tej državi. Mi imamo tudi socialne
               podpirance in brezposelne in tako naprej. In kar vsi naj bi nekaj takoj dobili, s tem
               seveda da je to velik problem, ampak je splošen in zaradi tega ga ni mogoče parcialno
               reševati samo za nekoga na račun drugega. Zaradi tega je potrebno pustiti vladi, da
               najde primerno rešitev v okviru možnosti, ki so neugodne, ki so težke, ki so
               zahtevne. Mi rešujemo gospodarstvo, da bo vsaj tista subvencija gotovo zagotovljena,
               ki je danes opredeljena kot pomoč države študentom. Jutri, če bo le mogoče, pa sem
               tudi jaz za to in bom podprl takšno rešitev, če bo pripravljena da se poveča, da se
               poviša, ampak to s sklepi našega odbora ni mogoče niti naložiti vladi. Zaradi tega
               mislim, da je najbolje da čim prej glasujemo o tistem, kar je objektivno mogoče tudi
               upoštevati.</p>
               <p>Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp88">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Gospod Križman.</p>
            </sp>
            <sp xml:id="SDT5-OZDDSZII-Nujna-003-2009-01-20.sp89">

               <speaker>MARIJAN KRIŽMAN:</speaker>

               <p>...<stage>/Mikrofon ni vključen, slaba slišnost./</stage>... Jaz bom zelo na kratko,...</p>
               <p>Oprostite. Jaz bom zelo na kratko, ker je gospod Žnidaršič pravzaprav zdaj odgovoril
               na vse in mislim brcanje v meglo je zdaj nepotrebno. Podprl bom 1., 6. in 7. člen.
               Gospod Hrovat ga je prebral, tako, da so ga študentje slišali in po televiziji. Zanj
               bom glasoval in v prihodnjem času, ko bodo takšne seje dobro pripravljene, bomo lahko
               temeljito sodelovali in šli natančno po črki zakona, ki ga je skoraj v nulo opisal
               gospod Žnidaršič.</p>
               <p>Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp90">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Gospod Germič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp91">

               <speaker>LJUBO GERMIČ:</speaker>

               <p>Hvala lepa za besedo.</p>
               <p>Jaz bo ob teh sklepih ena, šest in sedem podprl še peti sklep, iz preprostega
               razloga, zato ker osem let dela v Državnem zboru mi je dalo tudi kakšne izkušnje. Jaz
               upam, da bo ravnanje te Vlade res takšno, kot si ga želimo.</p>
               <p>Drugo kar je, jaz cenim kolega Žnidaršiča, ampak, da je vse nezdravo kar lahko
               razmišlja kdo drug, pa seveda na morem sprejeti.</p>
            </sp>
            <sp xml:id="SDT5-OZDDSZII-Nujna-003-2009-01-20.sp92">

               <speaker>MAG. FRANC ŽNIDARŠIČ:</speaker>

               <p>...<stage>/Mikrofon ni vključen, oglašanje iz ozadja./</stage>... Tega nisem rekel.</p>
            </sp>
            <sp xml:id="SDT5-OZDDSZII-Nujna-003-2009-01-20.sp93">

               <speaker>LJUBO GERMIČ:</speaker>

               <p>Skregano z zdravim razumom. Kaj je vodilo mene, da predlagam ta sklep? Iz preprostega
               razloga, ker so se razmere bistveno spremenile in cene padajo. To je dejstvo. Nihče
               ne more reči, da temu ni tako oziroma tisti, ki bo prisiljen da bo ostal na trgu,
               torej po tržni zakonitosti, bo pač ravnal po tržnih zakonitostih. In moj predlog ne
               gre v smer da mora vlada početi nekaj, kar ni razumsko, ampak tudi v smeri tega, da
               se ne bi več ponovilo, da bomo naredili dvig cene nekega obroka, brez da bomo jasno
               vedeli kaj bo to posledično prineslo. 7 evrov, kar je bilo določeno kot zgornji
               limit, se je takrat vedelo, da bo prineslo razkorak med priznano subvencijo in končno
               ceno obroka. Vedelo se je, ampak se je v to zgodbo šlo. In tudi tukaj študentje na to
               opozarjajo, da je tukaj treba imeti nek kontrolni mehanizem prilagajanja, ko se bo to
               zgodilo. Zakaj gostinci niso dvignili cene 1. februarja leta 2007? Jaz tega ne vem,
               tega ne vem in ne znam tukaj razložiti, ampak gre za to, da se opozori, tudi s tem
               sklepom, da se proučijo razlogi, ki so vodili prejšnjo vlado, da je tako naredila en
               ukrep, naredila je A, ni naredila B in danes je pač tukaj ta razlika povečana.  Samo v tej smeri gre ta sklep, da
               se vlado opozori na proučitev takšnega postopka, ki ga je naredila prejšnja vlada in
               v katerih težavah je pač sedanja vlada. Tu je ta namen. Seveda, jaz bi želel zato
               dodatno obrazložiti, pojasniti kje je ta namen. Kajti, ni samo povečanje subvencije
               možnost, da se zmanjša razlika, ki pade na študenta. Ni. Gre za to, da želimo imeti
               kakovostno hrano, da želimo imeti kvalitetne obroke, da želimo imeti zdravo prehrano
               in to sem jaz danes v razpravi povedal. Samo opozorilo na to, da ne ponavljam o čemer
               sem malo prej govoril, pa je vsebina tega petega sklepa, čeprav vem, da je
               ministrstvo v nezavidljivem položaju, ker to bi pomenilo bistveno, pravzaprav
               situacijo nazaj in vodenje celotnih postopkov v smeri novega urejanja tega
               področja.</p>
               <p>Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp94">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Gospa Potrata.</p>
            </sp>
            <sp xml:id="SDT5-OZDDSZII-Nujna-003-2009-01-20.sp95">

               <speaker>MAG. MAJDA POTRATA:</speaker>

               <p>Hvala.</p>
               <p>Jaz bi rada sledila napotilu kolega Hrovata, ki pravi, da gleda študentska populacija
               in da mora biti obveščena. No, če smo že pri obvestilnosti naše seje, potem bi kazalo
               povedati, da je v normativnem planu dela vlade, ki smo ga vsi dobili konec decembra
               zapisano, da je novela zakona predvidena za marec in skrajni sprejem zakona konec
               maja. To se pravi, da spremembe zakona o subvencioniranju študentske prehrane niso
               potisnjene daleč v prihodnost, neznano prihodnost, ampak je to materija za katero
               tudi študentje, ki so nam predlagali nekatere sklepa, sami ugotavljajo, da je zakon
               že v medresorskem usklajevanju. Torej, ga pripravljajo. In jaz ne vidim slabosti v
               tem, da pač napotimo vlado pri pripravi, da tudi upošteva pripombe iz razprave. Sama
               pa žal res ne vidim možnosti, da bi vlada sprejela neke sistemske omejitve skoka cen
               bonov z ukrepi dviga deleža subvencije v ceni obroka. Ker, to veste, je vezano na
               ceno obroka, ki je različna, pa delež bona. Stvari so nejasne in jaz mislim, da je
               res premalo premišljen ta predlog in da manj škode naredimo, če sprejmemo tako
               oblikovanega, kot je tu v sedmici, kjer pa je vendarle predlagano da se upošteva to,
               kar je bilo v razpravi povedano.</p>
               <p>Hvala lepa.</p>
            </sp>
            <sp xml:id="SDT5-OZDDSZII-Nujna-003-2009-01-20.sp96">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Gospod Presečnik.</p>
            </sp>
            <sp xml:id="SDT5-OZDDSZII-Nujna-003-2009-01-20.sp97">

               <speaker>JAKOB PRESEČNIK:</speaker>

               <p>Hvala lepa za besedo.</p>
               <p>Torej, nimam nobene dileme okrog prvega, šestega in sedmega sklepa. Pri drugem se mi
               zdi malo tako, ki bodo preprečili neupravičeno povečevanje. Konec koncev je bil javni
               razpis in zdaj vprašanje, če mi lahko uporabljamo besedo neupravičeno. Vprašanje ali
               je bilo to upravičeno ali ne. Ampak, kar se tiče petega sklepa, kjer pravimo, da
               odbor predlaga Vladi da prouči možnost vrnitve cen študentskih bonov na raven pred 1.
               1. 2009, je sicer glede na zakonska določila in na postopek, ki je in torej tudi
               glede na 2. člen zakona, je seveda v takšni obliki kot je sicer všečen, to se
               strinjam, vendar je vprašanje koliko je izvedljiv.  Jaz bi mogoče tega spremenil ali predlagal eno
               spremembo, da bi rekli: Odbor predlaga vladi, da prouči možnost, torej, ponovnega
               razpisa. Kar jaz si seveda ne predstavljam, da bi zdaj, ker je bil javni razpis
               izveden, vsi postopki so izvedeni, da bi šli zdaj kar, jaz ne vidim postopka. Na
               kakšen način zdaj priti na raven cen 1. 1. 2009, ampak da vlada prouči možnost
               ponovnega razpisa. Do takrat pa je seveda po moji oceni ta javni razpis bil pač
               opravljen, in pogodbe ali so že podpisane ali ne, so že podpisane, tudi veljajo. Po
               moji oceni ta sklep nima možnosti objektivne realizacije.</p>
            </sp>
            <sp xml:id="SDT5-OZDDSZII-Nujna-003-2009-01-20.sp98">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Oprostite. Samo to bi vprašala, preden vam dam besedo gospa Jerajeva, ali je to
               popravek sklepa ali je to amandma na sklep? Ker v bistvu, ja, je to amandma na sklep
               potem?</p>
            </sp>
            <sp xml:id="SDT5-OZDDSZII-Nujna-003-2009-01-20.sp99">

               <speaker>JAKOB PRESEČNIK:</speaker>

               <p>Jaz predlagam, ta amandma na sklep.</p>
            </sp>
            <sp xml:id="SDT5-OZDDSZII-Nujna-003-2009-01-20.sp100">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Aha, amandma.</p>
               <p>Hvala lepa.</p>
               <p>Gospa Jerajeva.</p>
            </sp>
            <sp xml:id="SDT5-OZDDSZII-Nujna-003-2009-01-20.sp101">

               <speaker>ALENKA JERAJ:</speaker>

               <p>Hvala.</p>
               <p>Samo še to. V zvezi s tem našim drugim predlogom sklepa. Mi tukaj predlagamo, da
               vlada prouči možnosti oziroma da uvede ustrezne mehanizme in to smo predlagali zaradi
               tega, ker je razpis, ki je bil zdaj objavljen in na podlagi katerega so se cene
               dvignile, bil razdeljen v dva dela. In prvi del, prvo odpiranje vlogo je bilo 15.
               septembra, drugo odpiranje pa bo 14. septembra letos. Kar pomeni, da vaš zakon ko bo,
               če bo, recimo, da boste zelo pridni in boste to naredili, bo ta razpis dokončan še po
               starem zakonu. In zaradi tega smo smatrali, da bi se morda lahko, ko bo ponovno
               objavljen in ko bodo ponovno pozvani, da oddajo svoje vloge, da se takrat lahko
               kakšna stvar v razpisu drugače naredi oziroma v pogojih.</p>
            </sp>
            <sp xml:id="SDT5-OZDDSZII-Nujna-003-2009-01-20.sp102">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Želi še kdo razpravljati? Ja, prosim. Predstavniki študentov.</p>
               <p>Gospod Božič.</p>
            </sp>
            <sp xml:id="SDT5-OZDDSZII-Nujna-003-2009-01-20.sp103">

               <speaker>DAVID BOŽIČ:</speaker>

               <p>Hvala lepa.</p>
               <p>Torej, jaz bi rad povedal, da me ta pripravljenost, da se s problematiko študentske
               subvencionirane prehrane ukvarja tudi za tem omizjem, da na to gledamo pozitivno in
               da tudi pričakujemo čez nekaj mesecev, ko bomo mogoče ob podobnem omizju sedeli ob
               branju zakona, da bodo v tem zakonu tudi tisti predlogi in rešitve, ki bodo šli v
               smer kot smo jo mi želeli oziroma nakazali in da bomo potem lahko skupaj sprejeli tak
               zakon, ki bo takšne skoke cen v bodoče preprečeval. To je pač točka, ki bi jo mi radi
               izpostavili in pri kateri bomo tudi bdeli nad, če lahko tako rečem, tem interesom
               študentov, da takšnih podobnih skokov ni več ali pa so zelo obrazloženi.</p>
            </sp>
            <sp xml:id="SDT5-OZDDSZII-Nujna-003-2009-01-20.sp104">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Izvolite.</p>
            </sp>
            <sp xml:id="SDT5-OZDDSZII-Nujna-003-2009-01-20.sp105">

               <speaker>ANDREJ BOŽIČ:</speaker>

               <p>In da kar dopolnim kolega, že napovedujemo, da bomo pri ministru zaprosili za
               sestanek, da mu še enkrat predstavimo naše videnje kako bi se dalo to problematiko
               rešiti.</p>
               <p>Hvala.</p>
            </sp>
            <sp xml:id="SDT5-OZDDSZII-Nujna-003-2009-01-20.sp106">

               <speaker>PREDSEDNICA DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Želi še kdo razpravljati o predlogih sklepov? Če ne, prehajamo na glasovanje o prvem
               sklepu. Imate ga predloženega na mizi. Glasovanje poteka.</p>
               <p>Kdo je za? <stage>(12 članov.)</stage> Je kdo proti? <stage>(1 član.)</stage></p>
               <p>Ugotavljam, da je sklep sprejet z 12 glasovi za in enim glasom proti.</p>
               <p>Prehajamo na glasovanje o drugem sklepu. ...<stage>/Medsebojni pogovor./</stage>... Traja, traja.
               Res toliko časa traja, gremo kar ročno no. Ja. Petka je bila pritisnjena, tako kot
               ste rekli. No, prehajamo na
               glasovanje o drugem sklepu.</p>
               <p>Kdo je za? <stage>(9 članov.)</stage> Je kdo proti? <stage>(4 člani.)</stage></p>
               <p>Ugotavljam, da sklep ni bil sprejet, da je proti glasovalo 9 poslancev in za 4
               poslanci.</p>
               <p>Glede na to, da je drugi sklep ni bil sprejet ugotavljam, da je tretji sklep
               brezpredmeten.</p>
               <p>Prehajamo na glasovanje o amandmaju k petemu sklepu, ki se glasi: Odbor predlaga
               Vladi, da prouči možnost ponovnega razpisa za izvajalca študentske prehrane.
               ...<stage>/Medsebojni pogovor./</stage>... Dajmo roke dvigniti, lepo vas... Zdaj.</p>
               <p>Torej, glasujemo o amandmaju, ki ga je predlagal gospod Presečnik.</p>
               <p>Kdo je za? <stage>(5 članov.)</stage> Je kdo proti? <stage>(3 člani.)</stage></p>
               <p>Ugotavljam, da je sklep sprejet, za je glasovalo 5 poslancev, proti 3 poslanci.
               Skratka, glede na to, je potem sklep, ki ga je predlagal gospod Germič ničen oziroma
               brezpredmeten. ...<stage>/Medsebojni pogovor./</stage>... A glasujemo kljub vsemu? No, prav.
               ...<stage>/Medsebojni pogovor./</stage>... Tudi, prav. O.K. Prehajamo na glasovanje o petem sklepu,
               da odbor predlaga Vladi da prouči možnost vrnitve cen študentskih bonov na raven pred
               1. 1. 2009. Glasovanje poteka. ...<stage>/Izklop mikrofona./</stage>...</p>
               <p>Sklep ni sprejet.</p>
               <p>Prehajamo na glasovanje o šestem sklepu. ...<stage>/Medsebojni pogovor./</stage>... Glasujemo o
               šestem sklepu.</p>
               <p>Kdo je za? <stage>(14 članov.)</stage></p>
               <p>Ugotavljam da je bil sklep soglasno sprejet s 14 glasovi za.</p>
               <p>Prehajamo na glasovanje o sedmem sklepu. Glasovanje poteka.</p>
               <p>Kdo je za? <stage>(? članov.)</stage></p>
               <p>Ugotavljam, da je bil tudi ta sklep soglasno sprejet.</p>
               <p>S tem zaključujem današnjo razpravo. Vsem se lepo zahvaljujem in nasvidenje.</p>
               <stage type="time">(Seja je bila zaključena 20. januarja 2009 ob 17.02.)</stage>
            </sp>
         </div>
      </body>
   </text>
</TEI>