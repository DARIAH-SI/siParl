<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDT5-OZVŠZITR-Nujna-008-2011-01-12">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za visoko šolstvo znanost in tehnološki razvoj</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">9FB4A209A29A7FB8C1257810003EE623</idno>
               <idno type="custom" subtype="day">DD6E78727518A4C7C12578170039D799</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=pmagdt&amp;uid=DD6E78727518A4C7C12578170039D799</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT5-OZVŠZITR-Nujna-008-2011-01-12.OZVŠZITR" n="008">
               <name>Nujna</name>
               <date when="2011-01-12"/>
            </setting>
         </settingDesc>
         <particDesc>
            <listOrg>
               <org xml:id="SDT5-OZVŠZITR-Nujna-008-2011-01-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT5-OZVŠZITR-Nujna-008-2011-01-12.OZVŠZITR">
                        <orgName key="OZVŠZITR">Odbor za visoko šolstvo znanost in tehnološki razvoj</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA VISOKO ŠOLSTVO, ZNANOST IN TEHNOLOŠKI RAZVOJ</stage>
            <stage type="session">8. nujna seja</stage>
            <stage type="date">(12. januar 2011)</stage>
            <stage type="chairman">Sejo je vodil mag. Branko Grims, predsednik odbora.</stage>
            <stage type="time">Seja se je pričela ob 9.07.</stage>


            <sp xml:id="SDT5-OZVŠZITR-Nujna-008-2011-01-12.sp1">

               <speaker>PREDSEDNIK MAG. BRANKO GRIMS:</speaker>

               <p>Spoštovani. Vsem lep pozdrav. Sedaj smo sklepčni, tako da lahko začnemo sejo. Danes
               zaradi razpoložljivih prostorov smo pač v tej dvorani, je malo manjša. Prosil bi za
               razumevanje, da naj bo prostor najprej za poslanke in poslance, torej za članice in
               člane odbora, za goste. Ostale bi pa prosil, če se usedejo na dodatne sedeže. Če bo
               kdo želel besedo pa se takrat naredi zamenjava, da se presede k mikrofonu. Žal
               večjega prostora nimamo. Tudi za ministra bi prosil, da se naredi prosti z
               mikrofonom. Krajša zamuda je bila pač zaradi odsotnosti predlagateljev, nismo bili
               tudi sklepčni. Sedaj smo in lahko začnemo sejo.</p>
               <p>Najprej bi opozoril, da je poslanec gospod Miroslav Klun pooblastil poslanca Sama
               Bevka za nadomeščanje, gospod Alojz Posedel gospoda Francija Keka in gospod Janez
               Kikelj gospoda Antona Colariča. Vse, tudi predstavnike univerz, rektorje zelo lepo
               pozdravljam na današnji seji. Pozdravljam tudi ministra, ki se nam je sedaj
               pridružil. Opravičenih za sejo sicer ni.</p>
               <p>Glede na to, da včeraj do 12. ure ni bilo nobenega predloga za spremembo dnevnega
               reda seje, ugotavljam, da je dnevni red seje tak, kot je bil poslan s sklicem seje.
               Torej, tako kot sta predlagala predlagatelja, med njimi je gospod Juri, ki je danes
               tudi prisoten, <title>je točka dnevnega reda  Pripombe na predlog uredbe o javnem financiranju visokošolskih in drugih zavodov
                  tudi edina točka današnjega dnevnega reda</title>
               </p>
               <p>S sklicem ste prejeli tudi gradiva. Naknadno so bili posredovani tudi predlogi
               sklepov, ki so nekoliko drugačni kot prvotni. Namreč, opozoriti moram, da zaradi
               načela delitve oblasti, seveda, noben sklep, ki bi ga danes sprejeli ne more biti
               zavezujoč, ampak je to lahko zgolj seznanitveni sklep oziroma priporočila, to se
               pravi izraz volje, kaj meni odbor, da bi bilo dobro. Ne moremo pa sprejeti
               zavezujočih sklepov, ker gre za uredbo, katere sprejem je v pristojnosti Vlade. To
               posebej opozarjam, da upoštevajte tudi v razpravi. <title>S tem začenjamo današnjo 1.
                  točko dnevnega reda</title>
               </p>
               <p>Najprej bi dal besedo predstavniku predlagatelja, podpredsedniku odbora gospodu
               Juriju. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp2">

               <speaker>DR. LUKA JURI:</speaker>

               <p>Najlepša hvala. Lep pozdrav tudi z moje strani. Pobuda za sklic seje odbora s takšno
               točko dnevnega reda pravzaprav ni prišla iz poslanskih vrst, ampak iz vrst dveh
               slovenskih univerz, mariborske in primorske. Zaradi ocene, da uredba kot se sedaj
               oblikuje, in naj bi bila sprejeta v kratkem času na Vladi, in spreminja način
               financiranja visokega šolstva je sicer dober korak naprej, je tisto, kar univerze
               želijo. Vendar po drugi strani v nekaterih podrobnostih, ki so pa zelo pomembne,
               postavljajo v depriviligiran položaj oziroma v diskriminatoren položaj omenjeni
               univerzi, Univerzo v Mariboru in Univerzo na Primorskem.</p>
               <p>Bom na kratko obrazložil zakaj. Ta uredba v praksi pri 97% svojega financiranja
               zabetonira stanje, torej tudi vsote denarja namenjenim trem univerzam, na leto 2010.
               Na takšen način zabetonira financiranje dvema univerzama, mariborski in primorski, ki
               sta sedaj še v močnem razvojnem zagonu, tudi kvantitativno. Med tem ko pa v Univerza
               v Ljubljani se bo seveda razvijala naprej, ampak najverjetneje najbolj na
               kvalitativni ravni, ne toliko na kvantitativni, torej se število študentov ne bo
               povečevalo. Na takšen način se tudi potreba po denarju, seveda vsak študent zahteva
               določen finančni napor, ne bo bistveno spreminjala.</p>
               <p>Če nekako parafraziramo, to je kot, da bi nekdo že hišo gradil sto let, nekdo drug pa
               bi začel hišo graditi pred 30 oziroma pred približno 5 leti in bi danes rekli, stop,
               sedaj to, kar je bilo zgrajeno je zgrajeno, seveda, velja za vse enako, <stage type="mag"/> <stage>(Nadaljevanje)</stage> torej tudi za Univerzo v Ljubljani,
               kar je bilo zgrajeno je zgrajeno. Dejstvo pa je, da je Univerza v Ljubljani imela
               bistveno več časa za to, da je svojo strukturo zgradila. Univerzi v Mariboru in na
               Primorskem pa ne. Zaradi tega se pojavlja predlog, želja, da bi vendarle, ne glede na
               to, da se priznava kakovost tej uredbi, spremenili določena določila tako, da bi
               omogočili večjo fleksibilnost in predvsem upoštevanje novih letnikov, novih
               programov, ki nastajajo leta 2010, 2011 in 2012. Seveda to le kot priporočila, kajti
               kot je bilo opozorjeno, odbor ne more sam po sebi nalagati Vladi določene zadeve,
               lahko pa, kot določa 32. člen Poslovnika Državnega zbora: V Državnem zboru se
               ustanovijo delovna telesa za spremljanje stanja na posameznih področjih za pripravo
               odločitev o politiki na teh področjih, za oblikovanje stališč do posameznih vprašanj,
               ter za obravnavo predlogo zakonov in drugih aktov Državnega zbora. 11. člen pa to še
               dodatno razširja: S priporočilom Državni zbor predlaga ukrepe za delo državnih
               organov, torej tudi Vlade in ministrstev, organizacij in posameznikov, ki opravljajo
               javne službe ali izvršujejo javna pooblastila. Potem takem je bilo tako ali tako že s
               poslovniškega vidika smiselno preoblikovati in spremeniti predlagane sklepe. Poleg
               tega pa razvoji v zadnjih tednih v pozitivno smer, kjer so se nadaljevali pogovori
               med univerzami in ministrstvom daje upati na boljšo rešitev in so tudi omogočili
               univerzam, da so skristalizirale svoje pripombe le na določene ukrepe, na določene
               politike.</p>
               <p>Zaradi tega moje mnenje, kot predlagatelja, je, da odbor vendarle mora oziroma da je
               dobro, da na koncu razprave sprejme določene sklepe. Glede na takšen razvoj in na
               neaktualnost prvotno predlaganih sklepov jih umikam. S tem pa, da, kot že rečeno,
               pričakujem, da bomo lahko v sklopu razprave vendarle določene sklepe izoblikovali.
               Upam, da takšne sklepe, ki bodo zadostili tudi potrebam in skrbi univerz za to, da se
               njihov razvoj uredi na smiseln način. Predlagatelja razumeva skrb Ministrstva za
               visoko šolstvo glede razpoložljivih finančnih sredstev in je ta skrb, seveda,
               popolnoma utemeljena. Financiranje univerz, javno financiranje prihaja iz proračuna.
               Vendar ne razumeva pa takšno oblikovanje te uredbe, ki v de factu, pa čeprav to ni
               bil name, favorizira le največjo. In nas spet spominja na neprijetne občutke ob
               izboru centrov odličnosti, ko je bilo 10 centrov odličnosti izbranih izključno v
               ljubljanski regiji, in so vse ostale ostale brez ničesar. Zaradi tega smo
               predlagatelji mislili in menili, da je smiselno še preden bi bila uredba sprejeta,
               kajti potem bo težko, odpreti to razpravo na odboru, se pogovoriti v duhu
               parlamentarne demokracije, kar pomeni, da ni seveda vedno obvezno, da določen blok,
               politični blok, nastopi z določenim jasno usklajenim stališčem za naprej, ampak da
               prepustimo razpravi, ki je konec koncev srž parlamentarne demokracije, nalogo, da nas
               pripelje do zaključnih sklepov. To je zelo na splošno. Nisem šel v podrobnosti zato,
               ker imamo tu predstavnike univerz, ki bodo lahko te podrobnosti bistveno
               kompetentneje predstavili in nam nekako pokazali pot v katero smer iti.</p>
               <p>Zaključujem s tem, da še enkrat ponavljam, ti sklepi, tako kot so sedaj oblikovani,
               zaradi neaktualnosti umikam. Vendar upam in pričakujem, da bomo do konca razprave v
               stanju določene sklepe in izoblikovati in sprejeti. Hvala lepa. <stage type="mag"/>
               </p>
            </sp>
            <sp xml:id="SDT5-OZVŠZITR-Nujna-008-2011-01-12.sp3">

               <speaker>PREDSEDNIK MAG. BRANKO GRIMS:</speaker>

               <p>Opozoril bi, da ste danes na mizo prejeli predloge sklepov, ki pa so skladni s
               pristojnostmi odbora, torej v obliki priporočil in povzemajo smiselno prvotno
               predlagane sklepe predlagatelja in so bili pripravljeni kot predlog za sklepe
               odbora.</p>
               <p>Zdaj pa, preden dam besedo predstavnikom univerz, vprašam gospoda ministra, če želi
               uvodoma tudi spregovoriti.</p>
               <p>Potem pa sprašujem prisotne predstavnike univerz, če želijo besedo? Prosim, da se
               prijavite k besedi. Lahko se vsi.</p>
               <p>Prosil bi, da za čas, ko bi kdo od gostov govoril, da se tudi mu omogoči, da stopi do
               mikrofona. Pa seveda zaradi zapisnika me opozarja služba, da naj se vsak posebej
               predstavi, da je potem možno izdelati magnetogram.</p>
               <p>Prosim, kar.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp4">

               <speaker>DR. DANILO ZAVRTANIK:</speaker>

               <p>Hvala lepa za besedo. Sem Danilo Zavrtanik in danes nastopam tukaj v vlogi
               predsednika lektorske konference Slovenije. Sem pa drugače tudi rektor Univerze v
               Novi Gorici in bi na začetku rad spomnil gospoda poslanca Jurija, da ima Slovenija
               štiri univerze. Ne, saj smo navajeni.</p>
               <p>Preden bi se dotaknil pripomb na uredbo, ki so pripombe rektorske konference, bi
               mogoče par stavkov uporabil, da osvetlim, v kakšnih razmerah se ta uredba sprejema.
               Mislim, da je treba pogledati malo nazaj, razvoj zadnjih petih, desetih let, ko se je
               v Sloveniji uvajal bolonjski sistem in ko smo sprejeli en nesrečen zakon, vsaj po
               mojem mnenju, kjer smo izenačili prejšnjo univerzitetno izobrazbo s sedanjo drugo
               stopnjo. To ima strokovne posledice, s tem smo študij podaljšali namesto skrajšali,
               kar ni v duhu bolonjske reforme. povzročili smo si pa tudi oziroma ste si, en kup
               finančnih problemov. Univerze smo prešle iz štirih let na pet let študija. Utvara, da
               je pet let izvajanja študijskega programa, se lahko izvede po isti ceni, kot se je
               izvedlo prej štiri leta študijskega programa, je nerealna. Univerzam so nastali
               dodatni stroški s tem, ko se je to zgodilo. To je dejstvo in tega dejstva ne moremo
               preprosto zbrisati. In seveda ga je treba v prehodu na nov način financiranja še kako
               upoštevati in imeti v mislih. V zadnjih letih v Sloveniji se je tudi spodbujala, da
               rečemo, v nekem smislu, meduniverzitetna konkurenca. Spodbujalo se je nastajanje
               novih institucij, spodbujalo se je nastajanje novih študijskih programov. Okolje se
               je na to odzvalo. Univerze so se na to tudi odzvale. Velikokrat se je govorilo,
               študentje potrebujejo večjo izbiro, morajo imeti več možnosti izbirnosti, več
               možnosti izbiranja študijskih programov. Univerze so se na to pozitivno odzvale in v
               ta proces šle in število študijskih programov predvsem na državnih univerzah in tudi
               ne samo na tistih, ki so v razvoju, ampak tudi na Univerzi v Ljubljani, je seveda
               naraslo. Večje število študijskih programov, večja izbirnost pomeni večja
               angažiranost profesorjev, pomeni več denarja. Se pravi, ko smo v to šli, na
               univerzah, smo se zavedali tega, da bo to več stalo, ampak vprašanje pa je, če se je
               financer zavedal, da premik v kakovost, premik v večjo izbirnost pomeni dražji
               visokošolski sistem. In z dražjim visokošolskim sistemom v Sloveniji tudi ne bi bilo
               nič narobe, če vi pogledate koliko stane osnovnošolec, dijak in študent in to
               primerjate s primerljivo razvitimi evropskimi in drugimi državami, boste videli, da
               je Slovenija krepko v minusu pri stroških na študenta. Se pravi, spet, če hočemo iz
               družbe neznanja, kar jaz mislim, da v Sloveniji je precej neznanja, niti ne toliko
               spotikanja kolikor neznanja, priti v družbo znanja, do tega ne bomo prišli brez
               partnerskega odnosa med institucijami, ki to izvajajo in državo, ki to financira.</p>
               <p>Mogoče vam še en primer povem. Veliko se sliši o tem, 70% generacij <stage type="mag"/> <stage>(nadaljevanje)</stage> naj bo visokošolsko izobraženih. Istočasno
               slišite, slovenske univerze naj bodo visoko kvalitetne. Pamet je tako kot številka
               čevljev, porazdeljena po Gavsovi krivulji in zajem 70% generacije pomeni, da vsaj 20%
               podpovprečnih mladih ljudi vpišete na univerzo in teh na visoko kvalitetni, jo ni
               visoko kvalitetne univerze na svetu, ki lahko izšola podpovprečnega študenta. Se
               pravi, to je spet masovnost, vas bo na eni strani stala, na drugi strani vas pa ne bo
               pripeljala tja kamor želite, v kvalitetno visokošolstvo. Se pravi, rešitev iz tega
               je, če hočete to oboje narediti, da univerze diverzificirate. Ene bodo namenjene
               študiju povprečnih ljudi, ene bodo namenjene študiji visoko talentiranih ljudi. Če
               tega v Sloveniji ne bomo naredili, bodo vsi visoko talentirani šli študirati ven,
               brez dvoma. In posledica bo, da bo slovensko visokošolstvo lezlo navzdol, ker
               univerza, se morate zavedati, za kvalitetno univerzo rabite kvalitetne učitelje in
               kvalitetne učence. Eno ali drugo, če vam manjka, vam gre kvaliteta navzdol. Če imate
               slabe učitelje, vas bodo zapustili dobri študentje in boste ostali samo slabi,
               kvaliteta navzdol. Če imate slabe študente in predobre učitelje, te šole ne bo nihče
               končal in posledično na koncu se nanjo nihče več ne bo vpisal. Se pravi, zdaj na
               visokošolskih ustanovah smo to uredbo razumeli kot prehod iz nekega stanja v neko
               drugo stanje. In, jaz sicer nisem, sem fizik, ampak kar sem poslušal kar so mi
               sociologi povedali, v družbi so prehodi s stopnicami, samo vojna je revolucija.
               Evolucijo lahko naredite samo z zveznim prehodom, pravim ne smete, morate paziti, da
               ne naredite kje stopnic, ker tam se bo potem zalomilo. Po tem mogoče predolgim uvodu,
               bi vam samo še povedal tri ključne pripombe, ki jih je imela lektorska konferenca na
               to uredbo in naj povem, da rektorska konferenca ne deluje z glasovanjem in
               preglasovanjem, temveč s konsenzom, tako da to so obenem tudi pripombe s konsenzom
               vseh štirih slovenskih univerz.</p>
               <p>Pa bom najprej povedal kaj se nam zdi dobro. Kvalitetno v tej uredbi je to, da
               prehaja izključno na financiranje ne po številu študentov. Kot veste, je doslej ta
               kategorija števila študentov bila v nekem določenem procentu v uredbi. Zdaj se to
               umika in prihajajo novi kriteriji, ki so bistveno bolj kot prej, vezani na
               internacionalizacijo univerz in na kvaliteto študija. To je dobro v tej uredbi. To je
               treba priznati in to vodi, če se to pravilno implementira, to vodi v pravo smer.</p>
               <p>Trije najbolj resni problemi, ki jih rektorska konferenca vidi v tej uredbi so pa
               naslednji. Prvič je ta, da predlagamo, da se vse štiri univerze financirajo po istem
               modelu, in da je zelo neprimerno, da se koncesionirani zavodi, ki pravzaprav
               opravljajo identično funkcijo v slovenskem visokošolskem sistemu, financirajo
               izključno po številu študentov. To bo prineslo, prvič, favoriziranje družboslovja nad
               naravoslovjem, tehniko, medicino, v čemer smo itak slabi, v primerjavi z OECD. Zelo
               slabi. Imamo velik presežek družboslovja in velik manko naravoslovja. Da ne naštevam
               še drugih negativnih posledic, ki po mojem mnenju peljejo v ne kvaliteto te dodatke,
               koncesionarske ponudbe v Sloveniji.</p>
               <p>Potem drugi resen problem je, ki izhaja iz obstoječega stanja je ta, prvič, o tistem
               kar sem govoril prej, uvajanje novih študijskih programov. Marsikatera univerza se je
               znašla v situaciji, ko ima iz leta v leto večje število letnikov. Sprememba o visokem
               šolstvu, ki jo naredite danes, se pozna štiri leta, najmanj. Študijski programi se
               polnijo vsako leto znova. In če vi univerzi, ki je v <stage type="mag"/> <stage>(Nadaljevanje)</stage> razvoju, zafiksirate denar na lansko leto, pomeni, da
               dodatnih letnikov ne bo mogla plačevati oziroma bo morala ta sredstva vzeti nekje
               drugje, kar pomeni da, prvič, zmanjšuje kvaliteto, lahko pa pride to celo tako daleč,
               da se ogrozi obstoj nekaterih fakultet znotraj univerz. To je resen problem, ki ga
               nismo zakuhali na univerzah, smo pri tem procesu sodelovali, jasno, ker smo te
               spodbude, ki so prihajale, sprejeli in mislimo, da je treba ta problem speljati
               zvezno, najti rešitev, ki se bo v določenem obdobju rešila.</p>
               <p>Tretja naša pripomba na to uredbo je ta, da je razvojni steber zelo šibek. Mislim, da
               slovenske univerze v tem trenutku niso v stanju, ko bi lahko bili z njimi 120%
               zadovoljni, rekli da ne potrebujejo nobenega razvoja. Jaz mislim, da je ravno
               obratno. V duhu postavljanja družbe znanja, v duhu povečanja prenosa raziskovalnih
               dosežkov v podjetniško okolje naše univerze še kako potrebujejo razvoj in če tega
               denarja za razvoj univerz ne bo, mislim da bo marsikateri učinek te uredbe, ki bi
               lahko bil pozitiven, se bo zaradi tega izničil. Da končam, mi smo vse te pripombe v
               pisni in drugačni obliki prinesli ministrstvu, predlagatelju. Mi smo včeraj z
               ministrom imeli tudi en daljši sestanek, kjer smo te stvari obrazložili in jaz upam,
               da smo bili prepričljivi, in da bo v času, ki še ostaja do sprejetja te uredbe se
               dalo te pripombe uskladiti in vgraditi v tole uredbo. Ampak so pa ključne. Mi se
               nismo spuščali v drobnarije, rektorska konferenca, ampak te tri stvari, ki smo jih
               omenili, se nam zdijo ključne za bodoči razvoj slovenskega visokošolskega prostora in
               vsako od štirih posameznih univerz.</p>
               <p>Še enkrat, veliko se govori o tem, o ljubljanski univerzi in ostalih univerzah. Jaz
               mislim, da probleme imamo vsi. Je pa res, da tisti, ki smo v razvoju, imamo teh
               problemov več jin jih je seveda in so za nas tudi bolj vitalnega pomena. Ampak tukaj
               jaz ne bi izvzemal ljubljanske univerze v tem smislu, da ona pa nima nobenih
               problemov, vsi ostali pa imamo probleme. Jih tudi ima. Če govorim o smislu razvoja
               kvalitete, jih ljubljanska univerza gotovo ima probleme, ki so zelo podobni tudi
               ostalim univerzam in tukaj v tem duhu si je lektorska konferenca enotna in prosim, da
               to sporočilo, ki sem vam ga prinesel, vzamete kot eno izmed resnih in enotnih
               sporočil slovenskih rektorjev. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp5">

               <speaker>PREDSEDNIK MAG. BRANKO GRIMS:</speaker>

               <p>Za besedo se je javil zdaj dr. Bohinc. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp6">

               <speaker>DR. RADO BOHINC:</speaker>

               <p>Najprej bi rekel, da je razprava o vprašanjih sistema financiranja visokega šolstva
               dobrodošla tudi v tem cenjenem zboru. Gre namreč za eno od temeljnih orodij
               udejanjanja družbe znanja in vseh naših strategij in nikakor ni vseeno na kakšen
               način se postavi način, sistem financiranja. ...<stage>/Nerazumljivo./</stage>... je seveda
               odvisnost tisto o čemer je na splošni ravni kolega Zavrtanik govoril. To, da ima v
               tej postavitvi financiranja visokega šolstva pri nas odločilno vlogo en podzakonski
               predpis, en izvršilni predpis, uredba, ne pa zakonodaja, to je drugo vprašanje, ki ne
               sme zmanjševati pomena te razprave niti ne odtegniti, po mojem, Državnega zbora od
               tovrstnih razprav. Zato se mi je zdelo seveda nadvse pomembno, da so poslanke in
               poslanci tudi o podrobnosti seznanjeni z odprtimi vprašanji na tem področju, seveda s
               ciljem, da mi odgovornih z univerz pridobimo vendarle vašo podporo za vzpostavitev
               takšnega sistema, da ne bo krčil in kriz v <stage type="mag"/>
               <stage>(Nadaljevanje)</stage> v visokem šolstvu.</p>
               <p>Osredotočil se bom ne na tri, ampak na dve od teh vprašanj, o katerih je govoril
               kolega Zavrtanik. Prvo je vprašanje, ki je povsem specifično in ga je on tudi zelo
               dobro utemeljil. Nanaša se na novogoriško univerzo. Ostali dve vprašanji pa se
               nanašata na vse štiri univerze. In to, po mojem, v enaki teži. Gre v bistvu, če
               nekoliko posplošim, ampak bom kasneje govoril zelo konkretno, ampak če nekoliko
               posplošim, gre za vprašanje prehoda v nova pravila igre. Gre za vprašanje tako pri
               vprašanju financiranja potekajočih študijskih programov v višjih letnikih, kot tudi
               pri vprašanju ustanavljanja novih fakultet za pravila igre, ki veljajo. Po uredbi, ki
               je veljala doslej, so veljala ena pravila igre s povsem izračunljivimi in določenimi
               materialnimi posledicami. Po novi uredbi veljajo druga pravila igre z materialnimi
               posledicami, ki so vsaj za Univerzo na Primorskem, vem pa, da tudi za druge univerze,
               slabša oziroma jo spravljajo v slabši položaj. Zato je seveda nam odločilno to,
               poznavajoč proračunske omejitve in vse ostalo, kar je povezano s tem, poznavajoč, da
               bo prišlo do omejevanj tudi na tem področju. Ampak vendarle nam je odločilno to, da
               se za opotekajoče programe v višjih letnikih in za postopke ustanavljanja novih
               fakultet vendarle uporabijo tista pravila, ki so veljala doslej, dokler se ti
               programi ne iznihajo oziroma ne končajo. In to je bistvo naše pripombe. Skratka,
               želeli bi, da nas odbor podpre pri prizadevanjih za takšno ureditev, da bodo
               financirani višji letniki študijskih programov, tako prve kot tudi druge stopnje, ki
               so pričeli v šolskem letu 2008/09 in 2009/10 in seveda 2010/11, in se bodo končali v
               letošnjem ali naslednjem letu. Gre v bistvu za že začete programe in za že sprejete
               obveznosti do študentov. Zato se nam zdi nadvse logično, da financer, ustanovitelj to
               sprevidi in tudi na ta način naravna prihodnji režim financiranja. Režim, nov,
               financiranja, seveda, nosi v sebi celo vrsto novih strateških intonacij, in v
               principu, ker je naravnan v bistvu bolj v kakovost kot v ekstenzivno širjenje in
               razvoj visokega šolstva, ga mi podpiramo, vendar spet z eno pomembno dodatno
               pripombo. Namreč, kot je že bilo rečeno, obstaja razlika med univerzami z več
               desetletno tradicijo in novo nastalimi oziroma razvijajočimi se univerzami, ki morajo
               širiti svoja nova področja tudi v smislu ustanavljanja novih fakultet, novih
               programov, skratka tudi na kvantitativen način.</p>
               <p>Te okoliščine uredba v tem besedilu, o katerem sedaj razpravljamo, ne upošteva.
               Preprosto postopke ustanavljanja novih fakultet želi uravnati na nova pravila, ki jih
               postavlja na pregleden sprejemljiv način, ampak pri tem zanemarja to, da so se
               postopki že pričeli pred dvema letoma in več, in da bi bilo prav, da jih končamo po
               pravilih igre, ki so veljala tedaj, ko so bili postopki začeti. In nič drugega kot to
               ne predlagamo je, da za tiste postopke, ki so že pričeti ali ki se bodo pričeli v
               letošnjem letu, da se dokončajo. Potem bomo pa seveda mi deminzionirali naše razvojne
               ambicije na nova pravila igre. Težko pa je med igro spreminjati pravila oziroma se
               tem spremenjenim pravilom prilagajati.</p>
               <p>Da bo razumljiva dimenzija tega problema, lahko povem za Univerzo na Primorskem, da v
               primeru uveljavitve te uredbe, tako <stage type="mag"/>
               <stage>(nadaljevanje)</stage> kot je sedaj zapisana. Ob tem naj v oklepaju tudi jaz izrazim upanje,
               da smo vendarle bolje kristalizirali nekatera odprta vprašanja, ker je podlaga morda
               tudi za kakšne nove boljše rešitve v prihodnjih dne. Ampak za Univerzo na Primorskem
               povem, da takšno besedilo po naših izračunih kaže, da bodo štiri od šestih članic
               univerze v izgubi. Kar pomeni, da moramo načrtovati minus, s čimer je pa tudi
               povezano tudi zmanjševanje stroškov. Zmanjševanje stroškov pa na področju visokega
               šolstva skorajda ne pomeni nič drugega kot zmanjševanje obsega visokošolskih
               učiteljev in vse, kar je v zvezi s tem boleče povezano.</p>
               <p>Skratka, mene tudi sinočnja razprava z ministrom vendarle navdaja s kančkom
               optimizma, da smo uspeli biti toliko prepričljivi, da bodo strokovnjaki iz
               ministrstva ponovno opravili izračune, ki se bodo strinjali z našimi izračuni in da
               bodo vsaj vprašanja prihodnjega obdobja na ta način razrešena. Kako bo z novo uredbo
               in kako bo s funkcioniranjem visokega šolstva na podlagi novih konceptov, ki jih
               prinaša nova uredba je morda vprašanje, ki je nekoliko, ki nekoliko presega namen
               današnje razprave. Vsekakor pa se podajamo v neko novo okolje, v katerem se bodo
               morale univerze zagotovo močno močno preusmeriti, in to preusmeriti od kvantitet h
               kvaliteti, kar bo zagotovo tudi imelo posledice na manjšem vpisu v prihodnjih letih,
               in seveda na strmejši rasti kakovosti in mednarodne primerljivosti.</p>
               <p>Da zaključim. Pričakujem, da bo odbor vendarle sprevidel naše argumente in nas podprl
               v prizadevanjih, da ta, sicer podzakonski predpis, pa vendarle pomemben vzvod
               delovanja visokega šolstva nastane na način, da ne bo povzročal bolečih posegov v
               tekoče financiranje in da bo hkrati omogočil tudi ustanavljanje novih področij, novih
               članic za tiste univerze, ki jih štejem kot razvijajoče univerze, kamor spada tudi
               Univerza na Primorskem. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp7">

               <speaker>PREDSEDNIK MAG. BRANKO GRIMS:</speaker>

               <p>Hvala. Za besedo se je javila predstavnica Univerza v Ljubljani. Prosil bi, da se ji
               omogoči dostop do mikrofona.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp8">

               <speaker>GOSPA ANDREJA KERT:</speaker>

               <p>Glavni tajnik Univerze v Ljubljani. Najprej bi rada opravičila našega rektorja zaradi
               prestavitve odbora. Žal je imel drugo obveznost, in sicer pogajanja z Microsoftom za
               licenco za vse tri univerze, javne. In se opravičuje. Zato bi jaz samo kratko podala
               stališče univerze.</p>
               <p>Seveda se v celoti pridružujemo temu, kar je že povedal gospod predsedujoči rektorske
               konference. Želela bi pa poudariti to, da Univerza v Ljubljani meni, da je to dober
               korak v pravo smer, pač, predlog te uredbe, in da ima osnovne elemente, ki so notri
               nakazani, se pravi o dvigu kakovosti oziroma podpiranju kakovosti, razvoja kakovosti
               univerz, da je ta zadeva pravilno zastavljena. Seveda tudi pri nas vidimo težave, te,
               ki so jih povedali že moji predhodniki v financiranju letnikov, kateri so bili skozi
               Bolonjsko reformo prezrti do sedaj, in primanjklaj na tem področju definitivno se
               kaže tudi na Univerzi v Ljubljani. Želela bi opozoriti, da ni problem v financiranju
               posameznih fakultet oziroma programov, ki so sprejeti, samo, ne vem, na Univerzi
               Primorske oziroma na drugih dveh univerzah, ampak je to, recimo, zelo pereč problem v
               Univerzi v Ljubljani pri vseh treh akademijah, ker so neustrezno vrednotene. In te
               stvari poskušamo reševati znotraj in v sodelovanju z ministrstvom in z iskanjem novih
               možnosti, kako bi te zadeve lahko pokrili. Vsekakor menimo, da je pravilno, da se
               pogovarjamo. In tudi rektor je izrazil, da včerajšnji dogovori in pogovori so peljali
               v pravo smer, in da pomenijo seveda podporo temu, da naredimo nove korake v smeri
               izboljšanja kakovosti, h čemur <stage type="mag"/>
               <stage>(nadaljevanje)</stage> se je Univerza v Ljubljani definitivno v svojih dokumentih že zavezala
               in tudi že izvajamo. To se pravi, da preverjamo tudi znotraj ali so programi
               kvalitetni, koliko so kvalitetni in prehajamo iz manj kvalitetnih na boljše programe.
               To se pravi, da mislimo, da je potrebno tudi znotraj posameznih univerz ugotoviti
               katere stvari so tiste, ki nas peljejo k boljšemu, s tem da seveda pa pričakujemo, da
               bomo dobili pa tudi ustrezno podporo pri javnih sredstvih, da bomo lahko dvigovali
               tam kjer se bo izkazalo, da je to potrebno. Torej, v imenu naše institucije želimo,
               da ta korak se naredi, s tem, da seveda, da je pa potrebno o tem še veliko pogovorov
               in pa seveda tudi v nadaljevanju iskati še boljše modele, ki bodo podprli to pravilno
               usmeritev v razvoj kakovosti visokega šolstva. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp9">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo, prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp10">

               <speaker>DR. ANDREJ PREDIN:</speaker>

               <p>Dober dan še z moje strani! Sem prof. Predin, dekan Fakultete na energetiko in
               prihajam po pooblastilu našega rektorja prof. Rozmana z mariborske univerze.</p>
               <p>Tudi na mariborski univerzi se zavedamo, da je kakovost tista, ki vodi naprej in zato
               tudi pozdravljamo to usmeritev. Ampak naj v prvem koraku povem, da si želimo kakovost
               tako, da bomo imeli vsi isti meter ali pa, če želite, še karikiram, tako, če
               tekmujemo, dajmo vsi kolesariti ali pa dajmo vsi avtomobile voziti. Ne morete pa
               pričakovati, da bomo mi imeli v Mariboru kolo, v univerzi kje drugje pa avtomobil in
               naj tekmujemo. To ne gre. Poglejte, Univerza v Mariboru ima več novih programov, ki
               se razvijajo. Tipičen primer je naša fakulteta s katere prihajam, fakulteta za
               energetiko je letos tretje leto. Torej vpisali smo prve tretje letnike in tretjo
               generacijo prvih letnikov. Za nas konkretno bi zamrznitev sredstev to pomenilo prava
               katastrofo. Torej v izračunu bi izgubili skoraj dvesto študentov, da karikiram to,
               pademo v bistvu na 1.550 evrov po študentu. Minimalna sredstva za tehniški študij so
               4 tisoč evrov po študentu. Na tak način s tako malimi sredstvi mi ne moremo
               enakovredno tekmovati v kvaliteti, kar si seveda želimo in to poudarjamo in to je
               tudi dobro te uredbe, ampak dajte nam vsaj dober avto, da se lahko zraven peljemo, da
               lahko tekmujemo. In to je srčika problema. Torej dajmo Sloveniji za vse visokošolske
               zavode napraviti isti meter, ki naj bo en meter dolg za vse, potem pa dajmo zviševati
               kvaliteto in dajmo se primerjati kdo je bolj kvaliteten, kdo je boljši. Ne moremo pa
               se primerjati zdaj, ko imamo različne osnove, tako kot je že bilo uvodoma rečeno.
               Nekdo ima že zgrajeno palačo, drugi pa še hiške nima. Ne gre. Če želimo v istem
               prostoru vsi kvalitetno napredovati, potem je vsem treba tudi kvaliteten razvoj
               omogočiti, da pridemo na primerljivo stanje, potem pa lahko seveda tudi križno
               primerjamo uspehe ene univerze, druge oziroma se primerjamo med fakultetami. Mi imamo
               že znotraj naše univerze probleme. Torej po novi uredbi bi mi na 1.500 evrov padli,
               primerljive fakultete, strojništvo na primer, 5.100 evrov po študentu, FERI na primer
               4.600. Enostavno ne vem kje je tukaj primerljivost oziroma kako naj primerljivo
               delujemo, če smo, bom rekel, več kot podhranjeni. Tukaj bi se tudi zahvalil obema
               lokalnima skupnostma, kjer naša fakulteta deluje, torej občini Krško in občini
               Velenje, ki nam je že do sedaj manjkajoči del sredstev financirala, ampak z
               implementacijo te uredbe gredo ta sredstva že preko razumnih meja oziroma občine ne
               morejo več tega slediti. In to je tudi naslednje kar bi rad opozoril. V bistvu na
               diskriminacijo znotraj samega sistema. Torej zavod, ki dobi koncesijo privatne
               narave, dobi v polnem iznosu oziroma v dogovorjenem znesku kot tukaj določa nova
               uredba v 19. členu. Torej 4 tisoč evrov za študenta. Torej mi, ki smo pa članica
               javne univerze, zapademo pod formulo izračuna sredstev po študentu, pridemo na 1.551.
                  <stage type="mag"/> <stage>(Nadaljevanje)</stage> Torej kje je tukaj
               primerljivost, kje je tukaj kakovost, kako naj s toliko manj sredstvi enako
               kakovostno delujemo, je resnično problem. Torej naš predlog je, ja, gremo v kakovost,
               pozdravljamo to smer, ampak dajmo vsem omogočiti vsaj približno štartno izhodišče
               potem pa tekmujmo. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp11">

               <speaker>PREDSEDNIK MAG. BRANKO GRIMS:</speaker>

               <p>Hvala tudi vam. Zdaj odpiram razpravo članic in članov odbora. Za besedo... Dobro,
               prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp12">

               <speaker>DR. DRAGAN MARUŠIČ:</speaker>

               <p>Hvala za besedo. Sem Dragan Marušič, dekan Fakultete za matematiko, naravoslovje,
               informacijske tehnologije Univerze na Primorskem. Moja razprava bo nekoliko obarvana
               s to mojo vlogo in bo v marsičem podobna govorcu pred menoj, se bom pa poslušal
               izogniti ponavljanju. Težava, ki jo imam jaz osebno in pa v vlogi v kateri sem s to
               uredbo, je v nekaj točkah naslednja. Najprej, pred sedmimi leti ali osmimi leti, ko
               so postavljali do sedaj veljavno uredbo, je bil kurz glavarinski sistem, se pravi,
               plačevanje po številu študentov. Zdaj je kurz ravno obratno. Tako kot so povedali že
               pred menoj, potrebna je tranzicija, potreben je prehod, ko gremo iz enega sistema v
               drugega, sicer izpade vse skupaj zelo neresno. Podobno tistemu, kar smo že velikokrat
               videli v slovenskem visokem šolstvu, na primer za primerjavo anekdotično naj povem,
               pred petnajstimi leti približno je veljalo, da če hočeš imeti doktoranda, moraš biti
               že reden profesor. Zdaj velja ravno obratno, če hočeš biti redni profesor, moraš
               najprej imeti doktoranda. Takšni kurzi, ko za 180 stopinj obrnemo smer hoje ali teka
               ali karkoli že ali pa kolesarjenja oziroma vožnje avtomobilov, mimogrede, Univerza na
               Primorskem potem hodi peš. Če hodite vi s kolesom, smo mi peš, po razrezu glede na
               leto 2010. Ampak v redu, človek se prilagodi. Če je zdaj tako, da ne bo več
               glavarinski sistem pač pa nekaj drugega, v redu. Je pa res to, da šolnine povsod kjer
               sistem šolanja na visoki ravni ni javen, obstajajo šolnine. Šolnine so privedeno v
               naš sistem, glavarine. Ampak OK, glavarine ne bodo več. Pa recimo, da smo tudi to
               težavo s prihodnostjo rešili, in da bomo nekako poskrbeli tudi za nedokončane
               letnike, tudi na Univerzi na Primorskem, kot je rektor povedal, jih je kar nekaj. Na
               naši, na fakulteti na kateri dekan sem, je takih vsaj približno pol, pri vseh
               programih, če pogledamo nekateri se sploh še ne financirajo, ker so se začeli šele
               letos. Nekateri imajo samo prvi letnik, nekateri samo drugi letnik. Recimo, da vse to
               rešimo. Moti me pravzaprav tudi poudarjanje, kako gremo zdaj h kvaliteti, pri čemer
               je ta kvalitetni del v tako majhnem obsegu. Če bi naj bila kvaliteta vodilo, potem
               mora to v veliko večjem obsegu biti udeleženo v razrezu. Malo je tudi moteče to, ko
               se v korak, dve implikaciji mogoče največ, pa se kvaliteta enači s položajem pri
               šanghajske lestvici. Pa si bom vzel minuto tukaj, da bi enkrat za vselej rad tole
               famo šanghajske lestvice malo podrl. Poglejte, šanghajska lestvica je nekaj, kjer
               katerakoli slovenska univerza lahko pride notri samo v dveh parametrih in sicer,
               število objav revijah, ki sem jim rečem Science Citation Index ali pa Social Science
               Index, skratka neka baza revij, ki jih priznavajo tisti, ki so se spomnili te
               lestvice in pa posebna točka objave v dveh, ki naj bi veljale za prestižne revije,
               Natur in Science. Dokler ljubljanska univerza ni imela objave v teh dveh revijah, pač
               ni bila med prvih 500. Ko pa jih je imela, je priskočila med prvih 500. <stage type="mag"/> <stage>(nadaljevanje)</stage> Včeraj sem prebral članek kolege
               Mramorja v Delu, kot gostujoče pero, pravi, da bi morala biti težnja priti med prvih
               200, kar naj bi veljalo za neko elitnost. To je možno edino, če, a) ker nismo
               ustvarili Nobelovega nagrajenca, to je eden od kazalcev, edino če katera od
               slovenskih univerz, recimo Ljubljanska univerza najame kakšnega Nobelovca, se pravi
               ga vzame v službo, ali če najame nekaj, kar spada pod kazalec tako imenovane visoke
               citiranosti, to pa je sploh ena zelo zelo smešna kategorija, kajti že od leta 2002,
               sicer letos nisem preveril, lani je bilo še tako, to je kazalec, ki je ves čas
               konstanten. Se pravi, če imate konstanten kazalec in z njim merite vsako naslednje
               leto pozicijo, s tem niste izmerili ničesar. Če je skrb za kakovost enaka večji,
               boljši pozicioniranosti naše, recimo, najkvalitetnejše, najelitnejše univerze, potem
               je boljše, da se nekaj sredstev preprosto da, in se najame Nobelovega nagrajenca, pa
               bomo vsi lepo zadovoljni in bomo lahko mahali s to našo medaljo na visokošolskem
               področju.</p>
               <p>Za konec še nekaj, ker prihajam iz naravoslovja, mehkega naravoslovja, če lahko temu
               rečem, tisto, kar poskušamo na Univerzi na Primorskem, vedoč, da kakšnih hudih
               premikov naravoslovju, tam kjer so potrebna velika sredstva, kemija, fizika ne moremo
               narediti, ampak matematika, računalništvo, biološke znanosti pa morda lahko, bi rad
               opozoril, da že pet vemo, da je Sloveniji samo 4% diplomantov prihaja iz
               naravoslovja, matematike in računalništva. In že na več forumih in več knjigah takšne
               in drugačne barve je bilo povedano, da moramo tukaj slediti priporočilom Evropske
               unije, ki govori o tem, da je treba dvigniti ta procent čez 10%. Povprečje Evropske
               unije je 8, Slovenija kot rečeno 4, skandinavske države, ki nekako se najhitreje
               odzivajo na spremembe in na krize pa imajo čez 10%, 12, priporočilo Evropske unije
               govori celo 15, če naj bi dohiteli hitro razvijajoča se gospodarstva v Aziji. Potem
               bi pričakoval, da bi uredba, ki govori o tem, kakšno naj bo visoko šolstvo v
               prihodnje, kajti smer razvoja je odvisna tudi od financiranja, nekako bolj
               benevolentno gledala, čeprav, kot se temu reče, zelo rahle ali skromne poskuse
               Univerze na Primorskem na njeni edini naravoslovni fakulteti, od šest je samo ena
               naravoslovna, brez naravoslovja univerze ni. Pozabil sem ime, ampak en fizik je nekoč
               rekel, Nobelov nagrajenec, da če želiš narediti dobro univerzo moraš najprej narediti
               dobro naravoslovje, če želiš narediti dobro naravoslovje najprej dobro matematiko,
               fiziko. Pozabil sem imel, ampak mogoče boš, Danilo, preveril in boš videl, da je to
               res. Skratka, nekako tako smo tudi ravnali. Zato nas je prvotno besedilo uredbe
               prizadelo, kajti prav tista fakulteta, ki sledi tem priporočilom in željam te države,
               ki že pet let govori o tem, da je treba povečati število in procent diplomantov na
               področju naravoslovja. Torej, prav tista fakulteta bi bila s tako nakazano uredbo
               najbolj prizadeta.</p>
               <p>Čisto čisto za konec bi povedal pa še naslednje. Lahko se tudi vprašamo zakaj nas je
               ta kriza, ali karkoli že to je, tako močno udarila. Tokrat so pa sociologi,
               družboslovci povedali, da razvoj družbe poteka v nekih fazah. Recimo, če uporabim tri
               je:intenzivnost, investicije, inovacije. Slovenija je v drugi fazi, ki jo poganjajo
               investicije. Na prehodu iz druge faze v tretjo fazo, to se zgodi nekje pri, če se jaz
               prav spomnim, nekaj pod 20.000 dolarjev primerjalne kupne moči, naj bi se zgodil ta
               prehod iz druge faze v tretjo fazo. Problem Slovenije je, da je že preskočila ta
               plato, je šla že čez to mejo, poganjajo jo pa še vedno investicije. Pognale so jo s
               strop in direktno nazaj na tla. Ruknilo je na tla v vseh tistih panogah, kjer so bile
               pogonsko sredstvo investicije. Inovacije so pa, tudi pravijo sociologi, in tretja
               razvojna faza inovativnost, inovacije so pa povezane z dobrim sistemom izobraževanja
               na področju naravoslovja. Za konec bi res želel povedati, da bi veljalo nekaj <stage type="mag"/> <stage>(nadaljevanje)</stage> več misli in aktivnosti posvetiti
               temu, kako izboljšati izobraževalni sistem in mogoče tudi spodbuditi ljudi, mlade
               predvsem, za to, da se bolj posvetijo naravoslovju in s tem nekako uravnotežijo
               tisto, kar imamo v Sloveniji na visoko šolskem področju. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp13">

               <speaker>PREDSEDNIK MAG. BRANKO GRIMS:</speaker>

               <p>Še eden od gostov želi besedo. Ali želi potem za kolegom še kdo besedo? Bom prosil
               predstavnike univerz, da imajo najprej gostje, potem so se že javili k besedi gospod
               Brulc, gospod Gorenak, gospod Grill, gospod Frangež, gospa Potrata in gospod
               minister.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp14">

               <speaker>DR. ANDRAŽ TERŠEK:</speaker>

               <p>Hvala lepa. Sem si rekel, če sem že povabljeni, pa ne bom samo poslušal, ampak bom
               spregovoril o tistem, zaradi česar sem verjetno povabljen.</p>
               <p>O tem vprašanju, o vprašanju razmerja med državo in univerzami...</p>
            </sp>
            <sp xml:id="SDT5-OZVŠZITR-Nujna-008-2011-01-12.sp15">

               <speaker>PREDSEDNIK MAG. BRANKO GRIMS:</speaker>

               <p>Se lahko predstavite...</p>
            </sp>
            <sp xml:id="SDT5-OZVŠZITR-Nujna-008-2011-01-12.sp16">

               <speaker>DR. ANDRAŽ TERŠEK:</speaker>

               <p>Se opravičujem, iz Univerze na Primorskem, ustavni pravnik.</p>
               <p>Nekoliko nelagodno je, ne samo članu univerze, ampak tudi ustavnemu pravniku se
               pogovarjati o teh vprašanjih, če ne zanemari nadvse pomembnega izhodišča, da je
               pravzaprav celoten sistem pravne ureditve univerze, delovanja univerz protiustaven
               oziroma ustavno povsem nevzdržen. O tem je nenazadnje že pisal pred mnogimi leti,
               verjetno še vedno in za nekaj časa bo zagotovo tako tudi ostalo, največji ustavni
               pravnik kar ga ima Republika Slovenija Boštjan M. Zupančič. Celoten sistem je ustavno
               nevzdržen. Seveda pa jaz ne govorim pričakovanj, da bi sedaj ta sistem obračali na
               glavo radikalno, čeprav bi bilo morda celo treba ugrizniti v to najbolj kislo
               jabolko. S tega zornega kota razumem tudi težavo v kateri se znajde država in
               minister, ko se na eni strani morda, ali po vsej verjetnosti oba, in država, predvsem
               pa minister, zavedata nevzdržnosti in razlogov za to nevzdržnost. Po drugi strani si
               pa tako radikalnih sprememb ne moreta privoščiti in nenazadnje tudi nihče, noben
               predstavnik slovenskih univerz k temu ne poziva, čeprav bi bilo, po mojem, prav tako.
               Zato se bom jaz delal, da ne razmišljam o nevzdržnosti celotnega sistema. Recimo,
               samo eden izmed elementov najbolj v oko vpijočih elementov te hude nevzdržnosti je
               način delovanja Agencije za raziskovanje Republike Slovenije. Ampak, delal se bom, da
               tega ne vidim in bom izhajal iz podobnih izhodišč kot ostali predstavniki univerz in
               kot predsednik njihovega kolokvija.</p>
               <p>Pozabljamo, tako kot se pogosto dogaja, ali že skoraj praviloma pozabljamo na
               temeljna pravna izhodišča pravnega urejanja položaja, delovanja in razvoja slovenskih
               univerz. Pozabljamo na to, da je v določenem delu že sam Zakon o visokem šolstvu
               najmanj ustavno sporen, po moje je tudi protiustaven, zato, ker preveč abstraktno
               določa. kaj je tisto, kar se potem v naslednji fazi podrobneje ureja z uredbami kot
               podzakonskimi izvedbenimi predpisi. Neposrečeno, namenoma uporabljam to milo besedo,
               neposrečeno je tudi govorjenje o tem, da uredba odpravlja to slabost pretiranega
               poudarjanja glavarine in elementov, ki so sorodni. Z glavarino tega seveda ne morejo
               odpravljati, dokler temelj za tak način določanja finančnih sredstev, določanja
               finančne politike določa zakon. Če bi uredba kaj takega storila, ali če bo storila,
               je to v nasprotju z obstoječim zakonom in zato v nasprotju z 2. členom Ustave.<stage type="mag"/> <stage>(Nadaljevanje)</stage> Tako, da s tega zornega kota je
               očitno, da smo, ali pa ste nekoliko pozabili pravzaprav na izhodišča, kaj je tisto
               kar se ureja z zakonom in kaj je tisto kar se ureja z uredbo. Tisto kar je za
               ustavnega pravnika tudi presenetljivo in najbolj bode v oči je dejstvo, da seveda
               vsaka zakonska ureditev oziroma, bom uporabljal bolj splošen izraz, pravna ureditev
               takšnega vprašanja kot je financiranje univerz, ne more biti enostavno samo
               predlagana, ker gre, pri univerzah gre za tako pomembne javne ustanove, ampak je
               lahko predlagana samo, če država najprej izpolni svojo primerno ustavno obveznost,
               temu se reče pozitivna obveznost države in takšno spremembo pravne ureditve natančno
               in prepričljivo utemelji v predhodnimi in jasnimi analizami vseh pomembnih vprašanj,
               to so socialna, ekonomska, pravna in druga vprašanja, ki zadevajo univerzo. Torej
               država je tista, ki mora dokazati, na kakšen način bo ta sprememba vplivala na
               položaj, delo in razvoj univerz, kaj bo ovirala, kaj bo pospeševala, kaj bo omogočala
               in pravzaprav sploh ni na univerzah, da se branijo pred takšnim predlogom in da
               dokazujejo, da bo tukaj prišlo do določene škode. Logika je tukaj obrnjena in država
               kot je meni znano, takšne natančne prepričljive analize ni izdelala oziroma jo
               ponudila kot podlago za predlog te nove pravne ureditve. Če se ugotovi in kot
               razumem, se je ugotovilo, da neka predlagana pravna ureditev je po svoji naravi, po
               svoji vsebini takšna, da izboljšuje bistveno ali celo bistveno izboljšuje položaj ene
               od univerze, pa je čisto vseeno katera je to, morajo biti za to navedeni,
               prepričljivi in stvarno opravičeni razlogi. Kaj takšnega iz tega novega zakona,
               pravnega, s te nove pravne ureditve, z njenega predloga, ne razberemo. Vsaka pravna
               ureditev mora tudi jasno in prepričljivo upoštevati dejanske in razvojne razlike in
               potrebe med posameznimi univerzami in regijami v katerih te univerze delujejo in tudi
               to ne razberem iz predloga te pravne ureditve. So pa to vprašanja, ki so stvar debate
               in se to seveda, to če ustavni pravnik tega ne razbere, to še ne pomeni, da tega v
               predlogu nove pravne ureditve ni, je pa treba to prepričljivo izkazati, utemeljiti in
               to zapisati tudi na papir. Torej potem mora biti vsakršno zmanjševanje finančnih
               zmožnosti univerz za delovanje, razvoj, prepričljivo utemeljeno v javnem interesu.
               Vse to kar govorim, izhaja tudi z odločb Ustavnega sodišča, z nujnimi razlogi in
               predvideno mora biti kot ukrep v najmanjši možni meri. Se pravi, razlogi za to morajo
               biti navedeni kot nujni, sicer če je drugače, pravna ureditev s tem nesprejemljivo
               posega v možnost univerz, da kakovostno uresničujejo že začete programe in razvijajo
               nove. In če to stori, na to ne smemo pozabiti, poseže tudi v temeljno ustavno pravico
               študentov do izobraževanja in šolanja. Se pravi, do tega pride v tistem trenutku, ko
               bi bil katerikoli že začeti študijski program ogrožen v smislu, da bi puščal
               univerze, članice in študente v negotovosti o tem ali se bo lahko dokončal, na kakšen
               način se bo dokončal oziroma ali bo pri tem prihajalo do kakršnihkoli težav in
               problemov.</p>
               <p>Zdaj, če neka določba, pravna določba, sicer omenja možnost, da se ob pomanjkanju
               denarja za izvajanje posameznih programov lahko zanje nameni dodaten denar, pa ob tem
               vsebuje pogojnik, kot na primer, če to omogoča proračun ali dodatni pogojnik, če temu
               pritrdi ministrstvo oziroma pristojni resorni minister, potem to za univerze in
               članice ne pomeni oprijemljive in predvidljive pravne ureditve. Pravna ureditev pa
               mora biti oprijemljiva in predvidljiva. To so temeljna izhodišča zaradi katerih
               vsebina te predlagane spremembe pravne ureditve ustavnega pravnika ne more prepričati
               v to, da je pravno sprejemljiva, ustavnopravno sprejemljiva.</p>
               <p>Če mi dovolite, bi pa zelo hitro še predstavil oziroma prečital <stage type="mag"/> <stage>(nadaljevanje)</stage> temeljne ugovore, ki jih je pripravil prijatelj
               oziroma kolega mag. Rado Pezdir in se opravičuje, da danes ni mogel se udeležiti te
               seje, namreč ima v Celju ustne izpite, tako da ni mogel pustiti študentov na
               cedilu.</p>
               <p>Kolega Pezdir pa pravi naslednje: Uredba po njegovem mnenju temelji na zadnjih
               dosegljivih podatkih o študijskem vpisu v akademskem letu 2009/2010 in ima nedoločen
               rok trajanja. Nedoločnost pa ne more odgovoriti na stohastične procese, ki se bodo v
               visokošolskem svetu pojavili v prihodnosti, še manj pa je upravičena kot izhodišča
               točka. Tak sistem financiranja je po njegovem mnenju dober za univerze z razvitimi
               programi, katerih nadaljnji razvoj bo relativno statičen. V primeru univerz, kjer se
               programi še razvijajo, pa pomeni fiksacija na leto 2009/2010 zgolj vztrajanje na
               stopnji že doseženega razvoja. Glede na to, da vzporedno še vedno poteka bolonjska
               prva stopnja in bivši univerzitetni program in je na ravni Slovenije približno 20%
               študentov in od tega jih je proporcionalni delež na Univerzi v Ljubljani še vedno
               vključenih v bivše univerzitetne programe, bo fiksacija na omenjeno leto pomenila več
               sredstev za tiste, ki imajo danes veliko študentov vezanih na bivši štiriletni
               univerzitetni študij. Ko se bo končal prehod na triletni bolonjski študij, bo
               študentov manj, sredstev pa več, saj izhodiščno leto dejansko inflatorno leto za
               univerze, ki še niso prišle na bolonjski študij. Kolega Pezdir tudi meni, da dokler
               ni popolnoma jasno kakšen je prehod iz prve na drugo stopnjo bolonjskega študija, je
               nedopustno blokirati financiranje, saj parametri še vedno niso fiksni, ampak njihove
               vrednosti, natančneje to prehoda močno nihajo. In končno meni kolega Pezdir, da
               demografki padec, ki je eden od pomembnih dejavnikov visokošolskega trga, da se konča
               ta šele leta 2012. V primeru, da se že danes fiksirajo bodoča sredstva za
               financiranje, bo prišlo do težav, ker bodo sredstva odražala obdobje demografskega
               minimuma, dejansko pa boste dali študentov že bistveno več. Tako meni Rado Pezdir in
               v svojem zaključnem stavku bi samo še poudaril, da če pa kot posebna neprepričljivost
               kaj bode v oči oziroma, če bi mogel izbrati eno točko, ki najbolj bode v oči kot
               vsebinsko res neprepričljiva, je pa povezovanje kvalitete univerzitetnega
               izobraževanja in raziskovanja s številom vpisanih študentov s številom diplomatov in
               s prehodnostjo med letniki. To pa morda od vsega še najbolj bode v oči, kajti za
               božjo voljo, to pa res ni neposredno povezano z vprašanjem kakovosti. Toliko z moje
               strani. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp17">

               <speaker>PREDSEDNIK MAG. BRANKO GRIMS:</speaker>

               <p>Hvala. Za besedo prosi minister. Želite zdajle ali potem, ko opravimo prvi krog?
               Prav. Potem pa, najprej se je javil gospod Brulcu, že takoj na začetku, za njim je
               gospod Gorenak, potem gospod Grill, gospod Frangež in gospa Potrata.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp18">

               <speaker>MIRKO BRULC:</speaker>

               <p>Lep pozdrav gospod minister, vsi prisotni! Današnja seja je padla tako malo z neba in
               smo pravzaprav tudi ob tem, da nas je predsednik parlamenta obvestil, da naš odbor
               pravzaprav ni pristojen za obravnavo predloga te uredbe, postavlja vso zadevo malo v
               čudno luč, ampak ne glede na to mislim, da razprava je koristna, in da je prav, da si
               povemo kaj o tej uredbi mislimo. Moje prepričanje pa je, da bi morali vso energijo
               vložiti v razpravo o nacionalnem programu visokega šolstva od let 2011 do 2020 in tam
               voditi tako razpravo, ki se danes odpira zelo široko, je nujno potrebna. Jaz bi rad
               omenil, da bile so vedno omenjene tri univerze, vendar med koncesionarne zavode spada
               tudi novogoriška univerza. Lokalna skupnost je ogromno sredstev vložila v teh letih v
               to univerzo, v fakultete v Novi Gorici in vam ne bom razlagal koliko palm bi posadili
               po Novi Gorici ali pa koliko mostov čez Ljubljanico, za ta denar ki ga vlagamo v
               našem okolju v znanje. In mislim, da se bo to obrestovalo čez leta in da je tako tudi
               prav. Ustanavljanja novih fakultete, verjetno obstaja velik interes, vendar se s
               pravo politiko da <stage type="mag"/> <stage>(Nadaljevanje)</stage> zadeve
               voditi v to smer, kot je bilo že danes rečeno, več v naravoslovje. Seveda je tudi
               naravoslovje neprimerno težje od nekaterih drugih študijev. Ne podcenjujem nobenega,
               ampak narava je taka, mi vemo koliko srednješolcev se vpisuje v gimnazijo, ki jo
               potem ne more preživeti oziroma jo konča z nekim minimalnim uspehom. Iz tega izhaja
               veliko travm. In sedaj se nam dogaja, da veliko srednješolcev se odloča za študij
               samo zato, ker nima dela, ne glede na sposobnosti, na interese, na želje in tako
               dalje. Ker ne dobi službe gre študirati, potem je neuspešen, iz tega so zopet nove
               travme in tako dalje. Ta krog bi bilo treba nekako zaokrožiti in ga prerezati. Ampak
               to je stvar pri razpravi o nacionalnem programu.</p>
               <p>Danes slišimo, da nekatera univerza je protežirana in podobno. Jaz razmišljam o tem
               tako, da to je stvar dekanov in ministrstva, da se dogovorijo, če izhajajo kakšne
               take napake, tudi v tej odredbi, da se jo razreši drugje, ne tukaj v politiki. Kajti,
               ne pričakovati od mene, da bom sedaj jaz točno vedel vse te formule o delitvi
               sredstev in preživetja posameznih univerz oziroma fakultet. Ponavljam, mislim, da bo
               treba pri razpravi o nacionalnem programu vložiti res vso energijo, se dogovarjati
               tudi z uporabniki, se pravi s študenti in tudi izvajalci, da bi to visoko šolstvo
               bilo res v naši državi čim boljše. Brez nadaljnjega obseg števila študentov ne more
               biti pravo merilo, kvaliteto pa mora določiti stroka, kako se jo bo ocenjevalo in ne
               politika. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp19">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima dr. Gorenak.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp20">

               <speaker>DR. VINKO GORENAK:</speaker>

               <p>Hvala lepa. Jaz imam potem še nekaj obveznosti, predsednik, se bom tudi opravičil,
               zato sem se malo prej javil.</p>
               <p>V osnovi lahko rečem, da tudi kot visoko šolski učitelj izjemno pozdravljam tisti
               del, ki prehaja na neko kvaliteto, kot pravite, ki zagotavlja kakovost in da
               glavarina ni več, ali naj ne bi bila nek pomemben kriterij.</p>
               <p>Izpostavlja se, kot vidim, minister, da vam lahko zadeve padejo tudi z vidika
               razmerja med zakonom, ki to ureja in uredbo. Če bi šlo v tej smeri bi vam rekel, da
               kar spremenite kakšen zakon, samo da boste le zavarovali to neglavarino in da gredo
               zadeve v tej smeri kakovosti. Ker to je edina logična stvar, ker vsaj sam opažam, da
               kvaliteta študentov pada, to kakorkoli priznamo ali ne.</p>
               <p>Za ministra se mi zdi, da bi moral biti eden temeljnih pokazateljev, kako tudi
               finančno urejati sredstva v pogled kar na zavod za zaposlovanje, in tam pogledati
               situacije z vidika naravoslovja - družboslovje. Vsi vemo, da naravoslovje je v
               minusu. Da družboslovja, študentov s tega področja imamo in diplomantov preveč, in se
               mi zdi, da je treba tudi s finančnimi kriteriji kar lepo prisiliti, v narekovajih,
               univerze v to, da bo več vpisa tam, kjer manjka potem diplomantov. Tudi to nekako
               mislim, da je treba iti v tej smeri.</p>
               <p>Strinjam se tudi z nekom, ki je govoril o Šanghaju in tistih objavah, to je čista
               resnica, čeprav sam nimam nobenih težav z objavami. Da ne ti kdo kaj tu mislil, ampak
               dobra je bila tista primerjava, pač, kupimo enega Nobelovca. Generalno, kar se mi
               zdi, da bi bilo potrebno narediti v odnosu financiranja vseh univerz je naslednje.
               Jaz imam zelo rad praktične primere. Nekaj pred 30 leti sem končal srednjo šolo, je
               bila pred menoj Univerza v Ljubljani. Imel sem veliko štipendijo, večje mi sploh niso
               mogli dati za tisti čas, ampak ni bilo dovolj za študij v Ljubljani. Ni bilo dovolj
               za študij v Ljubljani. In če <stage type="mag"/> <stage>(nadaljevanje)</stage>
               ne bi takrat Univerza v Mariboru imela v Celju nekaj izpostav fakultet, se sprašujem,
               če bi kdaj sploh fakulteto končal. Kaj šele kakšen doktorat in tako naprej. Kaj hočem
               s tem povedati? Mi moramo Slovenijo tudi z vidika univerz decentralizirati, in čisto
               nič drugega. In v vsakem primeru podpiram vse variante, ki gredo v smeri več sredstev
               za vse univerze, ki so izven Ljubljane. Za vse univerze, ki so izven Ljubljane. Pa ne
               zato, ker bi hotel ljubljansko prikrajšati, ampak zato, ker Slovenija potrebuje tudi
               na tem področju decentralizacijo. To je več kot nujnost, pa me sedaj ne zanima, ali
               je to Maribor, Koper, Nova Gorica, ampak moramo iti v tej smeri, da se ta stvar
               decentralizira, ker nobenega razloga ni, da bi vse vlekli v Ljubljano. Sam pa imam
               pogosto ta občutek pri tej vladi, da gredo zadeve v smeri centralizacije s takimi
               posrednimi ukrepi, kot je financiranje tega, tistega ali onega področja. Zato se mi
               zdi, skratka, jaz bom v vsakem primeru podprl vse tiste sklepe, ki bodo šli v smeri
               priporočil, da gredo finančna sredstva v pospešeni smeri v dve smeri. Prvič, v smeri
               večjega vpisa na naravoslovje in defiticarne poklice vse ostale. In drugič, v smeri
               decentralizacije Slovenije, kar pa pomeni več sredstev za vse univerze, ki so izven
               Ljubljane in manj za tisto, ki je v Ljubljani. Poudarjam, nimam namena kakorkoli
               prikrajšati Univerzo v Ljubljani. Gre za vprašanje decentralizacije Slovenije, in
               tudi visokošolskega prostora. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp21">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima gospod Grill.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp22">

               <speaker>IVAN GRILL:</speaker>

               <p>Hvala lepa. Preden začnem prvo vsebinsko razpravo, bi tudi sam izrazil veliko veliko
               začudenje nad dopisom, ki je bil naslovljen na predsednika odbora gospoda Grimsa s
               strani predsednika Državnega zbora v katerem navaja, da ta tematika, ki jo tukaj
               obravnavamo oziroma da delovno telo za takšno tematiko ni pristojno, da obravnava.
               Vprašajmo se, ali ni Državni zbor ali parlament institucija v kateri se morajo
               obravnavati povsem vse stvari, ki se v slovenskem prostoru tudi dogajajo. Govorim o
               obravnavi. Res je, da so pristojnosti deljene, ampak s takšno obravnavo mislim, da ne
               posegamo v pristojnost Vlade. Ob tem se sprašujem, ali je bilo to naročeno pravno
               mnenje s strani predsednika Državnega zbora poskus zaščite Ministrstva za visoko
               šolstvo, ki ga vodi gospod Golobič, član stranke Zares in ravno predsednik Državnega
               zbora tudi član stranke Zares. Tudi v pretekli obravnavi tega odbora, ko smo skušali
               osvetliti težave, ki so pri izgradnji medicinske fakultete v Mariboru, smo bili
               deležni številnih kritik, da ni pristojnost tega odbora, da to obravnavamo. Mislim,
               da je prav.</p>
               <p>Sedaj bi pa še nekaj na samo tematiko te seje. Mislim, da je nujno potrebno in
               mislim, da so tukaj lahko imeli priložnost predvsem predstavniki univerz, izraziti
               svoje videnje, svoje pripombe, ki so očitno več kot upravičene. Tudi sam sem mnenja,
               da v nobenem primeru ne smemo delovati na način, da se skozi take spremembe načina
               financiranja prizadene ostale univerze izven osrednje Slovenije. Kajti, to kar je že
               prej kolega Gorenak omenil, ni dobro in tudi visokošolski prostor je treba
               decentralizirati. Zato pričakujem, da bo mogoče tudi minister v nadaljevanju skušal
               podati razloge zakaj se je taka uredba pripravila, predvsem pa bi želel s strani
               ministra slišati mogoče tudi neko pripravljenost, da se ta uredba, če je seveda to še
               možno, spremeni v tej smeri, da do teh krivic seveda ne bo prišlo.</p>
               <p>Bi pa ob tem tudi sam izrazil prepričanje, da je potrebno tudi skozi financiranje
               upoštevati <stage type="mag"/> <stage>(nadaljevanje)</stage> izključen
               parameter, ki mora biti zagotovo eden izmed najbolj pomembnejših, to je kvaliteta
               študija. Temu je treba slediti in to ne glede ali gre za univerzo, državno univerzo,
               ali zasebno, ali pa tudi za ostale visokošolske zavode, ki jih imamo v Sloveniji. To,
               da je nek visokošolski zavod samostojen še zdaleč ne pomeni, da ne more biti
               kvaliteten, in da se ga že v naprej skuša skozi financiranje onemogočati, da bi se
               razvijal naprej.</p>
               <p>Ob tem bi posebej podčrtal vse tiste argumente, ki kažejo, ali ki so danes ponovno
               izpostavljeni, da je v Sloveniji neka anomalija ali neravnovesje med družboslovnim in
               naravoslovnim študijem. Žal se je to zaradi preteklih let ali desetletij v Sloveniji
               to izrazito porušilo in je treba res narediti nekaj, da se to ravnovesje začne
               nagibati v smeri večje motivacije, predvsem mladih, da se bodo odločali za
               naravoslovni študij. Mislim, da se poleg tega, da bi morala država, Ministrstvo za
               visoko šolstvo, ne nazadnje tudi Ministrstvo za šolstvo z nekimi sistematičnimi
               akcijami, ki so v prejšnjem mandatu bile izvajane, da se je že v srednjih šolah
               skušalo mlade nagovarjati, spodbujati, da so se odločali za študij na tehnične in
               naravoslovne šole, sedaj nadaljevati. To mora biti en način motivacije. Drug pa
               verjetno, da se sistem financiranja prilagodi tako, da se bo spodbujalo študij, ali
               možnost razvoja tistih fakultet ali visokošolskih institucij, ki poučujejo ali
               izobražujejo naravoslovne tehnične vede.</p>
               <p>Sam delim mnenje, da to ni moč narediti v enem koraku ali čez noč. Tudi sam se
               strinjam, da je to lahko potem samo revolucija. Ampak če želimo, da se to počasi,
               postopoma, kar je potrebno, pa je zagotovo skozi način financiranja prava pot. Kajti,
               Slovenija potrebuje to, to vemo vsi, potrebuje kader, ki bo visokošolsko izobražen
               predvsem iz naravoslovnih in tehničnih ved. To je tisto, kar nam primanjkuje in kar
               nam lahko zagotavlja tudi tisto, kar si vsi želimo, da preidemo za kakšno stopnjo več
               na tem svoje tehnološkem razvoju. Pričakujem, da bodo tisti sklepi, ki so bili tu
               predlagani, dobili podporo. V nobenem primeru ne posegajo v pristojnost Vlade, mogoče
               pa bodo pomagali k temu, da bo Ministrstvo za visoko šolstvo šlo v pripravo novega
               zakona ali spremembo zakonodaje, ki bo to zadevo urejala na način, ki bo predvsem
               stroko oziroma tiste institucije, ki izvajajo visokošolske programe razumele in tudi
               doumele, da se jim želi pomagati, da bodo lahko svoje poslanstvo tudi opravili. Hvala
               lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp23">

               <speaker>PREDSEDNIK MAG. BRANKO GRIMS:</speaker>

               <p>Hvala. Sedaj ima besedo gospod Frangež, za njim gospa Potrata in potem ima besedo
               gospod minister. Gospod Frangež, prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp24">

               <speaker>MATEVŽ FRANGEŽ:</speaker>

               <p>Najlepša hvala za besedo. Uvodoma je bil odbor seznanjen z dopisom dr. Pavla
               Gantarja, predsednika Državnega zbora, in pravnim mnenjem dr. Mira Cerarja o
               primernosti, da delovno telo Državnega zbora obravnava vladno uredbo kot izvršilni
               predpis. Zato mi dovolite, da uvodoma spregovorim o drugem vidiku te formalne dileme,
               ki so se je nekateri predgovorniki na kratko že dotaknili.</p>
               <p>Meni se namreč postavlja vprašanje, ali je uredba primerna raven urejanja
               financiranja tako pomembnega vprašanja kot je financiranje visokega šolstva. Naj
               spomnim, da so univerze po svoji naravi in tudi po zakonu avtonomne, in zato jim je
               za negovanje te avtonomnosti potrebno zagotoviti tudi avtonomen in trajen vir
               financiranja. Prav avtonomnost in trajnost <stage type="mag"/>
               <stage>(nadaljevanje)</stage> tega financiranja je tisto, kar po mojem mnenju, najbolje prispeva k
               temu, da bodo lahko univerze v tekmovalnem svetu, ne samo znotraj Slovenije, ampak
               tudi v širšem regionalnem in mednarodnem prostoru lahko razvijale svojo konkurenčnost
               in znanstveno odličnost.</p>
               <p>Nenazadnje tudi 58. člen Ustave Republike Slovenije določa, da se financiranje
               univerz določi z zakonom. Tako, da pri tem vprašanju ne gre samo za dobro voljo Vlade
               in zakonodajalcev, da neko vprašanje urejata z zakonom, ampak tudi zato, da Ustava
               neposredno napotuje na to, da se ta vprašanja uredijo z zakonom. Z zakonom smo mi do
               sedaj uredili samo elemente financiranja, se pravi število študentov, število
               diplomantov, število študijskih skupin, ne pa sam način. Tisto, kar mora biti
               izhodišče današnje razprave je seveda tudi to, ali je materija, ki jo poskušamo,
               pravzaprav, ki jo Vlada Republike Slovenije poskuša urejati z uredbo o javnem
               financiranju visokošolskih in drugih zavodov na področju visokega šolstva primerna.
               In jaz bi zato morebiti bolj kot o vprašanju primernosti, da neko delovno telo
               Državnega zbora obravnava neko problematiko, pričakoval pravno mnenje o tem, ali je
               primerno, da celoto tega zahtevnega področja, vemo tudi, da je uredba izjemno
               obsežna, da pa ne ureja samo izvršilnega dela teh vprašanj, ampak vsaj v elementih,
               ki urejajo način financiranja, pravzaprav posega na tisto raven, ki bi, po mojem
               trdnem prepričanju, morala biti urejena z zakonom.</p>
               <p>Nenazadnje je prav zakon, ki ni podvržen samo volji neke trenutne vladne večine
               zagotavlja trajnost financiranja. In mislim, da moramo pri iskanju rešitev v
               današnjem času iskati takšne rešitve, ki bodo sposobne živeti in dajati rezultate
               skozi daljše časovno obdobje. </p>
               <p>Kolega Brulc je prej omenjal nacionalni program visokega šolstva. Tudi sam se
               strinjam,da je morda tisti ključni del pravzaprav naše razprave skozi katerega moramo
               implementirati vse to, kar so uvodoma povedali tudi predstavniki univerz. Vendarle pa
               bo nacionalni program visokega šolstva le mrtva črka na papirju, če ne bomo na
               ustrezen način uredili vprašanja financiranja. Mimogrede nacionalni program sprejema
               Državni zbor.</p>
               <p>Drugo, kar je pomembno pri tem vprašanju, in kar mene moti v predlagani uredbi, je
               betoniranje sedanjega položaja. Pri čemer se mi postavlja zelo načelno vprašanje, ne
               glede na posledice, ki jih utegne imeti nov sistem financiranja na posamezne
               univerze, ali posamezne fakultete, predvsem to, ali je današnji čas, leto 2010,
               optimalno izhodišče za to, da nanj vežemo daljnosežne posledice financiranja. Ali
               torej danes, glede na razpoložljiva sredstva slovenske univerze dajejo tisti
               optimalni output glede na vložena sredstva. In pri financiranju opozarjam, da imamo
               dva vidika. Danes so tudi predstavniki univerze govorili predvsem o konkurenci
               navznoter med posameznimi univerzami znotraj slovenskega prostora. Vendarle pa je
               ključno vprašanje konkurenca navzven, še posebej, če želimo v naši družbi generirati
               odličnost namesto generiranja povprečnosti. Bojim se, da tudi nastavki, ki jih
               vsebuje ta uredba, predstavljajo nadaljevanje generiranja povprečnosti. In to je
               tisto, kjer vidim in prepoznavam konflikt med to uredbo in velikopoteznim načrtom
               drzne Slovenije, ki ga, glede na do sedaj opravljeno zelo dinamično in bogato javno
               razpravo, vsekakor podpiram. Veste, danes torej ugotavljamo, da je 4.000 evrov na
               študenta tisto, kar bi si <stage type="mag"/> <stage>(Nadaljevanje)</stage>
               vsaka univerza v Sloveniji želela. Doktor Predin je prej omenjal znesek, ki jim bo po
               novi uredbi pripadal, na ravni 1.500 evrov na študenta. Spomnili se boste podatka, ki
               smo ga izvedeli na seji tega odbora, ko je ta odbor gostoval na Univerzi v Mariboru,
               ko je dekan fakultete za elektrotehniko, računalništvo in informatiko, dr. Tičar,
               takrat postregel s podatkom, da če ima študent FERI na voljo na nek način po glavi
               3.600 evrov, ima študent univerze 60 kilometrov stran, tehniške univerze v Gradcu 13
               tisoč evrov. Zato me tudi ta razprava ali če hočete, razprava o delitvi drobiža, ki
               ne more rešiti vseh vprašanj visokega šolstva, ki stojijo pred nami, ampak nas na
               drugi strani tega problema, o vprašanju kako bomo ta sredstva delili, seveda čaka
               zahtevnejši del vprašanja, in sicer kako bomo zagotovili dodatne vire za financiranje
               visokega šolstva, če želimo zagotoviti prihod Slovenije v družbo znanja. In pri tem
               mislim, da izhodišča, ki jih prinaša uredba, niso dobra popotnica za to. Naj se ta
               razprava, ki sta jo dva poslanca, ki sva jo dva poslanca predlagala zaradi
               zaskrbljenosti, kakšna bo usoda Univerze na Primorskem in Univerze v Mariboru, ne
               razume proti ljubljansko, ampak naj povem, da je v tem času kontaktiralo tudi nekaj
               akademikov ljubljanske univerze, ki so izražali zaskrbljenost, podporo tovrstni
               razpravi, zato ker menijo, da smeri, ki jih obeta nova uredba, pravzaprav ne
               prispevajo k temu k čemer bi se morali nagibati, k čemur se pravzaprav na
               deklarativni ravni nagibamo vsi in kar obeta tudi drzna Slovenija. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp25">

               <speaker>PREDSEDNIK MAG. BRANKO GRIMS:</speaker>

               <p>Hvala. Besedo ima gospa Potrata, pa še gospod Germič se je potem javil za besedo,
               predno dam besedo ministru. Gospa Potrta. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp26">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. pridružila bi se tistim v uvodu najprej, ki
               razmišljajo o utemeljenosti in umeščenosti nujne seje našega odbora pred razpravo o
               resolucijo o nacionalnem programu Visokega šolstva. Sama mislim, da bi morale biti
               poslanke in poslanci pri vlaganju zahtev za nujne seje vendarle toliko samokritični,
               da bi pregledali ali zdržijo tudi vse tiste poslovniške zahteve, ki so za take seje
               postavljene in sodim, da recimo predlagani sklepi, ki so bili za sklic navedeni, vsaj
               enega od poslovniških zahtev, ne izpolnjujejo, to je poseg ali možnost poseganja s
               predlaganimi sklepi v pristojnosti posameznih vej oblasti. Zato z olajšanjem
               ugotavljam, da je eden od predlagatelje sklica te seje predlagane sklepe umaknil in
               jaz seveda vidim pravno mnenje doktorja Mira Cerarja ravno v tem smislu, kaj sme
               odbor od izvršne veje oblasti zahtevati. Ker tako kot je tukaj zapisano, če
               pogledate, naj umakne osnutek uredbe. To je definitivno poseg v pristojnosti. Za
               druge stvari ko tudi slišimo, da ima Državni zbor nadzorno funkcijo, se tudi ve
               katera delovna telesa opravljajo nadzorno funkcijo v Državnem zboru, ker je bila
               poprej že ena od sej, minulih sej odbora tudi omenjena. Toliko glede tega na
               začetku.</p>
               <p>Torej sama pričakujem, da bomo vsebinsko zelo kompleksna vprašanja povezana s
               financiranjem visokega šolstva odpirali v okviru resolucije o visokem šolstvu na
               čisto drugačni ravni lahko. Sama pa naj ta trenutek rečem samo to, da je zame znanje
               bistvenega pomena, osrednja zahteva, ampak da, ko govorim o znanju, je treba o zanju
               razmišljati kot o javnem dobru. In ko tako razmišljam, potem bi tudi pričakovala,
                  <stage type="mag"/> <stage>(nadaljevanje)</stage> da bi se vprašanj o
               visokem šolstvu lotevali s poglobljenimi premisleki o tem in morebiti tudi
               razmišljali o tem, da mi pravzaprav nimamo neke institucije, pa nisem obremenjena s
               tem, da bi morale nove institucije nastajati, ampak da bi denimo imeli nek center,
               neko institucijo, ki bi se ukvarjala samo z vprašanji razvoja visokega šolstva. Potem
               se nam ne bi moglo dogajati kar se nam je dogajalo, da v eni fazi razmišljamo o
               desetih univerzah, v drugi fazi ugotavljamo, da je število javnih univerz pač nekaj
               kar mora računati tudi s kakovostjo in z javnimi sredstvi, ki so za to na voljo in
               smotrno porabo in probleme s katerimi se soočamo, ker zame ni samo problem uredba,
               zame so problem za visoko šolstvo s proračunom namenjena sredstva. In če s tega
               vidika razmišljam, jaz se spomnim kako smo v prejšnjem mandatu ustanavljali nove
               fakultete in v kako različnem položaju so bile in zdaj se k mnenju mariborske
               univerze vračam, v kako različnem položaju so bile javne univerze od zasebnih,
               visokih šol ali fakultet pri zagonskih sredstvih za ustanavljanje novih programov.
               Obveznosti za te nove programe pa zdaj zapadajo v ta mandat in vprašanje je, če
               greste pregledati, ali je ustanavljanje novih šol res sledilo tako deklaratorno
               pogosto poudarjeni zahtevi po povečevanju naravoslovnih programov in tehniških
               programov. To ni čisto tako. Če greste gledati, ampak je malo drugače. Ampak mislim,
               da je vredno treznega premisleka, če imamo natančne številke, potem je tako, da imamo
               4 univerze, 30 samostojnih fakultet oziroma visokih šol, 70 višjih šol in preko 700
               programov. Ampak tisto kar je zame problem in vprašanje, ali so v resnici natančno
               opredeljeni kriteriji za zahtevnost posameznega programa ali naziva ali niso, itn.?
               To so seveda pa vendarle vprašanja, ki sodijo v okvir nacionalnega programa visokega
               šolstva in ali je uredba ali pa ureja financiranje Zakon o visokem šolstvu, zame je
               ključnega pomena usmeritev, ki je bila nakazana in ki slišim, da jo rektorska
               konferenca tudi podpira, da mora biti jedro razmisleka v usmerjeno vendarle v
               zagotavljanje kakovosti. Zdaj nisem čisto prepričana, da se bo padec, demografski
               končal pri letu 2012, ker če berem nacionalni program, potem bo leta 2020 število
               devetnajstletnikov, ki so potencialna populacija za vpis v visokošolske programe se
               za 1/5 zmanjšala. Torej je pričakovati demografski pad še naprej, seveda pa ne znam
               projicirati ali povedati kakšno bo pa število glede na spodbujanje vseživljenjskega
               učenja in tiste teze, da naj bi ne bila zabetonirana letnica starosti pri
               vključevanju v visokošolske programe. Zame so, kot rečeno, to zelo resni problemi,
               vredni razprave, ampak tisto česar pa vendarle ne morem preslišati v teh razpravah je
               pa tudi opozarjanje na to, da je pristajanje na nov način urejanja financiranja
               visokega šolstva, pa lahko v trenutku, ko iz enega sistema v drugega prehajamo brez
               zagotovljene postopnosti, pogubno za ene univerze bolj kot za druge. In jaz
               pričakujem, da bo tukaj seveda ta razmislek opravljen, tudi ne vidim možnosti, da se
               vse tako na hitro naredi, ker v povprečju se da marsikaj skriti. Sem gledala podatke,
               koliko v povprečju stane študent na eni umetniški akademiji, pa bi bila vesela, da bi
               bila umetniška akademija <stage type="mag"/><stage>(nadaljevanje)</stage> tudi
               v Mariboru, in da je to drugačna cena, je bilo opozorjeno, tudi verjetno cena za
               študenta na medicinski fakulteti ali pa na kakšni družboslovni. Ampak mislim, da
               tisto kar pa mora biti splošen cilj pa je zagotavljanje kakovosti v kateremkoli
               programu. Kakovost v kateremkoli. In če se spomnim minulega dogajanja, tako nekaj let
               nazaj, s kakšnimi težavami se je porajala agencija za kakovost v visokem šolstvu. To
               so pa zame ključna vprašanja. Jaz seveda ne morem prezreti poziva tudi svojih
               poslanskih kolegov in kolegic nedavno izraženih na javni tribuni ali srečanju v
               Kopru. Ne morem preslišati opozoril z mariborske univerze in pričakujem, da se bomo
               vendarle dokopali do neke take solucije po kateri bo tudi tem univerzam in tem
               programom zagotovljeno samo, ne samo obstajanje na tem nivoju, ampak bo zagotovljen
               tudi razvoj v prihodnje. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp27">

               <speaker>PREDSEDNIK MAG. BRANKO GRIMS:</speaker>

               <p>Hvala. Kratko repliko gospod Juri. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp28">

               <speaker>DR. LUKA JURI:</speaker>

               <p>Hvala lepa. Jaz bi samo poudaril, da se strinjam z načelnim stališčem, da bi bilo
               bolj smiselno se o tem pogovarjati pri nacionalnem programu. Drži popolnoma. Ampak
               potem moramo logično izpeljati zaključek, da bi morali tudi z novo uredbo počakati
               dokler ni nacionalni program izoblikovan. Ne pa obrniti smisel sprejema pravnih
               aktov, pričakovati pa od Državnega zbora, da se bo držal vrstnega reda, zato ker v
               nacionalnem programu bomo se pogovarjali čez nekaj mesecev, uredba pa bo verjetno
               sprejeta v zelo kratkem času in bo imela končne posledice. Torej strinjam se s tem,
               ampak žal, vsaj to je moje mnenje, mislim da je bil Državni zbor nekako postavljen v
               kot, kjer ni imel druge pozicije, kot da na takšen način pove svoja razmišljanja in
               konec koncev razvije razpravo o vprašanju financiranja, zato ker to specialno
               vprašanje financiranja v bistvu prepuščamo uredbi ne pa nacionalnemu programu. Če bi
               seveda oblikovali prej nacionalni program, normalno bi bilo to bistveno boljše. Tudi
               sam bi si želel, da bi se to zgodilo. Tukaj bi tudi izpostavil, po mojem mnenju
               potrebo, da vendarle kritično beremo tudi pravna menja o tem, o čem je oziroma ne,
               točno to pravno mnenje, da odbor ni pristojen za razpravo o uredbi. Sicer splošno
               rečeno, če se držimo tega stališča, da nismo pristojni za razpravo in oblikovanje
               mnenj, potem nekako se postavi tudi vprašanje, kaj pa potem mnenja vlade, ki jih
               predlo lahko izoblikuje glede zakonskih predlogov, ki nastane tukaj v Državnem zboru.
               Kajti konec koncev potem načelo delitve oblasti pomeni tudi to. Ampak mislim, da ni
               treba iti toliko daleč, zato sem tudi sam na začetku umaknil te sklepe, ker če je
               bilo to vprašanje odprto in odprl ga je predsednik Državnega zbora, odprl ga je tudi
               znani pravnik na tem področju, zato očitno neko vprašanje je bilo potrebno razrešiti.
               Še enkrat poudarjam pa, da če že pristanemo, jaz sicer osebno s skepso na to
               pristajam, ampak če že pristajamo, da nismo pristojni v Državnem zboru za razpravo o
               konkretnem pravnem aktu vlade, spominjam pa, da smo pristojni o tem, da razpravljamo
               o izvajanju določenih politik, tako kot sem že prej prebral v 32. in 111. členu
               poslovnika piše. In zaradi tega seveda smo tudi potem šli v smer izoblikovanja novih
               sklepov, ki ne poudarja vprašanje posameznih členov uredbe, ampak posamezna načela
               pri vprašanju izvajanja financiranja za katere pa odbor predlaga ali pa si želi, da
               bi jih vlada upoštevala, seveda jasno pa je, da ne more pa tega pravno <stage type="mag"/> <stage>(Nadaljevanje)</stage> zahtevati, ker uredba je
               definitivno pristojnost vlade, kot je pa zakon pristojnost Državnega zbora.
               Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp29">

               <speaker>PREDSEDNIK MAG. BRANKO GRIMS:</speaker>

               <p>Hvala. K besedi se je javil še gospod Germič pa gospa Irgl, pa že gospod Žerjav. No,
               tisti ki še niste, dajmo ta krog končati, pa bi potem dali besedo ministru. Najprej
               gospod Germič, prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp30">

               <speaker>LJUBO GERMIČ:</speaker>

               <p>Hvala za besedo, gospod predsednik. Vsem lep pozdrav! Seveda sam v okviru te dileme
               razumem vsebinsko razpravo okrog tega vprašanja, seveda širše, kajti strinjam se z
               opozorili, da je poseganje v izvršno vejo oblasti na podlagi samo uredbe čez
               pristojnost tega odbora. Če pa to razširimo na vprašanje o katerih je ravnokar
               govoril kolega Juri, seveda je potem možno opraviti tudi to razpravo. Seveda sam
               pogrešam intenzivnejšo pripravo na razpravo o tej vsebini, kajti zelo na hitro z enim
               ozkim akutnim problemom, ki je lahko, lahko zameglimo mogoče kakšna vprašanja ali pa
               se jih ne dotaknemo na način kot bi urejanje teh vprašanj, ki se tičejo nadaljnjega
               razvoja visokošolskih zavodov v Sloveniji, lahko zelo pomembno vplivalo pri
               odločitvah in sklepih, ki jih bo ta odbor, glede na to, da neke sklepe na mizi imamo,
               lahko na koncu tudi sprejel. Jaz seveda upam in si želim, da bo ta dialog o katerem
               je bil danes tukaj že v uvodu predstavljen, da teče, torej rektorska konferenca
               nadaljuje pogovore z ministrstvom v okviru odprtih vprašanj, ki se tičejo posameznih
               univerz, posameznih javnih visoko izobraževalnih zavodov, na kakšen način
               zagotavljati ustrezno financiranje na podlagi nove uredbe. In seveda tukaj razumem
               skrb, da lahko za razvijajoče se programe, torej študijske programe za fakultete, ki
               še niso izpopolnile pravzaprav svojega programa v celoti z vso kapaciteto na eni
               strani tako profesorjev kot študentov, seveda lahko čutijo, da je financiranje, ki je
               utemeljeno z novo uredbo v okviru temeljnega stebra, neustrezno, hkrati pa razvojni
               steber, ki opredeljujemo z nekim odstotkom od temeljnega stebra, seveda nezadovoljivo
               in neustrezno. In seveda tukaj, če želimo slediti kriteriju kakovosti, ki se meni zdi
               eden izmed temeljnih kriterijev za zagotavljanje in priznavanje in izvajanje
               določenih študijskih programov, je vprašljivo in seveda je prav, da o tem vprašanju
               potem tudi govorimo. Strinjam se s tistimi, ki so danes opozorili, da je seveda to
               vprašanje zelo pomembno povezano z vprašanji obravnave proračuna, kajti v proračunu
               odrežemo tisti kolač sredstev katerih potem namenjamo za izvajanje visokošolske
               dejavnosti. In upoštevanje že obstoječega, z dopolnitvijo tistega, ki nastaja in se
               razvija, mora ustrezno slediti tudi v obsegu sredstev, kajti drugače ni možno obseg
               sredstev v omejeni, torej omejeni obseg sredstev razporediti za novo, pri čemer ni
               postavljeno tudi vprašanje o tem, kako deliti z že za obstoječe. Zato sem jaz
               optimisti in pričakujem, da bo ta dialog tekel naprej in da se bodo tukaj iskale
               rešitve v obeh smereh, torej zagotoviti seveda korektno financiranje, ne tako, da se
               zacementira že obstoječe, ampak da se omogoča upoštevanje financiranega tistega kar
               teče v popolnem obsegu in tistega za katerega je v preteklosti bilo sprejetih vrsta
               odločitev, da se financira tako, da bo lahko korektno uveljavljen. In tukaj se mi
               zdijo ta opozorila, ki jih danes slišimo s strani predstavnikov univerz, utemeljena.
               Hkrati me tudi veseli, glede na to, da smo v večkratni razpravi, ko smo govorili o
               ustanavljanju visokošolskih zavodov, govorili, da bo kvaliteta dana sama po sebi.
               Danes ugotavljamo, da temu ni tako in jaz pogrešam na tem odboru prakso tega odbora,
               iz preteklih mandatov, ko smo vsako leto obravnavali poročila o kakovosti posameznih
               visokošolskih zavodov in njihov napredek. <stage type="mag"/>
               <stage>(nadaljevanje)</stage> Žal smo takrat veliko debatirali o ustanovitvi agencije. Žal smo nek
               model ugotavljanja kakovosti ukinili, hkrati pa žal nimamo vzpostavljenih mehanizmov,
               na katerih bi ta odbor lahko spremljal kakovostne premike posameznih visokošolskih
               zavodov na način, ki bi potem utemeljevali enega izmed temeljnih stebrov ali
               parametrov za zagotavljanje finančnih sredstev posameznih študijskih programov,
               posameznih fakultet in visokošolskih zavodov. Za mene je premalo samo dejstvo, da smo
               nekaj ustanovili in da se financira samo po sebi, pri čemer ne spremljamo kakovosti
               izvajanja vsega tega, kar smo se odločili, da bomo ustanovili in potem tudi
               financirali. Upam, da ni šele v tem času doživelo spoznanje na univerzah, da je
               potrebno narediti premik iz kvantitete v kvaliteto. Kajti jaz sem bil tudi en del
               svojega življenja na univerzi in smo se že pred 15, 20 leti zelo zavzemali za to, da
               ta kriterij postane eden izmed ključnih kriterijev. In jaz podpiram vse tiste ukrepe,
               tudi v okviru financiranja z uredbo, ki bodo ta element zelo pomembno upoštevali. In
               drugi element, ki govori o tem, o internacionalizaciji kot eden izmed zelo pomembnih,
               kajti ne samo domača, ampak tudi mednarodna primerjava iz zagotavljanja kakovosti v
               mednarodnem prostoru bo tisto, kar bo kvalitetne študente zadržalo doma. In tukaj se
               bom samo delno dotaknil naravoslovja, kajti za to je treba seveda imeti tudi ustrezno
               opremo za izvajanje kvalitetnega študijskega procesa. In zopet bom iz svoje prakse
               lahko to, da če ne bi imel možnosti delati v določenih inštitucijah v tujini, bi
               seveda tudi moje raziskovalno in študijsko delo bilo na bistveno bistveno nižjem
               nivoju, kot pa je bilo to možno, zaradi tega, ker je pač ta priložnost bila meni
               dana. Ta kriterij, zelo pomemben kriterij, izmenjava tako profesorjev, kot študentov
               se mi zdi eden izmed zelo pomembnih sestavin za zagotavljanje financiranje
               posameznega visokošolskega zavoda.</p>
               <p>Ne bi želel tukaj narediti to, da bi na račun ene od univerz želeli financirati novo
               nastajajoče programe. Mislim, da je treba iskati rešitev v kompromisu, v dialogu, da
               se zagotovijo sredstva tako za obstoječe programe, kot za tiste, ki se razvijajo in
               se morajo v prihodnjih letih dopolniti. In v tem kontekstu se mi zdi tudi smiselna
               razprava o tem, ali in na kakšen način v zakonu opredeliti tiste kriterije, ki bodo
               stabilizirale takšne parametre, ki jih je potem potrebno z uredbo samo še dopolniti.
               Sam tudi pričakujem, da preden bo Vlada sprejela dokončno besedilo te uredbe v tem
               dialogu med univerzami, med ministrstvo najdene takšne rešitve, ki bodo odgovorile na
               ta vprašanja. Ta odbor v tako kratkem času lahko da apel obema stranema, da naredijo
               napore zato, da iščejo in najdejo te rešitve. Seveda sam si pa v tako kratkem času ne
               želim naložiti odgovornosti, da bi lahko sprejeli takšne izsledke, ki bi zavezovali
               eno ali drugo stran, ampak samo lahko izrazim željo, pripravljenost podpore
               prizadevanjem, da to rešitev najdete akterji, ki boste potem imeli tudi ustrezne
               pogoje za izvajanje programov, če bo tudi ustrezno financiranje. Zavedam se, da
               vsebinski problem obstaja, da je treba najti kompromisne rešitve, in v tej smeri si
               tudi želim, da naj ta razprava poskuša najti dodatno motivacijo za pogovore in
               iskanje teh rešitev, preden bo ta uredba doživela sprejem na Vladi. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp31">

               <speaker>PREDSEDNIK MAG. BRANKO GRIMS:</speaker>

               <p>Sedaj samo dve pojasnili, da ne bo nesporazumov. Prvič, posebej opozarjam, da je bil
               na začetku tega mandata spremenjen zakon, ki <stage type="mag"/>
               <stage>(nadaljevanje)</stage> ureja področje, ki je pristojnost našega odbora, to je storila ta
               koalicija. Takrat so bile tudi spremenjene nekatere institucije, tudi njihove
               obveznosti. In danes nimamo nobene institucije, ki bi bila dolžna neposredno temu
               odboru poročati o kvaliteti. Še več, mi tega recimo niti ne moremo in ne smemo v
               okviru pristojnosti naložiti neposredno univerzam. Če želite tako poročilo
               predlagajte ustrezen sklep, lahko to naložimo ministrstvu in naj pač ministrstvo
               pripravi s svojimi službami tako poročilo, oceno in potem bi se lahko s tem seznanili
               in to tukaj obravnavali. Toliko, kar se tiče te vaše pripombe.</p>
               <p>Drugo pa, kar se tiče pomislekov glede obravnave prav predloga uredbe, to se pravi
               seznanitve z uredbo in potem podajanja določenih predlogov, pripomb, mnenj. Da to ni
               pristojnost našega odbora bi opozoril, da je to seveda nekoliko, bom rekel, nerodno
               formuliral gospod predsednik parlamenta, ki mu je očitno ušlo iz spomina, da je
               precedenčen primer v tem mandatu bil že na Odboru za finance, in to v prisotnosti
               predsednika Vlade gospoda Boruta Pahorja. To je bilo 3. decembra 2008, ko so
               obravnavali predlog uredbe o merilih in pogojih za izdajanje poroštev po 86.a členu
               Zakona o javnih financah. Tudi tam je šlo za dajanje pripomb, za seznanitev in takrat
               ni bilo nobenih pomislekov, nasprotno. Tukaj imam magnetogram, si lahko pogledate, je
               bilo to pospremljeno kot izraz posebne kvalitete in izraz volje za sodelovanje. Danes
               upam, da vsi razumemo to kot odprt prostor za izmenjavo argumentov, za to da pač
               oblikujemo neka mnenja, kolikor se bo večina v odboru s tem strinjala. Seveda pa je
               ločitev vej oblasti v načelu, da potem minister oziroma ministrstvo in Vlada sama
               odločata kaj od teh naših priporočil upoštevata in kaj ne. V tem pa je načelo ločitve
               oblasti.</p>
               <p>Gospa Potrata, ste želeli? ...<stage>/Oglašanje iz klopi./</stage> Na pojasnilo ni replik. Sedaj ima
               besedo gospa Irgl.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp32">

               <speaker>EVA IRGL:</speaker>

               <p>Najlepša hvala za besedo. Poslanski kolegi so na večino stvari že opozorili, ki se
               dotikajo te točke dnevnega reda, zato bom sama kratka.</p>
               <p>Najprej moram reči, da sem zelo zadovoljna, da sta kolega poslanca iz Socialnih
               demokratov Frangež in Juri predlagala sklic te seje glede uvedbe o javnem
               financiranju visokega šolstva, ki jo je pripravilo Ministrstvo za visoko šolstvo in
               tehnološki razvoj. Pomembno je to tudi zaradi tega, ker kaže kakšno mnenje ima kdo do
               vprašanja visokega šolstva v političnem prostoru. Dejstvo je namreč, da očitno se
               zelo razhajate v koaliciji pri ključnih vprašanjih, ki zadevajo visoko šolstvo, kamor
               spada seveda tudi financiranje, ki je bistvenega pomena, če želijo ustanove,
               univerze, dobro delovati in izobraževati ljudi.</p>
               <p>Sama prihajam iz tistega konca, ki je pravzaprav najbližje Univerze v Novi Gorici. V
               prejšnjem mandatu sem dovolj podrobno sledila s kakšnimi težavami se je soočala ta
               mlada univerza. Menim, da je prejšnja vlada naredila kar nekaj pomembnih korakov za
               to, da danes ta univerza dobro funkcionira. In mislim, da bi moralo tudi ministrstvo,
               ki ga danes vodi minister Golobič, delovati v tej smeri. Ne pa, da zmanjšuje sredstva
               tem mladim univerzam, ki že tako seveda imajo neke porodne krče, bom rekla, in
               potrebujejo seveda še bistveno več neke zaslombe, kot pa neke univerze, ki imajo že
               dolgoletno tradicijo.</p>
               <p>Ne gre spregledati dejstva, da je v uvodnem nagovoru dr. Danilo Zavrtanik, rektor
               Univerze v Novi Gorici, povedal, da je potrebno upoštevati v kakšnih razmerah se ta
               uredba pravzaprav sprejema. Mislim, da je treba vedeti resnično, da smo sprejeli
               Bolonjske programe in s tem so prišla na plano dodatna finančna sredstva, ki
               bremenijo univerze. Med njimi so tudi tri univerze, mariborska, novogoriška in
               primorska, <stage type="mag"/> <stage>(Nadaljevanje)</stage> ki jim danes
               Ministrstvo za visoko šolstvo, znanost in tehnološki razvoj znižuje sredstva. Jaz sem
               pogledala tukaj razpredelnice v letu 2009 in 2009 so se sredstva že zniževala tem
               univerzam, v letu 2011 po te uredbi se bodo pa še bistveno bolj. Je pa zanimivo, da
               ljubljanski univerzi se pa sredstva povečujejo. Se pravi, Ministrstvo za visoko
               šolstvo se je tukaj postavilo v vlogo razsodnika, ki univerzi v Ljubljani sredstva
               povečuje, ostalim trem univerzam, ki pa, po mojem mnenju bi morali zagotoviti vsaj
               enaka sredstva če ne že večja, ne pa da jim zmanjšujemo, pa sredstva zmanjšujejo. In
               to se mi ne zdi pravilen pristop glede finančnega reševanja stanja univerz v
               Sloveniji, zato absolutno podpiram ta predlog kolega Jurija in Frageža po tej
               razpravi. Mislim, da je to dobro. Mislim tudi, da bi minister za visoko šolstvo moral
               še enkrat razmisliti o tej uredbi. Jasno pregledati kaj vse so danes tisti, ki se s
               tem področjem ukvarjajo, povedali, predvsem rektorji omenjenih univerz. Ponovno
               pretehtati kaj ta uredba prinaša in se potem odločiti na način, da bodo tudi tiste
               manjše univerze, ki nimajo še takšne veljave v Sloveniji, lahko normalno
               funkcionirale in normalno in uspešno izpeljevale svoje programe. Zdaj pa se mi zdi,
               da bo v tem primeru prišlo do nazadovanja. In tukaj bi vseeno želela tudi odgovore
               ministra za visoko šolstvo, znanost in tehnološki razvoj ali se mu zdi dejansko to
               pravilna poteza in ali bo ponovno razmislil o tej uredbi, ki se po mojem mnenju v tem
               trenutku ne zdi najboljša. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp33">

               <speaker>PREDSEDNIK MAG. BRANKO GRIMS:</speaker>

               <p>Še gospod Slapnik je v tem krogu, potem pa bi dali besedo ministru. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp34">

               <speaker>TADEJ SLAPNIK:</speaker>

               <p>Hvala lepa predsednik. Tudi jaz bi se strinjal, da je današnja razprava zagotovo bila
               koristna. Bi ocenil, da je v enem velikem, predvsem vsebinskem delu tudi neke vrste
               uvod ali pa prehitevanje uvoda v razpravo o nacionalnem programu, ki je pred nami, ki
               ga, verjamem da, predvsem v stroki, na ministrstvu dobro poznate in ste ga
               sooblikovali in bi tudi jaz zagotovo pričakoval, verjamem, da bo minister obrazložil
               kaj je omejevalo in kaj omejuje vsebino, pa potem tudi zmožnost finančne uredbe.
               Kolikor jaz razumem, da jo omejujejo predvsem sredstva, ki so na voljo in današnja
               razprava je v celoti kazala, da bo potrebno ta sredstva povečati in da tudi jaz
               osebno mislim, da če so bile omejitve, so bile omejitve zaradi tega, ker pač sredstev
               ni bilo dosti na voljo. Zdaj, jaz se tudi sprašujem v kakšni situaciji bi bil
               minister, če bi v nek osnutek uredbe zapisal tiste stvari, ki jih v proračunu ne bi
               mogel financirati, kar bi takrat naš odbor z istim ministrom počel in tudi
               pričakujem, da bomo v odgovorih dobili pozitivne odgovore tudi v smeri, dejstvo, da
               naj bi ta sredstva vendarle v letošnjem proračunu pa bila zagotovljena, bo pokazalo
               tudi v tej smeri, da bo uredba sorazmerno spremenjena. Jaz dejansko mislim, da tudi
               glede samih pristojnosti o čem naš odbor lahko in o čem ne sme razpravljati, jaz
               mislim, da bi o teh finančnih zadevah dejansko vsakokratno ob proračunu, ob rebalansu
               proračuna, o tem razpravljamo in prav je in jaz tudi takrat pričakujem tako bogato
               zasedbo zainteresirane javnosti, ki nam bo pomagala, tako nam je danes tudi
               opozarjati na to, da je sredstva v večji meri potrebno zagotavljati. Vsebinsko
               razpravo zagotovo bomo. Jaz ne verjamem, da ne, ob samem sprejemu nacionalnega
               programa sprejemali skupaj in mislim, da je tudi ta razprava, upam, da se ne motim,
               zelo koristna resornemu ministru, ko bo argumentiral potrebo po rebalansu letošnjega
               proračuna in verjamem, da bo tudi en napotek ali pa ena usmeritev tej vladi in
               verjamem, da bo tudi takrat, ko bo ta vlada, ta rebalans sprejemala, ta podpora
               povečanja teh sredstev zagotovljena tudi s strani opozicije.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp35">

               <speaker>PREDSEDNIK MAG. BRANKO GRIMS:</speaker>

               <p>Hvala. Zdaj pa ima besedo gospod minister. Prosim. <stage type="mag"/>
               </p>
            </sp>
            <sp xml:id="SDT5-OZVŠZITR-Nujna-008-2011-01-12.sp36">

               <speaker>GREGOR GOLOBIČ:</speaker>

               <p>Hvala lepa za besedo. Marsikaj je za povedati, ampak časa je že veliko minilo in
               verjamem, da bo odbor v realnem času zaključil svojo sejo.</p>
               <p>Za začetek bi navedel en citat iz včerajšnjega časopisa Večer, kjer je zapisana
               izjava dekana mariborske ekonomsko-poslovne fakultete, ki mislim, da bi bila lahko
               moto te in podobnih razprav. Profesor Samo Bobek je izjavil, problem je, da smo
               ustvarili mnogo šol zunaj univerz, mnogo fakultet znotraj univerz, mnogo študijskih
               programov, številke je prej gospa Potrata navedla, ves ta čas pa se nismo spraševali
               kako bomo vse to financirali. To je, bi rekel, mislim da zelo pomembno, povedati za
               začetek, ko govorimo o problemih financiranja visokega šolstva. Jaz bom govoril samo
               o tem, ne bom govoril o uredbi, če mi dovolite. Uredba je v vladnem postopku, še kar
               nekaj faz je pred njo. Jaz imam tukaj na primer en dokument, ki smo ga včeraj tudi
               direktorjem predstavili, ki ima sorazmerno veliko rdeče obarvanih delov, ker so to
               deli, ki vsebujejo na primer pripombe posameznih resorjev znotraj medresorskega
               usklajevanje, ki je potekalo do 6. januarja, pa zakonodajne službe, pa tudi samega
               ministrstva glede na razpravo, ki se je odvijala tudi v tem vmesnem času in ki se je
               ne nazadnje tudi zgodila včeraj zvečer z rektorji in se bo ponovila prihodnji teden
               itn. Skratka, uredba se domišlja po postopku, ki je predviden, na podlagi
               pristojnosti vlade. Vsa mnenja so dobrodošla. Nekje konec meseca računam, da bo na
               vladi tudi sprejeta. V ničemer ne prekoračuje zakonskih izhodišč, ki jih ima, na
               katera se opira, ne potrebuje spremembe zakona takšna kot je, da bi bila sprejeta,
               res pa je, da v svojih rešitvah anticipira določene rešitve, ki so tudi zapisane v
               novem nacionalnem programu razvoja visokega šolstva od leta 2011 do 2020, ki bo
               predvideno marca, ki bo šel v mesecu januarju v medresorsko usklajevanje na ravni
               vladi in predvidoma bi si želeli, da bi meseca marca bil deležen pozornosti Državnega
               zbora. Tako da, imenitnost drzne Slovenije zapisane v NPVŠ-ju je identična z
               imenitnostjo, ki je zapisana v tej uredbi. Tu ni razlik. Problem financiranja
               visokega šolstva je en večjih problemov s katerim sem se jaz, povsem prevzel vodenje
               tega resorja, že takoj na začetku soočil. Ne samo zato, ker je nastopila ta razvpita
               in boleča kriza z vsemi javnofinančnimi omejitvami, ampak tudi zato, ker je to
               obdobje sovpadlo z nekim trenutku izjemne ekspanzije o kateri je profesor Bobek
               govoril, nekateri izmed vas, ki se spomnite teh let, sredstva za financiranje
               visokega šolstva, opreme, dejavnosti in vsega drugega pa seveda se niso temu primerno
               povečevala. Povečevala so se do neke mere, po nekih stopnjah vezano deloma na rast
               bruto domačega proizvoda, v letu ko je ta padel ali kot se pogosto v tem zboru sliši,
               strmoglavil, visoko šolstvo ni bilo prizadeto v meri kot bi seveda to lahko kdo
               pričakoval ali pa kot bi s kakšnih razprav kdo lahko razumel ali pa kot se je zgodilo
               marsikje po Evropi, ampak so, če naj to omenim, praktično sredstva za visoko šolstvo
               poleg sredstev za socialo, bila edina proračunske postavke, ki so ohranila skoraj
               edina indeks nad sto. Tako da, jaz vam lahko omenim indeks, te indekse v
               nadaljevanju, ampak problem <stage type="mag"/><stage>(nadaljevanje)</stage>
               torej je, da ta ekspanzija, ki je razumela rast prav tipično in tukaj bi lahko
               navezal na to, kar je profesor Marušič govoril na začetku, ki je temeljila na
               investicijah, gradbeništvo je tipični primer in strmoglavljanje logična konsekvenca,
               tudi v visokem šolstvu se je razumelo, da je rast predvsem fizična ekspanzija, ki se
               kaže v številu programov, ustanov, možnosti, vsepovsod, tudi tam, kjer ni možnosti.
               Računi so seveda prišli kasneje in to je problem, s katerim sem se ob prevzemu tega
               ministrstva najtrše soočil.</p>
               <p>Namreč, financiranje visokega šolstva in logika, ki je bila zadaj je bila podobna
               logiki vezne posode. Denarja za visoko šolstvo je bila neka količina in z
               ustanavljanjem novih vsebin, novih subjektov se je ista količina razporedila. Vlada
               je v tistem obdobju, da je ne bom posebej izpostavil sprejemala sklepe o ustanovitvah
               oziroma o podelitvah koncesij in kot veste vsako vladno gradivo mora vsebovati tudi
               oceno finančnih posledic in vsi ti sklepi o podelitvi novih koncesij so vsebovali
               oceno finančnih posledic, da ta ne predstavlja več kot 40 tisoč evrov. To je tako
               rekoč neproblematična posledica mimo katere gre vsaka vlada in finančno ministrstvo
               se ne razburja. Seveda realnost je drugačna. Te ustanovo koncesionirane so rastle,
               vpisovale nove študente v skladu s pogodbo, ki je bila seveda z njimi sklenjena in
               zato v skladu s pogodbo izstavljale iztožljive račune. Tako na primer fakulteta
               nevtralen primer za uporabne družboslovne študije, ki je bila ustanovljena tudi s
               podpredpostavko, da to ne predstavlja finančnih dodatnih posledic sprejema je prejela
               v letu 2010 več kot pol milijona evrov proračunskih sredstev. Opravičeno za
               dejavnost, ki jo izvaja in za toliko se je torej v tej vezni posodi prerazporedila
               količina, ki je na razpolago. To je ena od mnogih tovrstnih ustanov. Tako da, tisto s
               čimer so me, spoštovani, rektorji slovenskih univerz seznanili takoj na začetku
               mandata je, da so v preteklih letih trpeli neko situacijo, v kateri se je razraščanje
               koncesioniranih zavodov zajedalo neposredno v njihovo substanco. Sedaj pri tej
               uredbi, sicer ne govorimo več o tem, ker se je ta ekspanzija ustavila, posledice
               seveda ostajajo, ampak je na enkrat tukaj problem zajedanja enih fakultet v druge
               oziroma enih univerz v druge univerze. Tukaj smo na zelo slovenskem terenu.</p>
               <p>V Sloveniji imamo, mimogrede, če naj o teh indeksih kaj povem, za študijsko dejavnost
               je bil indeks iz leta 2008 na 2009 112%, v lanskem letu 103%, pri koncesionarnih pa
               je bil iz leta 2008 na leto 2009 166%. Ker je bilo že prej govora o tem, kako
               favorizirana je Ljubljanska univerza gospe Irgl, ki je o tem govorila ni, ampak
               verjamem, da te informacije niti ne bo pogrešala, nič od tega, kar je povedala, ne
               drži. Najslabši indeks ima Ljubljanska univerza v tem obdobju. Ne za to, ker bi kdo
               hotel kaj slabega, ampak zato ker je, kot je bilo tukaj ugotovljeno, v drugačnem
               položaju kot Mariborska univerza, v drugačnem položaju kot Primorska univerza, itd.
               Če vzamete na primer skupaj <stage type="mag"/><stage>(nadaljevanje)</stage>
               za leto 2009 in razmerje med letom 2009 in 2010 denar za študijsko dejavnost in za
               plačo zaposlenih vidite, da Univerza v Ljubljani ima indeks 99.4%, univerza v
               Mariboru 100.5%, univerza na Primorskem 106.3% in Fakulteta za informacijske študije,
               to bo gospoda Grilla zanimalo, 136.3%. Koncesionirani zavodi je drugo, mi vam plač ne
               dajemo, v tem smislu. Pri koncesionirani univerzi je na delu druga logika, ampak se
               da razpravljati tudi o tem problemu. Tukaj je bilo prej izpostavljeno to
               privilegiranje Ljubljane. Tukaj še štejemo sredstva za opremo, ki jo tudi financiramo
               in kjer smo bom rekel uspeli nekaj manjkajoče opreme, ki jo še zelo veliko manjka
               zagotoviti je ta indeks torej z opremo za Univerzo v Ljubljani 102, za univerzo v
               Mariboru enako, za univerzo na Primorskem 107 in za FIZ posebne opreme ni dobil, tako
               da je, 109 skupaj s tem. Tako da, sredstva se ne zmanjšujejo. Nobena univerza ne
               pridobiva manj sredstev v teh letih in tudi ta uredba nobeni univerzi ne jemlje
               nobenih sredstev. Ta uredba spreminja sistem te vezne posode, ki je uničujoč za
               slovensko visoko šolstvo, za kakovost, za vse tisto, o čemer govorimo in v mogočem
               radi govorimo, se strinjamo, ampak vedno dodamo eno besedo, ta beseda je ampak. Danes
               smo je velikokrat slišali, kakovost, ampak decentralizacija in še vrsto ampak kot je
               bilo povedanih. Ampak, tisto kar jaz hočem povedati, razprava o sredstvih, ki jih
               imamo na voljo za visoko šolstvo ni razprava o uredbi. Nekaterih izmed vas ste to
               izpostavili. Ta uredba ne proizvaja sredstev, ta prinaša sistem, kako ta sredstva
               pridejo do univerz in spet, ne kako do fakultet, to je stvar univerz. Imamo "lamsam"
               sistem, kosovni sistem v skladu z željo upoštevaje najboljše prakse krepimo
               avtonomijo univerz, da same znotraj sebe razporejata sredstva in ne drži, če še na
               eden vidik opozorim, da bi na primer študij Elektrotehnike ali gradbeništva ne eni
               univerzi bil višje financiran kot je iz naslova obstoječe ali nove uredbe kot na
               kakšni drugi univerzi, to ne drži. Res pa je, če boste vzeli abstraktno število
               študentov pa sredstva, ki jih dobijo, boste izračunali, da ima Ljubljanska univerza
               nekaj višja ta sredstva. Zakaj? Ker izvaja študijske programe, ki so veliko dražji.
               Na primer, umetniški programi, številni programi na področju naravoslovja in tehnike,
               itd., tako da moramo tukaj biti korektni in natančni. Mi imamo problem v Sloveniji,
               rektor je omenil na začetku zapostavljenost visokega šolstva. V Sloveniji je na
               primer po podatkih, ki so mednarodno verificirani namenjamo na študenta v terciarnem
               izobraževanju približno 8 tisoč 500 dolarjev po glavi letno. Na učenca v osnovni šoli
               skoraj 8 tisoč, nekaj manj in na dijaka 7 tisoč in nekaj. Povprečje OECEDE je nekaj
               nad 12 tisoč, to je tisto, o čemer je, ne vem kdo je referiral na, mislim da gospod
               Frangež na dekana Ferija, ki je govoril o vsoti, ki jo dobiva on in ki jo dobiva
               ...<stage>/Nerazumljivo./</stage>.., to je ta realnost, vendar ta uredba tega ne more spremeniti. To
               lahko spremeni novi nacionalni program visokega šolstva in obligacije tega Državnega
               zbora vseh določevalcev, da mora zagotavljati več sredstev za visoko šolstvo, če
               želi, da to visoko šolstvo ni samo, bom rekel, krizantema na slovenskem suknjiču.
                  <stage type="mag"/> <stage>(Nadaljevanje)</stage> In pa recimo, da to ni
               bela, ampak modra krizantema. In nacionalni program visokega šolstva to prinaša. In
               ta uredba to anticipira na način, da zagotavlja univerzam stabilnost temeljnega
               stebra in zagotavlja vir, zagotavlja sistem torej drugega razvojnega stebra, kjer
               mora država, če bo nacionalni program visokega šolstva sprejet, zagotoviti bistveno
               povečanje sredstev iz katerih se bo razvoj univerz v smislu kakovosti,
               diverzifikacije, sem sedi seveda te diverzifikaciji tudi pestrost, če lahko rečem,
               ponudbe, dodatna sredstva. Obstaja, o tem lahko tukaj povem, nek dogovor med rektorji
               - tudi sam sem bil udeležen na tem sestanku in predsednikom vlade - da bo vlada
               poslušala v lem letu skozi rebalans zagotoviti dodatna sredstva za ta razvojni steber
               zato, da bi določene ambicije razvoja visokega šolstva posameznih univerz in celote
               lahko že v letošnjem letu pričeli izpolnjevati. Verjamem, da se bo to zgodilo, veste
               pa, da je za to potreben ta postopek.</p>
               <p>Jaz se nadejam, da bo tudi ta odbor, veste da doslej smo imeli sorazmerno rutinske
               razprave o proračunu, v prihodnje, upoštevaje današnjo razpravo bil, bom rekel, bolj
               decidiran in izrazil morda že danes pričakovanja do države in vlade glede
               zagotavljanja zadostnih in dodatnih sredstev. Namreč nič ni zabetonirano s to uredbo,
               nič ni bilo zabetonirano s prejšnjo uredbo. Zabetonirano je s proračuni. In noben
               sklep v zvezi z uredbo ne more spremeniti števil, ki so v proračunu. Mi smo v tem
               smislu, rektorji so bili o tem obveščeni, se zelo trudili, da smo v lanskem letu, ko
               je finančno ministrstvo zaradi sledenja določeni makroekonomskim in predvsem fiskalno
               uravnoteženim ciljem omejilo porabo proračuna že od sredine oktobra naprej, se
               trudili in v popoldanskih urah 31. decembra dosegli, da se določena izplačila bila
               izvedena, ki nam omogočajo, da bomo v letošnjem letu, ne šele z rebalansom, ampak
               sredstvi, ki so na voljo v proračunu, zagotovili financiranje tistega prehodnega
               obdobja, tiste zveznosti o kateri je bilo tukaj govora. Jaz vam tukaj lahko
               zagotavljam, da uredba taka kot je danes, z morebitnimi manjšimi korekcijami, ki jo
               bomo še proučili na podlagi določenih informacij, ki smo jih včeraj dobili tudi na
               sestanku z rektorji, o tem, da naj bi dikcija 52. oziroma 53. člena ne pokrila vseh
               situacij, zanesljivo pa pokriva situacijo gospoda Marušiča in njegovega FAMNIT že
               zdaj, torej da so ta sredstva zagotovljena v proračunu za 2011 in da vsi programi, ki
               so v teku, v prvem, drugem ali kateremkoli od teh umestnih letnikov in se niso, kot
               je prej rektor Bohinc, so še iznihali, da bodo financirani v letu 2011. Kar zadeva
               ustanavljanje novih članic univerz, je to stvar razvojnega stebra sredstev, ki bodo
               tam, upam in sem prepričan, kar se mene tiče, bom vse storil, za to zagotovljena, da
               bomo potem to lahko uredili. Vse ostalo bi bilo, bi rekel, slepljenje pred
               realnostjo, ki je, ki je bila potrjena tukaj v Državnem zboru in ni nobene samovolje,
               vlade pri njej, mislim pa, da vzpostavljamo nek sistem v katerem, v takšne zagate
               posamezne visokošolske ustanove kot so zdaj, ko procesirajo neke projekte, na koncu
               pa v situaciji kot se je zgodila v zadnjih letih v Sloveniji, tega ni mogoče
               sfinancirati, da se to ne bo več zgodilo. Sam nimam, verjemite mi, nobenih zadržkov,
               da ne bi, kot resorni minister, videl smisla v tem, da ustanovi na primer Univerzo na
               Primorskem, Fakulteto za gradbeništvo oziroma za grajeno okolje ali pa Univerza v
               Mariboru, Umetniško akademijo v Velenju. To sta dva projekta, ki sta pravzaprav
               zastala v situaciji o kateri sem govoril in bom rekel, ju ta uredba naslavlja skozi
                  <stage type="mag"/> <stage>(nadaljevanje)</stage> vprašanje obeh stebrov.
               Skratka, to je tisto kar se mi je zdelo pravzaprav ključno v tej situaciji in po tej
               razpravi povedati. Kar zadeva ustavnosti, bi ta odbor rad informiral o tem, da je
               Univerza v Ljubljani maja meseca 2008 na Ustavno sodišče podala zahtevo, predlog za
               presojo ustavnosti sedaj veljavne uredbe tudi s tega vidika. Ustavno sodišče o tem še
               ni odločilo, je, čeprav je zadeva označena kot nujno, kot sem bil obveščen, je pa
               prejšnja vlada na eni zadnjih sej v novembru 2008 odgovorila Ustavnemu sodišču na to
               pobudo, zahtevo in zavrnila oceno, da bi šlo za ustavno spornost, urejanje tega
               področja z uredbo na podlagi tistih zakonskih določil, ki so. Moja ambicija je, da po
               tem, ko urejamo področje financiranje visokega šolstva od leta 2004 naprej, ko pač je
               ta sistem, kosovnega, torej lansam<stage>(?)</stage> financiranja, da to vendarle v skladu z ustavno
               dikcijo, ki govori o tem, da ne univerze, ampak državne univerze, ki jih sicer
               nimamo, ampak recimo da so to javne univerze, da se to uredi z zakonom. In naša
               ambicija je, da v kontekstu sprejetega NPVŠ, torej nacionalnega programa in novega
               zakona o visokem šolstvu, ki ga bomo začeli pripravljati v najkrajšem času, še pred
               uveljavitvijo nacionalnega programa, da tudi upoštevaje izkušnje z implementacijo te
               uredbe in tudi razprave ob tej uredbi, v pretežnem delu prenesemo v ta novi zakon, in
               da bodo uredbe na tem področju poslej bistveno bolj izvedbeno skrčene na manjši, na
               bistveno bolj izvedbeno dimenzijo kot je bilo to doslej, ko veste, da so se te uredbe
               iz leta v leto potekale z nekimi korekcijami, z nekimi mašenji lukenj in z neko
               negotovostjo, ki ne pritiče tej sferi. Toliko na kratko o načrtih ministrstva. Tudi
               to kar je rektor Zavrtanik na začetku omenil kot diskusijo o tej primernosti
               razlikovanega financiranja visokošolske dejavnosti, torej na javnih univerzah in
               koncesioniranih ustanovah, tudi to bomo proučili in zna biti, da bomo znotraj uredbe
               ponudili še drugačno rešitev, ampak kot sem rekel, v mesecu januarju se bo v zvezi s
               tem dogajalo še marsikaj. O drugih stvareh, ki se tičejo predvsem 52. oziroma 53.
               člena uredbe pa sem že prej povedal kakšni so naši načrti oziroma kaj nam proračunska
               realnost, ki se je definirala 31. decembra, omogoča. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp37">

               <speaker>PREDSEDNIK MAG. BRANKO GRIMS:</speaker>

               <p>Hvala. Najprej bi vprašal predstavnika mariborske univerze, dr. Predin, ste vi hotel
               repliko? Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp38">

               <speaker>DR. ANDREJ PREDIN:</speaker>

               <p>Hvala za besedo. gospod minister, omenili ste notranjo razdelitev med fakultetami.
               Ja, ampak tale predlog uredbe nam zabetonira tisto kar je osnova pogovorov za
               notranjo prerazporeditev. Uvodoma sem povedal v čem je problem. Torej naša fakulteta
               kot nova članica Univerze v Mariboru, je zapadla pod financiranje kot vse ostale
               članice, ki po stari formuli ni imela predhodnih sredstev, ki po enačbi nima
               diplomantov in predstavlja praktično 2/3 izpada sredstev za delovanje. Če nam ne bi
               lokalne skupnosti priskočile na pomoč, sploh ne bi mogli preživeti tega začetnega
               obdobja. Če se sedaj ta sredstva zabetonirajo na leto 2010, potem je, mi smo pa v tem
               letu vpisali nov tretji letnih, prvi letnik pa nov tretji letnik zagnali, torej zdaj
               imamo že tri letnike, imamo praktično skoraj 200 študentov manj v enačbi, ki nam
               osnovna sredstva definira,<stage type="mag"/> <stage>(nadaljevanje)</stage> če
               zabetoniramo sredstva na leto 2010. Tu je srčika problema in tu jaz ne moremo od
               kolegov dekanov na senatu ali na kolegiju dekanov zahtevati, kajti, če pridejo
               nespremenjena sredstva na Univerzo v Mariboru, potem je edina možnost, da se nekomu
               vzame in nam da. Ali mislite, da bom katerega od kolegov dekanov uspel prepričati, da
               mi bo dal moja manjkajoča sredstev v narekovajih seveda, da bo lahko naša fakulteta
               živela. Res je, bilo je razširjanje novih programov in tako naprej, ampak to je bila
               tudi osnovna želja, dajmo razširiti ponudbo, dajmo razširiti izbirnost, uvodoma smo
               povedali univerze smo sledile temu. Na enkrat pa je zadaj, ne vem, koncept
               spremenjen, dajmo se skrčiti nazaj, dajmo povečati kakovost, tudi za to sem, samo
               dajmo pravila igre zvezno pa naprej povedati, ne moremo skakati iz dneva v noč za
               180% spremenjenimi merili, ne gre, mora biti zvezen prehod. Bolonjskega procesa še
               praktično zaključili nismo, kjer so že novi nastavki v predlogu novega zakona, ki so
               praktično na drugih predpostavkah postavljeni. Torej, razmejitev visokega strokovnega
               študija od univerzitetnega, če bomo to institucionalno rešili potem imamo spet
               povečanje sistema, potem bomo iz štirih univerz prišli na še več novih subjektov. In
               to so problemi o katerih se je tudi treba enkrat dogovoriti, predvsem dogovoriti za
               pravila igre za naprej. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp39">

               <speaker>PREDSEDNIK MAG. BRANKO GRIMS:</speaker>

               <p>Hvala. Želite še vi? Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp40">

               <speaker>GREGOR GOLOBIČ:</speaker>

               <p>O tem govorimo, govorimo o pravilih igre za naprej, ki bodo jasna, ki bodo stvari
               postavile na smiseln način in včeraj smo o tem govorili tudi na sestanku, ki se ga je
               udeležil vaš predstojnik, rektor dr. Rozman, on je zagotovil, da bo podatke o vaši
               situaciji posredoval, mi jih bomo preverili z naše strani in kot sem rekel, 52.
               oziroma 53. člen naslavlja probleme takšnih potekajočih se študijskih programov.
               Razlika, ki je v nadaljevanju mogoča, v tem členu je, kot sem prej omenil, da nam
               proračunska realnost leta 2011 tudi brez rebalansa daje prostor, da naslovimo to
               problem. Tako, da gospod rektor je ta odgovor včeraj dobil in mi je obljubil, da bo s
               svoje strani posredoval gradivo za katerega smo ga zaprosili.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp41">

               <speaker>PREDSEDNIK MAG. BRANKO GRIMS:</speaker>

               <p>Hvala. Za besedo se je prej že javila gospa Potrata. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp42">

               <speaker>MAG. MAJDA POTRATA:</speaker>

               <p>Hvala. Saj je vprašanje ali ima smisel zdaj tako odtrgano ali oddaljeno od vašega
               pojasnila o stvari govoriti, ampak vseeno se mi zdi vredno zaradi tega, ker gre za
               korektnost do pisca pravnega mnenja k temu sklicuj nujne seje. Gre namreč pri tistem
               kar ste govorili, gospod predsednik, za tipičen primer kako navedek iztrga in
               sobesedila in postavljen v novo okoliščino dobi tudi nov pomen. Dr. Miro Cerar je v
               obeh primerih obravnave uredbe imel enako stališče in presojal ga je z enakega vidika
               ustavno-pravne delitve vej oblasti. Torej, ni v ničemer drugače ravnal zdaj ob tej
               točki kot ob drugi. Se pa oglašam zaradi tega, ker imam kot pri vodenju dveh delovnih
               teles, enega v prejšnjem mandatu pa drugega v zdajšnjem mandatu izkušnjo s pogostimi
               zahtevami za sklice nujnih sej in Zakonodajno-pravna služba ali kdo drug, to se pravi
               sekretar vedno presoja zahtevo s stališča poimenovanja točke dnevnega reda,
               obrazložitve in predlaganih sklepov in če gledamo s tega vidika zahtevo za sklic te
               nujne seje niso izpolnjeni pogoji, zaradi tega, ker Miro Cerar vam je povedal, da ne
               moremo obravnavati predloga uredbe, ampak mi bi lahko razpravljali o financiranju
               visokega šolstva, kar bi bilo utemeljeno, predlagani sklep enega od štirih sem
               citirala, je pa tudi takšne narave, da presega pristojnosti odbora.<stage type="mag"/> <stage>(nadaljevanje)</stage> Za to gre, ali hočemo nekatere stvari
               videti ali ne in je treba biti, kot rečeno, malo samoomejevalen tudi pri teh zahtevah
               in pozvati tiste, ki predlagajo sklic nujne seje, da pomanjkljivosti odpravijo. Hvala
               lepa. Samo to sem hotela povedati.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp43">

               <speaker>PREDSEDNIK MAG. BRANKO GRIMS:</speaker>

               <p>Hvala. Zdaj pa dovolite še krajšo razpravo meni. Najprej en kratek odgovor. To je
               bila moja odločitev, skladna s Poslovnik in s pristojnostmi, ki jih imam. Z njimi sem
               hotel iti nasproti želji vaših dveh poslanskih kolegov, tako da je zelo nenavadno, da
               vi zdaj temu ugovarjate pa ste iz iste poslanske skupine. Mislim, da smo se nekako že
               strinjali o tem, da je bila ta seja zelo koristna, ker smo osvetlili marsikateri
               problem s katerim se ne srečujemo samo zdaj v okviru uredbe, ampak se bomo z njim
               srečali tudi pri nacionalnem programu visokega šolstva, pa potem tudi pri izvedbeni
               zakonodaji, tako da s tega vidika je to zagotovo koristno. Kar se tiče rokov, sklica
               in te predstavitve, je bila to posledica izredno zapolnjenega prostora v parlamentu
               in malo možnosti za sklic seje, ker več kot dve delovni telesi ne smeta po Poslovniku
               nastopati. Ampak, kot rečeno, to je bilo storjeno za to, da bi šel naproti želji
               vaših dveh strankarskih kolegov in jaz mislim, da je bilo to prav, da smo to
               storili.</p>
               <p>Drugo, kar pa bi želel replicirati na kratko v svoji razpravi, pa je izjavi ministra.
               Namreč, uporabil je en izraz, ki, če sem zelo diplomatski, mislim, da ni dober in ni
               primeren in je lahko tudi škodljiv. Zajedanje univerz, češ zdaj zaradi sedanjih
               predpisov, ker so kriteriji tako postavljeni, prihaja do tega, da je ena univerza kot
               zajeda drugo, to je potem tista logika spring vlade, ampak jaz mislim, da je ta
               logika zelo napačna. Slovenija, če kaj potrebuje, potrebuje več univerz, potrebuje
               sistem, da je visoko šolstvo razporejeno ne samo v centru, ampak tudi na celotnem
               teritoriju Slovenije, ker je to koristno, ker vsaka visokošolska ustanova, ki se
               pojavi nekje v Mariboru ali Kopru ali Novi Gorici ali kjerkoli drugje v Sloveniji in
               enako tudi v Ljubljani, generira razvoj. Zakaj? Ker po eni strani pripelje kvalitetne
               ljudi, pripelje znanje, pripelje tudi denar, če želite in po drugi strani z znanjem,
               ki ga generira v sodelovanju z okolico, z gospodarstvom, generira tudi novo dodano
               vrednost. Vsaka visokošolska institucija je potencialno tudi center razvoja celotnega
               tistega območja in jaz mislim, da vse slovenske univerze to zelo jasno dokazujejo.
               Tukaj je izhodišče nekoliko drugačno in ima ljubljanska univerza eno prednost, zato
               tudi te številke nekoliko varajo in v tem delu je ta vaša razprava, spoštovani gospod
               minister, bila nekoliko manipulativna, to le morate priznati. Kajti Ljubljana ima ne
               samo univerzo, ki ima izjemna materialna sredstva, ima visoko kvaliteto, ampak ima
               tudi izjemno materialne in človeške in vse druge pogoje za svoje delo že v naprej,
               ima izhodišče drugačno kot tiste, ki se šele uveljavljajo, ki se gradijo, ki so
               nastale v zadnjih letih oziroma zadnjih dveh desetletjih. Po drugi strani pa je tukaj
               tudi nekaj izjemno kvalitetnih znanstvenih inštitucij, ki niso v sklopu samih
               univerz, vendar z njo lahko zelo dobro sodelujejo in iz te sinergije izhaja
               marsikatera možnost za znižanje stroškov, ki jih potem univerza ima, pa še za
               marsikaj drugega. Tako, da je ta primerjava medtem ko tega privilegija, če tako rečem
               ali pa te kvalitete, ostale še nimajo, jo lahko šele razvijejo. Zato ni mogoče tukaj
               čisto izenačiti ali pa zgolj na osnovi nekih procentov povedati kdo koga zajeda ali
               pa ne vem komu je sedanja ureditev v korist ali ne. Jaz sem trdno prepričan, da če je
               kaj tisto kar bi moralo biti izhodišče naše razprave je to tisto kar sta oba prisotna
               rektorja poudarila v svojih uvodnih razpravah, to pa je, da potrebujemo tudi na
               področju visokega šolstva decentraliziran razvoj. To se pravi, da ni na koncu vse
               koncentrirano samo na enem prostoru, ampak, da se Slovenija tudi iz tega vidika
                  <stage type="mag"/> <stage>(nadaljevanje)</stage> čim bolj enakomerno
               razvija, skladno s svojimi možnostmi. </p>
               <p>Glede denarja pa moram reči, da če je denar zato, da se formalno rešuje gradbeno
               industrijo, dejansko se s tem rešuje borzne špekulante, bančne špekulante, in še bi
               lahko naprej našteval, potem trdim, da mora ta država imeti zagotovo še bistveno več
               denarja za visoko šolstvo in znanost in ravnati tako kot ravna Japonska. Japonska
               kadar se je znašla v krizi, v zastoju razvoja je povečala denar, ki je šel za visoko
               šolstvo in za znanost in razvoj. Mislim, da imamo tukaj lahko zelo enostavne
               zgled.</p>
               <p>Proceduralno ima prednost, potem bomo šli po vrsti. Izvolite.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp44">

               <speaker>TADEJ SLAPNIK:</speaker>

               <p>Jaz bi predlagal, da glede na to, da se ura 12 hitro bliža, da bi poskusili strniti,
               da bomo lahko o sklepu ali o čem odločali. V tem duhu bi predlagal, verjamem, da bo
               kakšna replika, ampak 5 minut premora, da bi se lahko koalicijske stranke uskladile
               glede usklajenega predloga sklepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp45">

               <speaker>PRESEDNIK MAG. BRANKO GRIMS:</speaker>

               <p>Potem bi dal besedo obema rektorjema.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp46">

               <speaker>DR. DANILO ZAVRTANIK:</speaker>

               <p>Bom zelo kratek. Jaz bi samo povedal rad tole. Besedica "zajedanje" meni ni všeč.
               Seveda do tega prihaja, ker smo majhen zaprt sistem. In karkoli naredite se denar,
               posebno če ne povečujete, če niste v razvoju, se zmerja zgodi, da se denar malo levo
               in desno premika. Mislim, da smo se vse štiri univerze v zadnjih nekaj letih začeli
               zavedati teh problemov in tudi zavedati tega, da prerivanje med seboj nas ne bo
               pripeljalo nikamor. Naša resna konkurenca je zunaj. Slovenija je odprt prostor. Mi na
               to pozabljamo. Mi nismo izuliran prostor, 2 milijona ljudi, kjer imamo štiri univerze
               in sedaj se lahko prebadamo, špikamo in ne vem kaj počnemo, in eden bo profitiral
               enkrat, drug drugič. Naša resna konkurenca prihaja od zunaj. Ne vem, če ste slišali v
               začetku razprave, ko sem vam rekel, da se nam kaj lahko zgodi, da bodo vsi najbolj
               inteligentni mladi ljudje odšli na študij v tujino in da bodo naše slovenske univerze
               postale univerze tretje kategorije lokalnega tipa neumeščene v mednarodni prostor.
               Dokaz, da se na univerzah tega zavedamo je v tem, na jutrišnji rektorski konferenci
               imamo eno samo točko Usklajen razvoj slovenskega visokega šolstva in razvoj
               posameznih univerz. Sami smo prišli do tega, da se moramo v dogovoru med univerzami
               pogovarjati o tem, kako se bo tudi posamezna univerza v bodoče razvijala, predvsem
               pa, kako se bo cel visokošolski sitem razvijal, da bo mednarodno konkurenčen. Ključno
               je to, če slovenske univerze ne postanemo mednarodno konkurenčne, zato je pa poleg
               stroke potreben tudi denar. Mislim, da se slovenskim univerzam in slovenski
               intelektualni srenji zelo slabo piše. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp47">

               <speaker>PRESEDNIK MAG. BRANKO GRIMS:</speaker>

               <p>Hvala. Prosim dr. Bohinc.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp48">

               <speaker>DR. RADO BOHINC:</speaker>

               <p>Zelo na kratko. Rad bi izrazi zadovoljstvo nad angažirano in precej poglobljeno
               razpravo o sistemu financiranja visokega šolstva, seveda, s pričakovanji, da bodo v
               tej zvezi sledili tudi kakšna priporočila tega odbora.</p>
               <p>Nekoliko sem pomirjen nad komentarji ministra, predvsem v tistem delu, ko je govoril
               o 52. in 53. členu uredbe. Razumem, da bomo te stvari lahko uskladili tako, da bo to
               ustrezalo zahtevi, da se poplačajo vsi že potekajoči programi ene in druge stopnje.
               To, kar me pa še naprej dela nekoliko zaskrbljenega pa je vprašanje razvojnega
               stebra. Minister tega ni komentiral z vidika možnosti, da se razvojni steber poleg za
               kakovost uporablja tudi za ustanavljanje novih članic oziroma programov. Niti ni
               posebej komentiral postopkov ustanavljanja novih članic, ki so v teku in ki bodo
               sedaj sredi postopka doživeli nova pravila s to uredba. Nova pravila pa pomenijo na
               razpis že skoraj ustanovljene članice za pridobivanje novih sredstev. <stage type="mag"/> <stage>(Nadaljevanje)</stage> Minister ta problem pozna. Jaz sem
               mu ga podrobno predstavil. In bi zares želel, da se na poseben način uredi vprašanja
               prehodnosti tudi glede takšnih postopkov, ki se vsekakor morajo končati po pravilih,
               ki so veljala ob začetku tega postopka, ne pa da se na sredini postopka ta pravila
               zamenjajo in začnemo znova. To bi namreč pomenilo, da bi ena fakulteta, ki je začela
               nastajati leta 2008 nadaljevala s svojim postopkom tja v leto 2012, 2013 in tako
               naprej, kar nikamor ne sodi. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp49">

               <speaker>PRESEDNIK MAG. BRANKO GRIMS:</speaker>

               <p>Hvala. Še predstavnica ljubljanske....</p>
            </sp>
            <sp xml:id="SDT5-OZVŠZITR-Nujna-008-2011-01-12.sp50">

               <speaker>MIHAELA BAUMAN:</speaker>

               <p>Lep pozdrav. Prihajam iz Univerze v Ljubljani. Veliko smo govorili o razvoju mladih
               univerz. Opozorila bi samo to, da tudi Univerza v Ljubljani se seveda razvija. Mi smo
               morali celo bolonjsko prenovo ravno tako izvesti. Ko se je delala prenova osnovnega
               šolstva so se seveda zagotovila takšna sredstva, da je sedaj 25% več sredstev na
               osnovnošolskega učenca, kot je povprečje v državah OECD oziroma v Evropski uniji. Ko
               smo pa mi začeli bolonjsko prenovo je pa situacija takšna, da je od leta 2004, ko je
               bil delež sredstev za študijsko dejavnost v BDP-ju 0,66, padel v letih 2007 in 2008,
               ko se je bolonjska prenova začela uvajati na 0,58. Ljubljanska univerza ima veliko
               prenovljenih študijskih programov, ki jih še ni implementirala. In to so novi
               programi. Malo več ko polovica programov ni implementiranih zaradi previdnosti, ker
               vemo, da sredstva so omejena in da je to naša notranja odločitev, kako bomo
               implementirali tudi te programe. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp51">

               <speaker>PRESEDNIK MAG. BRANKO GRIMS:</speaker>

               <p>Da ne bo nesporazuma. Moje besede so šle v tej smeri, da je napačna logika, da ena
               univerza zajeda drugo, ampak da se mora razvijati tako Univerza v Ljubljani kot tudi
               vse naokoli. Da pa ne moremo iti v to,da se razvija center, ostale naj pa stagnirajo.
               To bi bila pa napaka. Razvijati je treba vse zaradi razvoja Slovenije.</p>
               <p>Če razprave ni več bi ...<stage>/Oglašanje iz klopi./</stage> Želite repliko? Gospod minister,
               prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp52">

               <speaker>GREGOR GOLOBIČ:</speaker>

               <p>Namreč, mene načeloma besede ne motijo. Se mi zdi beseda "zajedati" kar primerna, pri
               čemer sem jaz, seveda ker opisuje realnost. Zakaj ne bi realnosti opisali z besedo,
               ki je primerna tej realnosti. In ta uredba to realnost odpravlja. Skratka, kar
               zavračamo zajedanje, ne besede, ker s tem nič ne spremenimo, ampak tisto, kar se
               dogaja in ga ni mogoče drugače imenovati in se je dogajalo v preteklosti in se je
               dogajalo do nedavna, ta uredba to spreminja. Da ne bo nesporazuma glede tega.</p>
               <p>Drugo je pa vprašanje, poskušal sem zelo faktografsko demonstrirati, da ne držijo
               navedbe o tem, da naj bi neka univerza nekaj ohranjala ali dobivala, to je
               ljubljanska, drugim pa bi se nekaj zmanjševalo. Nasprotno, vsem se povečujejo
               sredstva, manj kot bi si želeli, ampak v teh časi so redke postavke, ki se
               povečujejo. Mislim, da bi bilo treba, da bi se še bolj povečevala in si za to tudi
               prizadevam po svojih močeh. Vendar sem ocenil, da je to mogoče po tistem začetnem
               naporu v nadaljevanju zagotoviti, ko je bilo razumevanje. In če smem, in če je
               dovoljeno tukaj reči predvsem razumevanje te vlade, ki je bistveno večje kot
               razumevanje glede tega prejšnjih vlad, pa ne samo ene, da je potrebno investirati na
               to področje, želimo skozi oba nacionalna programa, tako razvoju visokega šolstva kot
               raziskovalno inovacijsko strategijo zavezati to državo, da bo temu tudi v boljših
               časih namenjala tisto pozornost, ki jo v preteklosti žal ni, in zato smo
               strmoglavili, tako kot smo strmoglavili. In nič se ne da tu narediti preko niči, zato
               sta tudi obe strategiji bolj dolgoročni. <stage type="mag"/>
               <stage>(Nadaljevanje)</stage> In ni treba iti na Japonsko po zgled. Slovenska vlada ob podpori tega
               Državnega zbora je zagotovila praktično največji relativni porast sredstev za znanost
               in za visoko šolstvo v obdobju krize. To je dejstvo. Ne glede nato katera vlada je
               to, bo to imelo dobro posledice za to državo in upam, da se bo v prihodnosti ta trend
               nadaljeval. Skratka, ne potrebujemo se sklicevati samo na tuje zglede, tudi v
               Sloveniji se je na tem področju marsikaj spremenilo, in to bistveno spremenilo.</p>
               <p>Prej nisem repliciral, ker mislim, da intelektualno ni bilo vredno, na diskusijo o
               centrih in omenjene centre odličnosti. Tukaj jih imate priložnost ob vsakem začetku
               nove redne seje se z njimi podrobno seznaniti. In vidite, da so to centri res
               odličnosti, ki pokrivajo celotno Slovenijo in prispevajo na najboljši možni način, da
               bo tisto, kar je v tej državi odlično, da bodo od tega imeli koristi vsi in povsod v
               Sloveniji. Hvala lepa.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp53">

               <speaker>PRESEDNIK MAG. BRANKO GRIMS:</speaker>

               <p>Gospod minister jaz sem prepričan, da govorim v imenu vseh, da v prizadevanjih, da se
               ta desetletni trend relativne in absolutne rasti večanja sredstev, torej za visoko
               šolstvo in znanost ohrani imate zagotovo podporo tega odbora.</p>
               <p>Odrejam 5 minut pavze, tako kot je želel kolega. Takoj, ko boste prišli nazaj
               prehajamo na odločanje o predlogih sklepov. Če želi še kdo kakršenkoli predlog lahko
               še ta čas pripravi.</p>
               <stage>(Seja je bila prekinjena ob 11.58 in se je nadaljevala ob 12.04.)</stage>
            </sp>
            <sp xml:id="SDT5-OZVŠZITR-Nujna-008-2011-01-12.sp54">

               <speaker>PRESEDNIK MAG. BRANKO GRIMS:</speaker>

               <p>Spoštovani. Glede na to, da tudi Vlada in mnogi drugi opozarjate, da se vam mudi,
               predlagam, da nadaljujemo sejo. Najprej bi prosil predlagatelje pavze, da predstavijo
               njihove predloge sklepov, potem če želi še kdo kakršenkoli sklep predlagati je
               trenutek, potem lahko še razpravljamo o sklepih in nato takoj preidemo na
               odločanje.</p>
               <p>Prosim, gospod Juri. <stage type="mag"/>
               </p>
            </sp>
            <sp xml:id="SDT5-OZVŠZITR-Nujna-008-2011-01-12.sp55">

               <speaker>DR. LUKA JURI:</speaker>

               <p>Hvala lepa. No, kot napovedano smo vendarle prišli do nekih sklepov, ki predstavljajo
               povzetek te razprave. Jih bom takoj prebral, ker nam manjka čas.</p>
               <p>Predlog je sledeč: Odbor za visoko šolstvo, znanost in tehnološki razvoj na podlagi
               predloga predlagateljev in stališč izraženih v razpravi priporoča, da se v predpisih,
               ki urejajo financiranje, sistem financiranja visokega šolstva upoštevajo tudi
               naslednja izhodišča. 1. Na podlagi opravljene razprave in pojasnil ministra za visoko
               šolstvo, znanost in tehnologijo na 8. nujni seji odbor upravičeno pričakuje, da so
               sredstva, ki bodo omogočila nemoteno izpeljavo in dokončanje programov, ki so že v
               teku zagotovljena. 2. V rebalansu proračuna Republike Slovenije za leto 2011 naj se
               zagotovijo primerna sredstva za razvojni steber financiranja, ki zajema tudi
               financiranje ustanavljanja novih članih univerz, ki je že v teku. 3. Odbor za visoko
               šolstvo, <stage type="mag"/> <stage>(Nadaljevanje)</stage> znanost in
               tehnološki razvoj bo o vprašanjih glede načina in ustreznosti financiranja
               visokošolskih in drugih zavodov razpravljal ob obravnavi resolucije o nacionalnem
               programu visokega šolstva 2011/2020 in ob obravnavi Zakona o visokem šolstvu.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp56">

               <speaker>PREDSEDNIK MAG. BRANKO GRIMS:</speaker>

               <p>Hvala. Želi še kdo predlagati kakšen sklep? Če ne, dovolite da ga enega dodatnega
               predlagam še sam in sicer se bom oprl kar na prvotno predlagane sklepe predlagateljev
               seje. Namreč menim, da bi bilo prav, glede na razpravo in glede na obe uvodni
               prestavitvi obeh rektorjev, ki sta danes med nami, da bi sprejeli tudi četrtega od
               tistih prvotno predlaganih sklepov, ki bi se glasi, ga bom prebral. Odbor za visoko
               šolstvo, znanost in tehnološki razvoj priporoča Ministrstvu za visoko šolstvo,
               znanost in tehnologijo, naj z rešitvami financiranja na področju visokega šolstva
               sledi potrebi po decentraliziranem razvoju Slovenije tudi v visokošolski mreži. Torej
               da je tudi to eden od pomembnih vidikov pri oblikovanju te politike.</p>
               <p>Želi kdo razpravljati o predlogih sklepov? Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp57">

               <speaker>TADEJ SLAPNIK:</speaker>

               <p>Hvala lepa. Jaz zagotovo prve tri podpiram, pri četrtem pa imam težavo izključno
               zaradi tega, ker mislim, da s temi usmeritvami prehitevamo razpravo o nacionalnem
               programu. Jaz mislim, da bomo tam imeli dosti prostora za vsebinsko, tudi vplivanje
               na to, da bo ta poziv se tudi udejanjil in mi je kot tak sklep odveč in ga zaradi
               tega ne bi podpiral danes tukaj.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp58">

               <speaker>PREDSEDNIK MAG. BRANKO GRIMS:</speaker>

               <p>Hvala. Vendar je bilo to pravzaprav izhodišče razprave obeh rektorjev, tako da tukaj
               moram reči, da jaz pri tem predlogu vztrajam in ga bom pač tudi dal na
               glasovanje.</p>
               <p>Želi še kdo besedo? prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp59">

               <speaker>DR. VINKO GORENAK:</speaker>

               <p>Zgolj samo to. Podprl bom vse tiste prve, ki jih predlaga gospod Juri, pa tudi tega
               ki ga ste ga predlagal, predsednik, vi, iz temeljnega razloga, saj nič ne obvezuje.
               Ministra ne postavlja kam, na za vrat, na noben način, ampak s tem na nek način
               simbolično izražamo ali smo pripravljeni podpirati decentralizacijo Slovenije ali ne,
               nič drugega. Tako da, absolutno moja podpora vsem.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp60">

               <speaker>PREDSEDNIK MAG. BRANKO GRIMS:</speaker>

               <p>želite še? Prosim, gospa Potrata, potem gospod minister.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp61">

               <speaker>MAG. MAJDA POTRATA:</speaker>

               <p>Jaz imam s tem četrtim predlaganim sklepom tudi težave in bom povedala kje vidim
               svojo zadržanost. Zame je že v tistih treh prelaganih sklepih, tudi ta želja po
               razvoju visokošolskega prostora upoštevana. Sem pa zadržana do četrtega zaradi tega,
               ker izhajam iz izkušnje iz prejšnjega mandata, ko so nekateri hoteli kar tako brez
               kakršnekoli kritične presoje v imenu decentralizacije ustanavljati nove fakultete in
               nove univerze, saj vemo, da je bilo govora med 7 in 10 univerz. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp62">

               <speaker>PREDSEDNIK MAG. BRANKO GRIMS:</speaker>

               <p>Hvala. Še gospod minister ste želel.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp63">

               <speaker>GREGOR GOLOBIČ:</speaker>

               <p>Hvala, da smem o teh sklepih kaj reči. Jaz mislim seveda, da je razprava ob
               nacionalnem programu, ki v pomembnem delu naslavlja vprašanje mreže visokošolskih
               ustanov v Sloveniji, bo to zelo relevantna tema. Mi, če smem tukaj, pa ne bi rad novo
               razpravo sprožil, notri na primer zapisujemo kot predlagatelji in skozi javno
               razpravo o temu velikega oponiranja doslej ni bilo, da ocenjujemo, da za obdobje tega
               nacionalnega programa do let 2020 Slovenija ne razpolaga ne z materialnimi ne z
               drugačnimi resursi za ustanavljanje novih javnih univerz, javnih opozarjam, ob
               obstoječih treh. Imamo pa še tudi četrto, ki ni javna, ustanovitelj je sicer Institut
               Jožef Štefan, ampak nima tega statusa. Tako da, problem decentralizacija v Sloveniji
               na področju visokega šolstva obstaja. Gospa Potrata je prej naštela množico ustanov,
               ki obstajajo, imamo tudi štiri torej univerze, napoveduje se tudi peta, zasebna
               univerza, katoliška univerza, kakorkoli že, vendar z neko organsko rastjo, kar je,
               bom rekel, hvalevredno, in se mi zdi, da na nek način nedefinirano s tega kaj pomeni
               centralizacija, ali je to podpiranje tega kar je ali je to dodatna ambicija. Na nek
               način je sklep v tem smislu malenkost nedorečen in bi, bo pa njegova definicija skozi
               razpravo o nacionalnem programu bistveno bolj lahko nedvoumna, sicer pa, kot sem
               rekel, po sprejetega, bom razumel kot pritrditev temu kar je rekla gospa Potrata,
               vsebini prejšnjih treh sklepov, ki natančno govorijo o tem, da se zagotavlja razvoj
               obstoječih univerz posebej v dimenzijah njihovega <stage type="mag"/><stage>(Nadaljevanje)</stage>, tega zveznega prehoda, torej tistega, tistih ambicij, ki so
               jih že artikulirali.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp64">

               <speaker>PREDSEDNIK MAG. BRANKO GRIMS:</speaker>

               <p>Hvala. Sklepi so združljivi, še enkrat opozarjam, tudi minister se tukaj strinja. Gre
               samo za izraz volje in tukaj opozarjam, da vsi sklepi so zgolj izraz volje, izraz
               neke politične odločitve.</p>
               <p>Prosim, še gospod rektor je hotel povedati, dajmo probati biti kratki.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp65">

               <speaker>DR. DANILO ZAVRTANIK:</speaker>

               <p>Ja, zelo kratko. Jaz to razumem kot samo potrditev stanja. Mi imamo štiri univerze,
               ki niso vse štiri v Ljubljani, ampak so ena v Mariboru, ena v Ljubljani, ena v Kopru
               ena v Novi Gorici in stanje pač je tako, da visoko šolstvo se je že decentraliziralo,
               tudi če pogledate lokacijo univerz. In se mi zdi pomembno, da se to na neki simbolni
               ravni omeni, tudi zaradi tega, ker posebej za našo univerzo lahko rečem, lokalne
               skupnosti so v to univerzo vložile veliko truda in veliko denarja, za kar smo jih
               posebej hvaležni in verjetno je prav, da se to tudi na neki simbolni ravni in glede
               na današnjo razpravo to mogoče zabeleži v obliki sklepa. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp66">

               <speaker>PREDSEDNIK MAG. BRANKO GRIMS:</speaker>

               <p>Hvala. Še gospod Brulc je želel besedo.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp67">

               <speaker>MIRKO BRULC:</speaker>

               <p>Hvala lepa. Prav iz tega razloga bom podprl tudi četrti sklep, ker mislim, da je
               privatna univerza na Goriškem prispevala k decentralizaciji in vložek lokalnih
               skupnosti je izjemen.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp68">

               <speaker>PREDSEDNIK MAG. BRANKO GRIMS:</speaker>

               <p>Še gospod Kek ste želel. Prosim.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp69">

               <speaker>FRANCI KEK:</speaker>

               <p>Tudi jaz bom podprl ta zadnji sklep, seveda ga ne razumem kot neko zabetoniranost za
               vse večne čase, ampak, seveda, da se sledi neki smiselnosti in kvaliteti, ne glede
               kje.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp70">

               <speaker>PREDSEDNIK MAG. BRANKO GRIMS:</speaker>

               <p>Še gospod Germič je želel.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp71">

               <speaker>LJUBO GERMIČ:</speaker>

               <p>Hvala. Tudi sam razumem ta sklep v kontekstu te razprave danes in v nadaljevanju
               prvih treh. Torej ob kriterijih kakovosti. Seveda si želimo oblikovanje
               decentraliziranega sistema, ki pomeni razvojne potenciale v posameznih področjih in
               zato se mi zdi tukaj seveda podpora takšnemu konceptu, razvoju visokošolskega
               prostora smiseln, seveda pa bo nacionalni program in razprava o njem priložnost za
               implementacijo teh usmeritev. Hvala.</p>
            </sp>
            <sp xml:id="SDT5-OZVŠZITR-Nujna-008-2011-01-12.sp72">

               <speaker>PREDSEDNIK MAG. BRANKO GRIMS:</speaker>

               <p>Hvala. Ugotavljam, da lahko preidemo na glasovanje.</p>
               <p>Najprej bi dal na glasovanje kar skupaj, če se strinjate, ker gre za enoten sklop, te
               tri prve predlagane sklepe, ki so jih dali predlagatelji te seje.</p>
               <p>Kdo je za? <stage>(15 članov.)</stage> Kdo je proti? <stage>(Nihče.)</stage></p>
               <p>Soglasno sprejeto.</p>
               <p>Zdaj odločamo še o četrtem predlaganem sklepu, o tem, ki govori o decentraliziranem
               razvoju. Odločamo. Glasujemo.</p>
               <p>Kdo je za? <stage>(10 članov.)</stage> Kdo je proti? <stage>(1 član.)</stage></p>
               <p>Ugotavljam, da je tudi ta sklep sprejet.</p>
               <p>S tem so vsi predlagani sklepi izglasovani. S tem je dnevni red današnje seje
               izčrpan. Opozarjam, da je bila to tematska seja po 32. členu poslovnika, ne zahteva
               po 38., da ne bo nesporazumov. Vsem za udeležbo res velika hvala in srečno!</p>
               <stage>(Seja je bila končana 12. januarja 2011 ob 12.16.)</stage>
            </sp>
         </div>
      </body>
   </text>
</TEI>
