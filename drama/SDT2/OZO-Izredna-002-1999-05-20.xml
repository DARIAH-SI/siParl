<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT2-OZO-Izredna-002-1999-05-20">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za obrambo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-23+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">2C48B3377B850B0BC12567760030B9CC</idno>
               <idno type="custom" subtype="day">262EE7DEAB0CFB83C125677700499F69</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=magdt&amp;uid=262EE7DEAB0CFB83C125677700499F69</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT2-OZO-Izredna-002-1999-05-20.OZO" n="002">
               <name>Izredna</name>
               <date when="1999-05-20"/>
            </setting>
         </settingDesc>
         <particDesc>
            <listOrg>
               <org xml:id="SDT2-OZO-Izredna-002-1999-05-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT2-OZO-Izredna-002-1999-05-20.OZO">
                        <orgName key="OZO">Odbor za obrambo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA OBRAMBO</stage>
            <stage type="session"> 2. izredna seja</stage>
            <stage type="date"> (20. maja 1999)</stage>
            <stage type="chairman">Sejo je vodil Rudolf Petan, predsednik odbora.</stage>
            <stage type="time">Seja se je pričela ob 13.05 uri.</stage>


            <sp xml:id="SDT2-OZO-Izredna-002-1999-05-20.sp1">

               <speaker>PREDSEDNIK RUDOLF PETAN:</speaker>

               <p>... ki je bila v skladu s 150. členom poslovnika državnega zbora sklicana na zahtevo
               poslanske skupine Slovenskih krščanskih demokratov. Dovolite mi, da vse člane odbora
               lepo pozdravim, prav tako pa pozdravljam tudi vabljene na današnjo sejo. Pa naj mi bo
               dovoljeno, da preberem tako, kot ste nekako prihajali, da ne bi kdo imel občutka, da
               bi mogoče glede na položaj bil prečitan prej, ampak vse naenkrat se ne da prebrati.
               Iz MORS-a se udeležuje gospod Albin Gutman, gospod Anton Tunja, gospod Miran Bogataj,
               gospod Bogdan Koprivnikar, iz vlade gospod Klemenčič, potem so tu Miha Butara,
               združenje slovenskih častnikov, gospod Drago Bitenc združenje veteranov vojne za
               Slovenijo, gospod Renato Zorko prav tako iz tega združenja in neposreden udeleženec
               dogodkov na Medvedjeku, bitke na Medvedjeku in pa gospod Franc Bevc, združenje Sever.
               V tem trenutku je prisotnih 11 članov odbora, in sicer opravičili so se v skladu s
               poslovnikom gospod Andrej Gerenčer in doktor Jože Zagožen. Po pooblastilu pa gospod
               Beuerman nadomešča gospoda Andreja Gerenčerja. Tako smo sklepčni in seveda lahko
               sprejemamo tudi sklepe.</p>
               <p>S sklicem ste dobili tudi dnevni red, to je zahteva poslanske skupine Slovenskih
               krščanskih demokratov, in sicer <title>OBRAVNAVA RAZPRAVE POSLANCA LDS CIRILA METODA PUNGARTNIKA OB OBRAVNAVI ZAKONA O
               SPREMEMBAH ZAKONA O VOJNIH VETERANIH.</title>
               </p>
               <p>To je tudi v skladu s poslovnikom, tako da o dnevnem redu ni potrebno glasovati. V
               bistvu bo danes obravnava te edine točke dnevnega reda. Gospod Peterle želi besedo.
               Je to proceduralno? Če dovolite, gospod Peterle, gospod Hvalica se je prijavil k
               proceduralni zadevi. Prosim, gospod Hvalica, imate besedo.</p>
            </sp>
            <sp xml:id="SDT2-OZO-Izredna-002-1999-05-20.sp2">

               <speaker>IVO HVALICA:</speaker>

               <p>Hvala lepa, gospod predsednik. Tu vidim vabljene, ki so navedeni na hrbtni strani
               tega sklica. In med njimi vidim, da je bil vabljen tudi gospod Ciril Metod
               Pungartnik. Zdaj me pa zanima, ali se je on opravičil? Ali je rekel, da ne pride?
               Sicer se mu ni treba formalno opravičiti. Moram pa povedati, da sem ga zdaj srečal tu
               na hodniku in sem mu povedal, da je pač seja odbora za obrambo in je zamahnil z roko.
               Je rekel, kar sami jo opravite. Pojdite ven telefonirati, prosim, to ni proceduralno,
               ampak vljudnostno.</p>
            </sp>
            <sp xml:id="SDT2-OZO-Izredna-002-1999-05-20.sp3">

               <speaker>PREDSEDNIK RUDOLF PETAN:</speaker>

               <p>Izvolite, gospod Hvalica.</p>
            </sp>
            <sp xml:id="SDT2-OZO-Izredna-002-1999-05-20.sp4">

               <speaker>IVO HVALICA:</speaker>

               <p>Malo čudno bo, če bomo mi zdaj zadevo obravnavali brez prisotnosti gospoda
               Pungartnika. Očitno pa se on ne mara, ne želi udeležiti te seje. Zdaj moramo
               ugotoviti, ali je smiselno, da ne bi kdo rekel potem, da govorimo o človeku, ki ni
               prisoten. Torej ali je smiselno, da opravimo to obravnavo, ali ne? Ker metod, da bi
               privedli gospod Metoda Pungartnika, tu seveda ni. Hvala lepa.</p>
            </sp>
            <sp xml:id="SDT2-OZO-Izredna-002-1999-05-20.sp5">

               <speaker>PREDSEDNIK RUDOLF PETAN:</speaker>

               <p>Hvala, gospod Hvalica. Moram vam povedati naslednje. Pisno sem vabil gospoda Pungartnika, istočasno sem pa še
               včeraj z njim osebno želel govoriti, ker ga ni bilo dva dni v državnem zboru, in sem
               klical poslansko skupino, tako da ne bi kdo mislil, da se želim z njim kaj osebnega
               pogovarjati, ali pa da bi kasneje imelo mogoče čuden odmev. Kasneje se je gospod
               Pungartnik, ko je prišel v parlament, oglasil pri meni in me obvestil, da je prejel
               vabilo in da se seje ne želi udeležiti. Jaz sem mu razložil, da sem ga vabil zato,
               ker gre za njegovo izjavo in je prav, da je tudi on o tem obveščen, prisoten ali
               kakorkoli. Vendar je dejal, da na sejo pač ne bo prišel, in to je bila njegova
               izražena volja. Mislim, da moramo to spoštovati in nikogar ne moremo siliti, da mora
               priti na sejo. Bil pa je pisno obveščen in tudi ustno, prek poslanske skupine.</p>
               <p>Upam, da ste zadovoljni z odgovorom, in mislim, da lahko pričnemo...</p>
            </sp>
            <sp xml:id="SDT2-OZO-Izredna-002-1999-05-20.sp6">

               <speaker>IVO HVALICA:</speaker>

               <p>Zadovoljen nisem, ampak sprejemam na znanje.</p>
            </sp>
            <sp xml:id="SDT2-OZO-Izredna-002-1999-05-20.sp7">

               <speaker>PREDSEDNIK RUDOLF PETAN:</speaker>

               <p>Dobro. Prosim, gospod Žnidaršič.</p>
            </sp>
            <sp xml:id="SDT2-OZO-Izredna-002-1999-05-20.sp8">

               <speaker>MAG. FRANC ŽNIDARŠIČ:</speaker>

               <p>Hvala lepa. Imam proceduralni predlog.</p>
               <p>Absolutno respektiram pravico do sklica izredne seje, pod nujno in tako naprej,
               ampak čas je pa povsem neprimeren. Sedaj je čas za kosilo, in mi ne bomo končali do
               14.30 ure. Potem bomo ali še enkrat sedeli ali pa zamujali na sejo državnega zbora.
               Tako, da mislim, da je čas neugoden, skrajno neugoden; bolje bi bilo, da bi bilo
               sklicano zjutraj, ob 8.00 uri, sicer nimam nič proti.</p>
            </sp>
            <sp xml:id="SDT2-OZO-Izredna-002-1999-05-20.sp9">

               <speaker>PREDSEDNIK RUDOLF PETAN:</speaker>

               <p>Strinjam se s takšnim razmišljanjem, vendar morate priznati, da v bistvu državni zbor
               dela samo na tak način, da imamo zjutraj ali ob 9.00, in je samo ena ura časa, še
               manj kot sedaj, ali po seji, ampak tudi to je vprašljivo, zato ker včasih tudi
               podaljšamo in se o tem sklene na samem državnem zboru. Je pa rok, v katerem je to
               potrebno sklicati. Tako, da jaz razumem vašo pripombo, je upravičen, vendar, žal,
               zaradi načina dela državnega zbora drugače ni mogoče. Dobro, če lahko to izkoristim,
               se pač opravičujem, ampak nisem kriv za delo državnega zbora v celoti.</p>
               <p>Predlagam, da pričnemo. Besedo dajem predlagateljem zahteve za sklic te seje,
               predstavniku slovenskih krščanskih demokratov. Gospod Peterle, imate besedo.</p>
            </sp>
            <sp xml:id="SDT2-OZO-Izredna-002-1999-05-20.sp10">

               <speaker>ALOJZ PETERLE:</speaker>

               <p>Hvala lepa, gospod predsednik, za besedo. Dovolite, da najprej povem nekaj uvodnih
               besed.</p>
               <p>Vesel sem, da smo z nekaterimi, s katerimi smo takrat skupaj stali oziroma delali za
               isto zadevo, danes skupaj, nisem pa vesel razloga, zakaj smo skupaj, ker mislim, da
               bi ta razlog lahko absolutno izostal, saj menim, da ima slovenska država tudi druge
               teme, ki jih je treba razreševati, zlasti tisto, ki govori o naši poti v Evropsko
               zvezo.</p>
               <p>Obžalujem, da gospod Ciril Metod Pungartnik ni našel toliko poguma ali volje, da bi
               se soočil s tistimi, ki mislimo drugače v zvezi s tem, kar je plasiral na 13. seji v
               okviru 40. točke. Kajti te stvari, menim, da je potrebno razčistiti, in mene ne
               zanimajo zaslugarski ali kakršnikoli drugi vidiki, mene zanima, kaj je z resnico o
               teh zadevah in zakaj se te stvari tako pojavljajo ali celo ponavljajo, kakor se je to
               zgodilo pred nekaj dnevi.</p>
               <p>Slovenski krščanski demokrati se poslužujemo možnosti za sklic izrednih sej delovnih
               teles res samo takrat, ko gre za posebne oziroma izredne zadeve. Razprava poslanca
               LDS, gospoda Cirila Pungartnika, na 13. seji v okviru  40. točke dnevnega reda posvečeni obravnavi predloga zakona o
               spremembah in dopolnitvah zakona o vojnih veteranih je taka zadeva. Ne prvič se je v
               parlamentarnih razpravah odpiralo vprašanje naše preteklosti, to pot po našem mnenju
               na tak način in s takimi nameni, da se nam zdi potrebno razpravljati o tem vsaj na
               tem odboru. Kaj pravi naš poslanski kolega in trebanjski župan, gospod Ciril
               Pungartnik in kaj se Krščanskih demokratom zdi sporno. Poglejmo najprej primerjavo
               med 2. svetovno vojno in osamosvojitveno vojno za Slovenijo. Naš poslanski kolega
               Pugartnih pravi takole.</p>
               <p>Nemogoče je izenačevati časa 2. svetovne vojne in takrtnih dogajanj s časom in
               dogajanjem leta 1991. Vojna 1941, 1945 je bila povsem nekaj drugega kot je bila
               sedanja tako po trajanju kot po svojem značaju. Iz nadaljevanja sledi, da je šlo v 2.
               svetovni vojni za res, saj sta nasprotnika strahotno streljala in na koncu koncev
               tudi pobijala. Dobili ste magnetogram, zato ne navajam vsega, da ne gremo v preveliko
               potrato časa.</p>
               <p>Čeprav gre za po mojem in našem mnenju nesrečno navijanje za v narekovajih pravo
               vojno, želimo vzeti Slovenski krščanski demokrati ta Pungartnikov izziv za res. Pri
               tem pa se moramo najprj pogovoriti o kriterijih. Pungartnik ponuja dva. Čas trajanja
               in značaj vojne. SKD predlaga k temu še naslednje.</p>
               <p>Motiv, vodenje, potek, rezultati oziroma posledice obeh vojn. Najprej k motivu,
               namenu in načinu vodenja.</p>
               <p>Kaj so hoteli okupatorji s slovenskim narodom? Mislim, da je povsem jasno. Izjave,
               dejanja so jasna. Jasno pa je tudi glejmo dokumente in izjave še živečih
               revolucionarjev. Da je hotela koministična partija pod okriljem tako imenovanega
               narodno osvobodilnega boja na revolucionaren način prevzeti oblast. Tega namena ni
               potrdil noben plebiscid. To je bila odločitev partije v duhu projekta, sovejeti ...
               <stage>(Ni razumljivo.)</stage> ... Do Španije. V nasprotju s tem pa je v slovenski osamosvojitveni
               vojni odpor proti agresorju vodila legitimna demokratična izvoljena slovenska oblast.
               Koalicija Demos je za ustanovitev samostojne slovenske države kot bistveni del
               svojega političnega programa doživela decembra 1990 skoraj 90% se pravi plebiscitarno
               podporo.</p>
               <p>Kljub temu je LDS oziroma njena predhodnica, ki ji pripada poslanec Pungartnik
               večkrat glasovala v izrazitem nasprotju z ljudsko voljo. Demosova vlada ni bila
               samooklicana avandgarda, ampak demokratično izvoljena oziroma potrjena izvršilna
               oblast. Demosu oblast ni bila cilj, opozarjam na to bistveno razliko, kajti na oblasti je bil, ampak je
               bila ta oblast samo sredstvo za uresničitev stoletnih narodovih sanj, sredstvo za
               postavitev lastne slovenske države in njeno demokratizacijo. Komunistična partija je
               v svojem času organizacijsko monopolizirala odpor proti okupatorju. Tisti, ki se niso
               podredili njenemu diktatu je proglasila za izdajalce. Razlika je ne samo v očitna, je
               tudi bistvena, je temeljna. Ko smo se pripravljali na vojaško zavarovanje naše
               odločitve za samostojno državnost, ne teritorialcev, ne policistov nismo spraševali
               po knjižicah, svetovnem nadzoru, sorodnikih, živih ali mrtvih, niti o političnem
               prepričanju. Vprašanje se je glasilo samo: "Ali si se pripravljen boriti za
               samostojno in demokratično Slovenijo?". To je bil kriterij in to je bil tudi motiv.
               In tisoči so rekli "da", sinovi rdečih ali belih ali kakršnekoli barve hočete, o tem
               se nismo spraševali, ker barva ni bila pomembna, pomemben je bil motiv, pomemben je
               bil cilj in med temi, ki so rekli "da" so nekateri dali življenja, tudi na Medvedjeku
               je padlo življenje. Tukaj trdi gospod Pungartnik popolnoma napačno, da ni bil nihče
               ustreljen. In tem, ki so padli, slava, mir in spoštljiv spomin.</p>
               <p>Drugič, potek, rezultati in posledice. Konec 2. svetovne vojne je res prinesel slovo
               od nacizma in fašizma, priključena je bila Primorska, toda svoboda je bila
               rezervirana samo za nekatere. Med vojno začeta komunistična revolucija je spravila na
               oblast nov desetletja trajajoči totalitarizem, ki je krstil novo ero z nezaslišanim
               pobojem več kot 10.000 Slovencev v Rogu, Teharjah, Lešah in drugod, da o drugih
               Neslovencih, ki so končali po koncu vojne pri nas, ne govorimo, odkriva se to vsak
               dan na novo še kakšne kosti. Narod je zaživel vsiljeno razdeljeno življenje. V tej
               vojni, v kateri si je komunistična partija priročniško ustvaril sovražnika, je padlo
               več naših ljudi od bratove kot od okupatorjev roke. To so dejstva. Da je tudi pod
               komunizmom trava rasla, da so krave telile in da so otroci v šolo hodili, kot nas je
               poučil nek drug poslanec, je dejstvo, ni pa argument za opravičevanje totalitarizma
               in ne more nikoli biti.</p>
               <p>V nasprotju s tem pa smo po osamosvojitveni vojni zaživeli v lastni, priznani in
               demokratični državi. Od takrat smo pojem na političnem zemljevidu sveta, člani
               organizacije združenih narodov, sveta Evrope in na poti v Evropsko zvezo. Leta 1945
               in še dolgo potem, ko smo bili le preglasovana jugoslovanska republika, del splošne
               socialistične sivine od... do železne zavese na zahodu. Del sivine srednje in vzhodne
               Evrope. Slovenija je bila zanimiva in lepa deželica, prisrčna destinacija diplomatov
               iz Beograda, nismo pa bili politični pojem, deležili smo na Titovem uspešnem
               marketingu jugoslovanske različnosti, ki je našla politično nišo v takratni realni
               strukturi svetovne politične moči, od Leninizma in Stalinizma pa se v bistvu ni prav
               nič razlikovala. Jugoslovanska partija je razvila samo bolj raficinirane oblike
               totalne družbene kontrole. V tem je bila tako iznajdljiva, da nekateri še danes
               menijo, da smo imeli družbeni red po meri človeka, takoimenovani prijazen komunizem.</p>
               <p>Spoštovani navzoči! Dovolite mi svobodo misliti, da je sedaj drugače in da smo z
               vojno, ki smo jo izboljevali, hoteli tako drugačnost. V tem smislu se strinjam z
               gospodom Pungartnikom, županom moje rojstne občine, da se tako različni zadevi težko
               spravi skupaj, tukaj res ni enačaja. Da, spoštovani poslanski kolega Ciril,
                  lahko bi bilo popolnoma
               drugače, to kar po vašem mnenju ni bilo v resni vojni podobno. Lahko ... <stage>(Ni
               razumljivo.)</stage> ... Streljalo od prvega dne naprej. Če bi bil naš motiv slepo
               uničevanje, če bi se navdihovali pri Roški praksi, fizičnega eliminiranja
               nasprotnika. Celo zelo enostavno bi bilo. Lepših tarč kot so bile kolone stotin
               tankov, bobov in drugih vozil, verjetno v Sloveniji ne bo več.</p>
               <p>Vse lepo skoncentrirano na muhi, če hočete. Pa če bi imeli samo nekaj arnbrustov in
               nekaj bencina ali nekaj porednih fantičev, ki bi želeli kaj, kakšno vžigalico kje
               pritakniti. Zelo enostavno je bilo iz tega vidika. Z vidika tako imenovane v
               narekovajih Pungartnikove resne vojne. Imeli smo obkoljene vse kasarne in tisoče
               vojnih ujetnikov, po nekaj dneh. Pa smo zadevo zaključili s politično in diplomatsko
               mizo ne v kakšnih breznih. Uspeh našega boja je ravno malo žrtev. Samo ciniki in
               politični norci lahko govorijo drugače. Če nam ne bi uspelo, gospe in gospodje, bi
               danes Slovenija verjetno financirala krvavi jugoslovanski direndaj kot zmeraj pridna
               in gospodarsko uspešna republika.</p>
               <p>Bomo sicirali, bomo povedali vso resnico pravi poslanec LDS, gospod Pungartnik. Kar
               vzemimo skalpel in zarežimo v mišice, žile, živce in kosti. Kakorkoli boste rezali,
               tisti, ki to delate, vedno boste prišli na koncu do čistega motiva, ki je gradil na
               dostojanstvu človeka in naroda, za rezultat pa boste ugotovili uspešno osamosvojitev,
               eno redkih kar zadeva ceno krvi v vsej zgodovini narodov tega sveta.</p>
               <p>Tem, ki vihtijo skalpel svetujem, da pošljejo to orodje na dopust in pomagajo raje
               graditi slovensko državo in našo novo samozavest podprto z lastno državnostjo. Še
               nekaj.</p>
               <p>Druga svetovna vojna nas je zaradi revolucionarnega divjanja kot narod razdelila.
               Vojna za slovensko osamosvojitev pa nas je povezala. Naj tega nihče ne uničuje, pa če
               so martinčki še tako simpatične živalce. Če pa je, spoštovani navzoči, na Medvedjeku
               kdo zgolj s puško v roki ugotovil, da proti Migom s kasetnimi bombami kratkoročno
               nima možnosti, ga ne kličite na politično odgovornost, ker se ni pustil kar na mestu
               ubiti. Imel je pravico poskrbeti za svoje življenje. Če tudi je tam kdo bežal, kot se
               te dni piše, je na Medvedjeku uspela ena od ključnih zadev iz naše osamosvojitvene
               vojne. Napadalec, agresor se je obrnil, še pomagali smo mu, da se je prav obrnil in
               pristal tam kjer smo želeli. Ker je bilo delo z njim enostavnejše. To so zame dejstva
               iz tistih dni.</p>
               <p>Še nekaj bi rekel. Če smo se zmage slovenskih teritorialcev, policistov in drugih
               udeleženih iskreno razveselili in se nam to nekaterim še kar naprej dogaja, gospe in
               gospodje in se nam bo dokler bomo živi dogajalo, nam tega, če se le da ne zamerite.
                   Nekaj bi še rad ob koncu
               povedal. Tega v mojem pisanem uvodu ne boste dobili. Mislimo, da je potrebno povedati
               tudi to.</p>
               <p>Nekaj politike k temu. Nekaj naše razlage. Zakaj Holmec? Zakaj sedaj martinčkanje?
               Zakaj sončenje?</p>
               <p>Jaz druge razlage nimam. Glede na to, kaj vse se še v tem kontekstu govori iz
               različnih koncev, kot to, da gre nekaterim osamosvojitvena vojna na živce, ker je
               zasenčila partijski mit o NOB. Jaz boljše razlage ne najdem. Ker je bila ta vojna
               bistveno drugačna od one prejšnje in ker je imela popolnoma čisti in jasen motiv.
               Veterani slovenske vojske kamor se štejem tudi sam, ker sem član te organizacije, ne
               zahteva dvojnih let, ne zahteva privilegijev. Zahteva pa spoštljiv oziroma normalen
               odnos, ne zahteva cenejših pogrebov in podobnih zadev. Zahteva pa, da so zadeve take
               kot se spodobijo.</p>
               <p>Nekateri člani veteranske organizacije so mi dejali, da imajo vtis, kot da bodo
               pravkar krivi, da so bili udeleženi v tem početju za slovensko osamosvojitev. Torej,
               če bo šlo na tak način naprej, kot so to skušali v MNZ z afero Vič-Holmec kot sedaj
               kuha naš poslanski kolega Pungartnik, potem se bo ta vtis lahko jačal. Vendar bi rad
               povedal, tukaj lahko govorim samo v svojem osebnem imenu, ker nismo o tem posebej na
               poslanski skupini govorili.</p>
               <p>Kolikor je v moji moči in dokler bom živ jaz tega ne bom dopuščal. Za svoj del
               nikakor ne. Naj ciniki pišejo še hujše zadeve in razpravljajo še bolj nesrečne stvari
               kot se je to zgodilo sedaj. Jaz nisem računal, da bo treba kdaj po tej vojni govoriti
               na tak način. Da se bo treba zagovarjati zakaj nam je sploh šlo. Daleč se spuščajo
               tisti, ki peljejo zadevo v to smer. To, kar delajo je po mojem te besede mi gredo
               grozno težko iz ust, ker smo jih poslušali nekoč in smo jih odklanjali, ker so bile
               neosnovane. Ampak tukaj bi mogoče lahko uporabili tiste znane besede, da gre za
               rušenje kakšnega temelja. Kajti boj za slovensko osamosvojitev je zame temelj
               slovenske države. Tisto smo takrat delali za Slovenijo, za naše otroke, za naše
               zanamce. Jaz res ne bi želel, da se ta igra na tak način nadaljuje. Želel bi čim manj
               govoriti o teh zadevah in jaz predlagam ob koncu tega nastopa v imenu poslanske skupine SKD, da formuliramo
               sklep, v katerem bomo ugotovili, da je naš poslanski kolega Pungartnik prikazoval
               zadeve na Medvedjeku v nasprotju z resnico in omalovaževal ta boj in da ga pozovemo,
               da te besede prekliče in se udeležencem bojev na Medvedjeku za to tudi opraviči.
               Hvala lepa za pozornost.</p>
            </sp>
            <sp xml:id="SDT2-OZO-Izredna-002-1999-05-20.sp11">

               <speaker>PREDSEDNIK RUDOLF PETAN:</speaker>

               <p>Hvala, gospod Peterle, za vaše razjasnitve in pojasnila razlogov za sklic tudi te
               seje in pa seveda tudi predlog za sklep. Mogoče bi lahko zadevo že skrajšali, če bi
               seveda naš poslanski kolega bil tu in bi pač zadevo nekako peljal v to smer in bi
               zadeva bila končana. Sedaj pa odpiram razpravo. Za razpravo so se mi že prijavili
               gospod Kacin in gospod Hvalica. Gospod Kacin, izvolite.</p>
            </sp>
            <sp xml:id="SDT2-OZO-Izredna-002-1999-05-20.sp12">

               <speaker>JELKO KACIN:</speaker>

               <p>Hvala lepa za besedo, gospod predsednik. Kolegica in kolegi poslanci, spoštovani
               gostje! Mene najprej žalosti način, s katerim je bil ravnokar utemeljen razlog za
               sklic te seje s strani kolega Peterleta, posebej še toliko bolj, ker je ta
               utemeljitev pripravljena pisno in je pripravljena z razmislekom. Resnično me žalosti,
               ko moram poslušati razpravo o totalitarizmu, o tem, ali krave telijo ali ne, o vladi
               v <stage>(?)</stage>ostoku, o socialistični sivini, o breznih in o skalpelih. Mi smo se, kolikor
               razumem, sestali na zahtevo te iste poslanske skupine zaradi razprave, ki je potekala
               v tem istem državnem zboru 14. maja letošnjega leta in ta razprava je potekala pri
               zelo konkretni točki dnevnega reda, v zvezi z amandmajem 10.a, ki je v svojih
               posledicah zadeval veterane neke druge vojne. Šlo je za razpravo o tem, ali se 12 še
               živečim narodnim herojem njihove pravice, ki jim gredo iz njihovega statusa narodnega
               heroja od sprejetja zakona naprej zmanjšajo ali ne in samo v tem kontekstu je gospod
               Ciril Metod Pungartnik, ki ga danes ni tukaj, razpravljal o tem, kakšna je mogoča
               primerjava med statusom narodnega heroja iz 2. svetovne vojne in med našo
               osamosvojitveno, čeprav samo 10-dnevno vojno. Nobene druge namere nisem videl v
               njegovi razpravi. Sem se pa seveda zavedal, da se bo vsebina njegovih poudarkov lahko
               zlorabila in se zlorablja in seveda vodi v pogrevanje nekaterih stvari, ki ni
               primerna ne temu času, ne temu trenutku.</p>
               <p>Rečeno je bilo, če ima gospod Pungartnik korajžo, naj pride sem. Saj ne gre za to,
               ali ima mož korajžo ali ne. Jaz mislim, da korajžo ima, ker sicer ne bi razpravljal
               na način kot je razpravljal. Gre pa za presojo o tem, ali nadaljevanje te razprave
               tukaj koristi ugledu veteranov osamosvojitvene vojne in naših prizadevanj ali ne. In
               jaz mislim, da s tem, ko danes tukaj ne prisostvuje, tudi jasno menifestira svojo željo in voljo k temu, da teh
               stvari ne pregrevamo in ne delamo iz muhe slona. To se mi zdi najbolj pomembno pri
               vseh teh dosedanjih razpravah. Torej rad bi poudaril, da je njegova izjava bila odziv
               na amandma in da je govoril o zelo konkretnem amandmaju v tem kontekstu. Jaz ne bi
               rad razpravljal o tem, kdo je bil na Medvedjeku in kdo ni bil in uvodoma rečem, da
               jaz nisem bil na Medvedjeku v tistem času. V eni od izjav, ki smo jih dobili tukaj
               piše, zagotovo ni bil gospod Ciril Metod Pungartnik na Medvedjeku. Ker je iz tistega
               konca, verjamem, da je kdaj na Medvedjeku bil in tudi govoril s kom iz prve roke,
               tako da me vse pisne izjave, ki so premišljene in distribuirane pravzaprav na neki
               način žalostijo, ker to povzroča neke nove zaplete. Rad bi poudaril na en tekst, ki
               ga imamo tudi pred seboj in v katerem bi rad opozoril na dve misli, ki se mi zdita
               neodmerjeni. Prvič, stavek se glasi: "Suverena in samostojna Slovenija je v prvi
               vrsti rezultat boja pripadnikov teritorialne obrambe, pa tudi vseh, ki so kakorkoli
               sodelovali v pripravah, organiziranju in vodenju projekta samostojne Slovenije, ki je
               nenazadnje omogočila omenjenemu poslancu nastop v hramu slovenske demokracije." V tem
               stavku ni z eno besedo omenjena slovenska policija. 8 let rolamo eno in isto zgodbo
               in se sprašujem, ali se je z orožjem boril še kdo ali samo teritorialna obramba.
               Mislim, da tak tekst ni korekten in da nam to znova omogoča pogrevanje že preživelih
               zadev. In drugič, na koncu je sicer citat nekoga drugega, ampak tukaj notri piše, ne
               bom vsega bral "se moramo braniti pred podlimi izjavami tistih, ki pobirajo itd."
               "Podle izjave", to je kvalifikacija. Če pa govorimo o predznaku, potem je to tudi
               diskvalifikacija. Ne vem, če je to podla izjava. Lahko, da je neodmerjena, lahko da
               je premalo domišljena, ampak da bi bila podla, kaj takega pa v nobeni razpravi
               gospoda Pungartnika nisem zasledil in zato se mi zdi še toliko bolj pomembno in
               potrebno tukaj opozoriti, da ni dobro, če stanovske organizacije v svojih uradnih
               tekstih zapišejo izjave, ki so tako polne čustev in hkrati tudi pozitivnih ali
               negativnih kvalifikacij, da to spet pelje nekam, kjer smo bili in upam, da smo stanje
               že presegli. Morda bi kdo rekel, da se klin s klinom zabija. Če nekdo očita gospodu
               Pungartniku neodmerjeno izjavo, potem mislim, da take izjave ni mogoče nevtralizirati
               z drugo neodmerjeno kontra izjavo. To nas spet ne pelje nikamor in zato še enkrat
               povem, nisem zadovoljen z utemeljitvijo, ki je bila povedana, ampak to, ali sem
               zadovoljen ali ne, je pač moje osebno stališče in odnos do tega.</p>
               <p>Poslanska skupina SKD in spoštovani gospod Peterle, ki je bil takrat tudi predsednik
               vlade, v kateri sem bil tudi sam takrat ima vso pravico, da v imenu poslanske skupine in v
               svojem imenu razpravlja kakorkoli že hoče. Ampak ne bi rad, da bi danes z dajanjem
               prekomerne pozornosti dela razprave v celoviti razpravi do tistega dela, ki se odziva
               samo na en amandma, našli ozadje namere in zgodbe, ki je ni. Ne moremo ne zmanjševati
               pomena naše osamosvojitvene vojne, ne smemo pa tudi preuveličevati in precenjevati
               namer gospoda Cirila Metoda Pungartnika, ki ga danes po njegovi volji ni tukaj.</p>
               <p>Zato bi, kolegice in kolegi, imel proceduralni predlog. Jaz bi proceduralno
               predlagal, da o tem danes ne razpravljamo in da najdemo priložnost, da pravzaprav na
               nek način preprečimo nadaljevanje te razprave v večih nadaljevanjih, o čemer je
               kolega Žnidaršič, ki tudi prihaja z Dolenjske, že govoril; pa ne govorim o tem zato,
               da bi nekdo šel rad jest. Ampak verjamem, da se bo ta zgodba ponavljala, ker je v uri
               in pol, ki jo imamo na voljo, ne moremo zaključiti, vsaj po moji oceni, glede na
               število in kadrovsko zasedbo vseh tu prisotnih. Zato bi predlagal, da o tej točki ne
               razpravljamo in bi pravzaprav pozval poslansko skupino SKD, da premisli, ali še vedno
               vztraja pri tej razpravi in ali vztraja pri utemeljitvi, ki je bila danes
               predstavljena spoštovanemu zboru. Hvala lepa, gospod predsednik.</p>
            </sp>
            <sp xml:id="SDT2-OZO-Izredna-002-1999-05-20.sp13">

               <speaker>PREDSEDNIK RUDOLF PETAN:</speaker>

               <p>Najprej bom dal besedo gospodu Peterletu, ker je bil izzvan tudi s tem proceduralnim
               vprašanjem. Gospod Peterle, izvolite.</p>
            </sp>
            <sp xml:id="SDT2-OZO-Izredna-002-1999-05-20.sp14">

               <speaker>ALOJZ PETERLE:</speaker>

               <p>Stvar gre, žal, nesrečno naprej. Torej besede, preprečimo, smo poslušali... <stage>(Ni bil
               vključen)</stage>. Jaz nisem za to, da se prepreči razpravo, ampak poslanec Pungartnik jo je
               začel in nekdo je moral reči tudi B, ko je bil izrečen A. Nedvomno bi bila zadeva
               veliko bolj enostavna, če bi bil gospod tukaj pa bi rekel, sem imel slab dan, ali
               kakorkoli že, se opravičujem, preklicujem, in gremo naprej. Tako bi se po mojem lahko
               zaključila razprava. Vendar menim, da bi še kdo vmes lahko kaj povedal. Mene ne
               zanima - poudarek je sedaj na argumentu konteksta, češ, v kontekstu je povedal. V
               kontekstu je povedal, da ni bil nihče ustreljen, kar ni res, v kontekstu je povedal,
               da smo vojno dobili s sončenjem - kdo pa je še dobil samostojnost s sončenjem,
               gospodje, in z martinčkanjem?! To je dobesedno poniževanje ljudi, ki so tam vse
               stavili. Tega se ne da rešiti s proceduralnim sklepom, da nehamo govoriti. Zakaj pa
               smo parlament? Jaz temu nasprotujem in vztrajam, da se govori naprej, in na
               utemeljitvi, ki sem jo dal. Če je prekratka, imam še kaj za povedati.</p>
            </sp>
            <sp xml:id="SDT2-OZO-Izredna-002-1999-05-20.sp15">

               <speaker>PREDSEDNIK RUDOLF PETAN:</speaker>

               <p>Hvala. Torej, mislim, da je tak proceduralni sklep nesmiselen, ker je tudi namen
               današnje seje in sklica zato, da stvari razčistimo. Tako je tudi govoril gospod
               Pungartnik. Mislim, da kljub temu, da poslovnik govori, kako je s proceduralnim
               sklepom, vendar je ta sklep smešen, tako kot bi mi takoj po sprejetju dnevnega reda
               na plenarni seji sprejeli sklep, da ne bomo razpravljali o točkah in da bomo
               zaključili sejo. Mislim, da je to nekaj drugega kot kakršnekoli drug proceduralni
               sklep, ker je to v bistvu v nasprotju tudi s poslovnikom o delu, o možnem delu, da se
               stvari razčistijo in kaj je namen česa. Tako, da, gospod Kacin, jaz se vam
               opravičujem, vendar žal tega sklepa res ne morem dati na glasovanje, ker je nekako
               skregan z načinom  dela v
               demokraciji. Besedo dajem gospodu Hvalici, ki se je javil k besedi.</p>
            </sp>
            <sp xml:id="SDT2-OZO-Izredna-002-1999-05-20.sp16">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi in kolegice, spoštovani predstavniki
               ministrstva za obrambo in obeh veteranskih združenj! Tudi mene žalosti, ne samo
               gospoda Kacina. Žalosti me predvsem zaradi tega, ker sem slučajno, vendar namenoma,
               tik pred začetkom te seje pozval gospoda Pungartnika, naj pride na sejo in bi lahko z
               enostavnim galantnim opravičilom, mogoče tudi samo formalnim, ne tudi srčnim - to je
               pač stvar njegovega odnosa - ampak bi lahko to zadevo... Gospa, lepo vas prosim, da
               me ne motite, ko govorim! Ko vi govorite, sem jaz vedno tiho, verjetno ste že
               opazili. Zato lepo prosim! Prej ste tudi telefonirali... Drugače vas bom jaz
               opozoril! Poleg tega, da motite to sejo, se pač obnašate tudi, mirno rečeno,
               neolikano! Hvala lepa.</p>
            </sp>
            <sp xml:id="SDT2-OZO-Izredna-002-1999-05-20.sp17">

               <speaker>PREDSEDNIK RUDOLF PETAN:</speaker>

               <p>Gospod Hvalica, izvolite, naprej.</p>
            </sp>
            <sp xml:id="SDT2-OZO-Izredna-002-1999-05-20.sp18">

               <speaker>IVO HVALICA:</speaker>

               <p>Ne, ne, ne morem mimo tega, ker vem, poznam gospo - namreč, ona me hoče motiti in
               provocirati. Vzdržite se, no, pa se pojdite ven pogovarjat!</p>
            </sp>
            <sp xml:id="SDT2-OZO-Izredna-002-1999-05-20.sp19">

               <speaker>PREDSEDNIK RUDOLF PETAN:</speaker>

               <p>Imate besedo, gospod Hvalica. Prosim, če spoštujemo drug drugega in ne skačemo v
               besedo.</p>
            </sp>
            <sp xml:id="SDT2-OZO-Izredna-002-1999-05-20.sp20">

               <speaker>IVO HVALICA:</speaker>

               <p>No, po tem neprijetnem uvodu, ki je pa projektirana provokacija v stilu gospe, ki to
               obvlada, bom nadaljeval.</p>
               <p>Torej, tudi jaz obžalujem. Obžalujem predvsem to, da je gospod Jelko Kacin tu
               nastopil kot advokat, odvetnik gospoda Pungartnika, ki je tu prisoten v hiši; jaz sem
               z njim govoril tik pred pričetkom te seje. Torej, gospod Pungartnik se namerno ni
               hotel udeležiti te seje. To je prva, nesporna ugotovitev.</p>
               <p>Drugič. Ta izjava sama po sebi ima neko težo, ampak jaz jo jemljem kot eno izmed
               izjav, kot en fragment v kontekstu splošnega omalovaževalnega odnosa do vojne za
               Slovenijo, ki se opaža zadnje čase. Ali gledate proslave, te in one? Človek bi rekel,
               da bi moral bolj proslavljati, bolj vzneseno zadnje dogodke, ki so nam dejansko in
               nesporno dali samostojnost, prvo državo, samostojno državo v zgodovini slovenskega
               naroda. Ne, poveličuje se še naprej Sutjeska in Kozara. To smo pred kratkim lahko
               videli. Malo še manjka in bomo slišali "Druže Tito, mi ti se kunemo!", še malo
               manjka!</p>
               <p>Vidite, in v tem kontekstu jaz jemljem to izjavo gospoda Pungartnika. To namreč ni
               prvič. Glejte, naš poslanski kolega, gospod Žnidaršič, je na odboru za obrambo 25.
               novembra 1998 rekel tudi približno take besede <stage>(citiram magnetogram)</stage>: "Kar se pa tiče
               junijske vojne, mi vedno znova gre na bruhanje, ko bi samo nekateri radi imeli vse
               zasluge okrog tega. Jaz sem bil na Medvedjaku," tako piše, zato sem tako prebral,
               "takrat, ko marsikatere manevrske strukture ni bilo nikjer več, pa so še vedno
               prihajala letala. Jaz sem šel tiste ranjence reševati in tiste mrtve pogledati. Ko so
               vsi drugi pobegnili, mnogi dezertirali, pa se je vse to zataškalo."  Tega pa ne razumem dobro, ker ne vem, kaj
               pomeni. "Pa do danes nisem o tem rekel ene besede, ampak moram povedati, ker sem bil
               zraven, ker so puške ležale na cesti, da sem jih moral umikati, da sem z avtom prišel
               tja gor. Jaz sem mislil, da se igrajo z menoj. Ti naj bi bili tam v hosti, pa jih
               nikjer ni bilo."</p>
               <p>Pustimo, da je zadeva precej zmedeno povedana oziroma ni čisto artikulirana, ampak
               ste pa razumeli, za kaj gre. Ne bom nadaljeval več, ker se mi tudi upira branje tega.
               To je bilo pred par meseci 25. novembra 1998, potem se pa to zgodi zdaj prejšnji
               teden. Jaz vam moram povedati, da sem bil šokiran. Tudi vam povem, zakaj nisem
               reagiral, saj sem, čutite, da sem še zdaj prehlajen, bil sem brez glasu, ker drugače
               bi šel gor in mogoče bi se spustil v besedni dvoboj, k bi mi mogoče prinesel tudi
               celo kakšno novo tožbo, saj veste, nekateri kar naprej tožijo za verbalni delikt.
               Nekateri si pa dovoljujejo takšne, oprostite, zdaj bom pa rekel, svinjarije govoriti
               vis-a-vis naše države.</p>
               <p>Gospoda žlahtna, jaz ločim državo od oblasti. Država mi je sveta. Oblast je pa
               trenutna. Upam, da bo to oblast drugo leto zmanjkalo. Jaz ločim to. Država je država,
               prvič imamo svojo državo, izbojevali smo jo 25. junija 1991. In zdaj ne morem mimo
               tega. Torej, kar je rekel kolega Lojze Peterle, ko je rekel, da se veterani počutijo
               pogostokrat dobesedno krivi, da so sodelovali v tej vojni za Slovenijo. Jaz sem o tem
               že govoril tudi za govornico državnega zbora in se boste mogoče spomnili, da sem tam
               omenil primer iz Dorenberka, ki se je končal celo na sodišču. To je sramota, to je
               nepojmljivo. Nepojmljiva sramota. Te ljudi se preganja vis-a-vis oficirja Kovačiča,
               ki je grozil s tanka z uperjenim kalašnikom ali ne vem kakšno brzostrelko, se ne
               spoznam toliko. Dobesedno je tako.</p>
               <p>Ne zaradi posamičnega primera, zaradi tega, ker to, kar se je zgodilo, je samo en
               fragment iz nekega splošnega razpoloženja, splošnega razpoloženja, ki se generira
               tudi, natančno se generira in jasno, da v podzavesti, trdno sem prepričan, poslanec
               Pungartnik tudi pripada temu segmentu, ki to generira. Ker sicer se ne bi nikdar
               spozabil in ne bi rekel takih besed.</p>
               <p>Za gospoda Jelka Kacina je to druga stvar. On je kvelibrist, on je preskočil iz
               prejšnje stranke v novo in mora pač služiti novemu gospodarju. Jaz to razumem. On je
               sposoben tega obračanja. To je tudi njegova legitimna pravica. Ne razumem pa vseeno,
               da se gre v današnjem primeru advokata Pungartnika, ki je trenutno v hiši in verjetno
               mirno uživa svoje kosilo namesto, da bi kot mi tu, res sicer ob odmoru med enim delom
               seje do druge sedimo na tej seji. Ampak to mimogrede bom odgovoril tudi na pripombe
               Kacina. On sam za nepomembne stvari sklicuje seje ravno tako v teh odmorih. Za nepomembne stvari tako, da
               ugodi zunanjemu ministrstvu, da spravi kakšno ratifikacijo naprej. On sam to počne
               velikokrat in je dovolj pogledati v minule dnevne rede oziroma tedenske sporede
               delovnih teles državnega zbora.</p>
               <p>Naj zaključim. Gospoda Pungartnika tu ni ne zaradi tega, ker bi bil danes odsoten,
               ker bi se opravičil. Ne. Ne tudi zaradi tega, ker naj bi bil opravilno nesposoben, da
               ni mogel priti za nadstropje više, ne, ker sem ga videl prej na stopnicah tik pred
               sejo. Ne, ampak njega ni zato, ker on s svojo odsotnostjo v bistvu potrjuje to
               njegovo izjavo. Lahko bi jo danes elegantno, kot sem na začetku rekel, z opravičilom
               nevtraliziral. Tega zavestno ni storil in zato je to toliko bolj obsojanja vredno.
               Hvala lepa.</p>
            </sp>
            <sp xml:id="SDT2-OZO-Izredna-002-1999-05-20.sp21">

               <speaker>PREDSEDNIK RUDOLF PETAN:</speaker>

               <p>Gospod Janša se je naslednji javil k besedi.</p>
            </sp>
            <sp xml:id="SDT2-OZO-Izredna-002-1999-05-20.sp22">

               <speaker>JANEZ JANŠA:</speaker>

               <p>Odstopim pa vrstni red komu od vabljenih, ker nismo dali besede tem.</p>
            </sp>
            <sp xml:id="SDT2-OZO-Izredna-002-1999-05-20.sp23">

               <speaker>PREDSEDNIK RUDOLF PETAN:</speaker>

               <p>Štirje poslanci so bili sedaj prijavljeni, se pravi gospod Kacin, gospod Hvalica,
               Janša in pa gospod Pahor, potem sem pa računal, da bi eventualno dal našim gostom
               tudi besedo. Prosim, gospod Janša, imate besedo.</p>
            </sp>
            <sp xml:id="SDT2-OZO-Izredna-002-1999-05-20.sp24">

               <speaker>JANEZ JANŠA:</speaker>

               <p>Izjava gospoda Pungartnika najprej ni resnična. Če bi bila resnična, bi bila težko
               žaljiva, vendar pa ni resnična in je seveda tudi žaljiva. Tudi v kontekstu, v katerem
               je bila izrečena, to izjavo samo poudarja, jo dela še slabšo in kontekst te izjave ne
               opravičuje, kot skuša to poslanec prikazati. Gre za poslanca vladne stranke, za
               nekoga, ki ima oblast in gre za izjavo o času, o dogodku časa, ki je konstituiral
               slovensko državo. Vsaka oblast mora ravnati v soglasju s tistim središčem, ki je
               konstituiralo državo, ki jo ta oblast opravlja. Če ne ravna v tem skladju o tem in če
               se ta vez pretrga, potem pride do težav. In mi se s temi težavami že kar nekaj časa srečujemo. Ta
               izjava gospoda Pungartnika je ena v celi verigi teh dogodkov. Ni še niti počiščeno za
               prejšnjim ministrom za notranje zadeve, ki si je privoščil uporabiti neko lažno
               konstrukcijo proti lastnim uslužbencem, s tem da se ni zavedal, kaj pomeni obtožiti
               nekoga vojnih zločinov. On je to vzel kot neko spletko; poročilo, ki ga imamo v
               parlamentu, jasno kaže, da je to vse nastalo v vrhu tega ministrstva. Ampak tega
               ministra so s strani vlade oziroma njegove stranke vsi branili, še vedno stvar ni
               nedvoumna in enotno obsojena; kar preiskovalo se bo še, in bo najbrž pet let trajalo,
               pa še potem nekdo ne bo pripravljen priznati očitnih dejstev.</p>
               <p>Tudi druge stvari se dogajajo, ki postavljajo to izjavo gospoda Pungartnika v drug,
               v bolj resen kontekst. V zadnjih letih slovenska oblast podeljuje državljanstvo
               tistim, ki so se borili proti slovenski državi, podeljuje jim pokojnine. Hkrati v
               državnem zboru vladna koalicija preprečuje sprejem zakona, ki bi omogočil izplačilo
               odškodnin vdovam in svojcem oziroma otrokom padlih v vojni za Slovenijo. Zakon smo na
               naš predlog pred leti sprejeli s težko muko, vendar je vlada vanj vrinila člen, da pa
               se odškodnine izplačajo na podlagi nekega posebnega zakona, ki ga pa še vedno ni, in
               je to popolnoma invalidno.</p>
               <p>Še vedno imamo v tej državi različne statuse veteranskih organizacij. Veteranske
               organizacije, ki so naredile, ki so največ prispevale k temu, ali pa njeni
               pripadniki, da imamo to državo, so v podrejenem položaju nasproti veteranski
               organizaciji iz vojne pred 50 leti, pa rezultat tiste vojne ni bila samostojna
               slovenska država. Lahko o tem govorimo tako ali drugače, ampak noro je, da v tej
               samostojni slovenski državi oblast, večinska oblast ni pripravljena izenačiti tega
               statusa in da se potem ob tej bitki za izenačitev tega statusa prihaja ven še z
               izjavami, kot je bila ta gospoda Pungartnika.</p>
               <p>Gospod Pungartnik je rekel tudi, in to je zvenelo kot grožnja, vsaj tako se je
               videlo na televiziji, pa tudi v magnetogramu tako piše: "Bomo pa vse secirali, kaj se
               je takrat dogajalo." Izvolite, dragi kolegi! Če boste secirali bitko na Medvedjeku,
               boste našli marsikaj, malo tega, kar še ni bilo napisanega in objavljenega. Bilo je
               veliko strahu, tudi bežalo se je, in orožje so odmetavali. Jaz verjamem, da je še
               gospod Žnidaršič stopil čez kakšno puško, in tako naprej. Zdaj, kot da pred 50 leti
               pa tega ni bilo, kot da so bili takrat sami heroji in ni nihče bežal. Gospod
               Pungartnik je ravno tako nastopil. Vendar pa za razliko od kakšne druge bitke, recimo
               dražgoške, na Medvedjeku kolona ni šla naprej, ampak je šla nazaj; ni prišla v
               Ljubljano, ni prišla do Brnika, kamor je bila namenjena, ni izpolnila svojega cilja
               in je bila na koncu na območju te iste pokrajine, od te iste teritorialne obrambe
               tudi razbita, vozila zaplenjena, in so še vedno v sestavi slovenske vojske.  Še vedno. Tako, da če bi gospod
               Pungartnik rekel nekaj takega, kot je rekel gospod Žnidaršič zadnjič na seji odbora,
               kar tudi ni bilo ravno okusno, potem bi jaz smatral, da je ta seja neupravičena.
               Ampak izjava gospoda Pungartnika je bila predvsem neresnična. Jaz verjamem, da bi
               marsikdo od tistih, ki so bili na Medvedjeku, raje bil na kakšni plaži in se sončil,
               tako kot se je morda gospod Pungartnik, ki je bil takrat, če se ne motim, predsednik
               skupščine občine Trebnje, in ga tri dni ni bilo nikjer za dobiti, kot pravijo. Morda
               se je on kje sončil. Ampak tisti, ki so bili pa na Medvedjeku, pa verjamem, da bi se
               radi, vendar se niso. In ta izjava je žaljiva do teh ljudi. Lahko gospod Pungartnik
               secira karkoli, lahko objavi seznam tistih, ki so morda takrat tudi bežali pred
               avioni - kaj pa naj bi naredili?! Naj bi počakali na položajih, da jih potolčejo,
               tako kot so tiste voznike tovornjakov, ki so tam počakali? Ni bilo niti enega kosa
               protiletalskega orožja tam in se ni bilo možno upreti letalskemu napadu. Najbolj
               pametno se je bilo umakniti. Hvala bogu, da so to naredili! Enako je bilo pametno, da
               se je tako ravnalo tudi v taktičnem smislu, da kolona ni bila uničena, ampak da smo
               vozila na koncu mi dobili. Ker tista vozila so bila - to bo gospod Gutman lahko
               povedal - v bojni uporabi slovenske teritorialne obrambe že v času samih spopadov,
               takoj je tisto orožje veliko pomenilo na naši strani. Če pa bo gospod Pungartnik in
               kakšen njegov kolega iz te iste poslanske skupine vztrajal, da se secirajo tisti
               dogodki med vojno, jih bomo pa secirali. Marsikaj je bilo tudi, kar bi bolj zaslužilo
               obsodbo kot pa kdo, ki je morda bežal na Medvedjeku. Tisti je bil realno ogrožen,
               niso pa bili ogroženi tisti iz poslanske skupine liberalne demokracije, ki so se 27.
               junija zbrali v poslanskem klubu in pripravljali izjavo, v kateri so skušali - so
               hoteli obsoditi slovensko vlado, češ da je slovenski narod pripeljala v nesrečo, ker
               je prišlo do vojnega spopada. Zgodba o tem je znana. Imena tistih, ki so bili tam
               zraven, so znana. Gospod Bandelj je bil takrat sekretar poslanskega kluba in ni
               čudno, da nima odnosa do osamosvojitve, in da on z levo roko uporabi potem takšno
               diskreditacijo proti svojim podrejenim. Tisti, ki se sprašujete, kako je to mogoče,
               da je gospod Bandelj to naredil, se vprašajte, kje je bil on takrat. Bil je skoraj na
               drugi strani, zato nima odnosa do teh zadev. Tako, da, gospodje iz liberalne
               demokracije, če hoče kdo secirati tiste čase, mu bomo ustregli. Mislim pa, da to za
               vas ne bo prijetna zadeva.</p>
               <p>Zdaj nisem čisto razumel tega, kar je rekel gospod Peterle, ko je predlagal kot
               predlog sklepa. Ampak tudi če se stvar pokriva, bom tudi jaz predlagal svojega. Jaz
               predlagam naslednje - da odbor za obrambo sprejme sklep, citiram:</p>
               <p>"Odbor za obrambo zavrača oceno poslanca Cirila Pungartnika in mu predlaga, da se
               udeležencem spopadov na Medvedjeku opraviči. Hkrati mu predlaga, da odstopi s
               funkcije poslanca državnega zbora. 
               </p>
            </sp>
            <sp xml:id="SDT2-OZO-Izredna-002-1999-05-20.sp25">

               <speaker>PREDSEDNIK RUDOLF PETAN:</speaker>

               <p>Hvala. Gospod Pahor, izvolite.</p>
            </sp>
            <sp xml:id="SDT2-OZO-Izredna-002-1999-05-20.sp26">

               <speaker>BORUT PAHOR:</speaker>

               <p>Hvala lepa, predsednik. Gospe in gospodje! Zdaj, kot člana odbora in kot predstavnik
               združene liste nisem prišel na današnjo razpravo zato, ker bi menil, da je to
               najboljši način za diskusijo o teh temah, pač pa zato, ker ne bi želel dati vtisa, da
               niti jaz niti stranka, ki jo predstavljam, o tem nima jasnih stališč. Glede tega
               imamo jasna stališča in bi jih radi v kratko tudi predstavili. Najprej, poleg vsega,
               ta izjava je bila neprimerna in nepotrebna. Mislim, da se v tem strinjamo vsi. Tisto,
               kar se mi zdi pa bistveno, tudi zavoljo te današnje diskusije, bistveno in dobro, da
               imamo to stališča, združena lista in upam, da vsi, da imamo do vseh osvobodilnih vojn
               enak odnos. Da imamo do vseh osvobodilnih vojn enak odnos, ker so nas konstituirale,
               nacionalno in državo. Slovenci pač nimamo več zgodovin kot jih nima nihče, imamo eno
               in v tej zgodovini že moramo znati najti tisto, kar nas je konstituiralo kot nacijo
               in državo in osvobodilne vojne so nas. Zdaj, če politična elita čuti diskusijo, da
               zelo diskutira o teh problemih, se mi zdi to prej znak neke pomanjkljive zrelosti kot
               nekega potrebnega kritičnega odnosa do teh vprašanj. To se mi zdi ključno reči danes,
               tako da se mi zdi, da je že prav, da ugotovimo nek konsenz v tem smislu, da je ta
               izjava neprimerna, nepotrebna, da bi bilo dobro, kdorkoli že, z izjavami ne bi
               nenazadnje dražil čustev in ljudi, ki so povezane z nekimi opredelitvami, ki nas, kot
               rečeno, nacionalno in državno konstituirajo. V tem smislu torej predstavljam mnenje
               združene liste socialnih demokratov in srčno upam, da bomo v takem kontekstu tudi
               zaključili to diskusijo. Hvala.</p>
            </sp>
            <sp xml:id="SDT2-OZO-Izredna-002-1999-05-20.sp27">

               <speaker>PREDSEDNIK RUDOLF PETAN:</speaker>

               <p>Hvala. Gospod Janša, replika.</p>
            </sp>
            <sp xml:id="SDT2-OZO-Izredna-002-1999-05-20.sp28">

               <speaker>JANEZ JANŠA:</speaker>

               <p>No, bi se dalo strinjati, samo v tem jaz pričakujem, da bo tudi združena lista
               podprla ta prizadevanja, da vse veteranske organizacije v Sloveniji dobijo enak
               status. Če so bile vse osvobodilen vojne enake, potem naj imajo tudi veterani iz te
               vojne enak status.</p>
            </sp>
            <sp xml:id="SDT2-OZO-Izredna-002-1999-05-20.sp29">

               <speaker>PREDSEDNIK RUDOLF PETAN:</speaker>

               <p>Hvala. Gospod Žnidaršič, potem bi pa dali besedo našim vabljenim. Izvolite, gospod
               Žnidaršič.</p>
            </sp>
            <sp xml:id="SDT2-OZO-Izredna-002-1999-05-20.sp30">

               <speaker>MAG. FRANC ŽNIDARŠIČ:</speaker>

               <p>Hvala lepa. Jaz bom v enem delu eno čisto kratko repliko dal gospodu Hvalici, ampak
               v glavnem sem hotel pa tole reči. Torej absolutno je ta blokada te ekipe na
               Medvedjeku dosegla svoj namen in to ne more noben zanikati in ta uspeh je bil
               nedvomen tudi iz vidika takrat strateških odločitev naše vojske v obliki teritorialne
               obrambe in vseh drugih, ki so pri tem sodelovali in policije, ki je uspešno pomagala
               takrat to blokado narediti in tako zapreti. Skratka sem zadnji, ki bi zmanjševal
               namen, cilj in rezultat tiste bitke in vojne za Slovenijo, čeprav osebno mislim, da
               jo nismo izbojevali z orožjem, mislim osebno, da ne. Da smo jo dobili politično, kar je dobro in kar je
               sreča, kajti končni rezultat ni dobro, če se meri v litrih krvi, ampak tudi v tem
               smislu, da je bilo žrtev manj. Moram reči, da je povsem razumljivo, da je takrat bila
               naša mlada vojska povsem neusposobljena za protiletalsko obrambo, tega orožja nismo
               imeli in je bil strah pred napadom gotovo upravičen in tudi umik, da ne rečem beg,
               ali je eno ali drugo, oboje je bilo, da ne rečem legitimno dejanje in je pač to tako
               bilo. Prav je, da so se umaknili, nadaljnje napade bi marsikdo ne preživel in škoda
               bi bilo vsake žrtve glede na to, da se resno po robu tej zadevi ni dalo postaviti.</p>
               <p>V nadaljevanju bi pa tole rekel. To je pa replika na gospoda Hvalico, ki je omenil
               eno mojo prejšnjo razpravo. Jaz sem to tam doživel, jaz sem bil trikrat na Medvedjeku
               v tistih dveh urah od prvega napada naprej in pregledali smo vso tisto kolono v
               blokadi tovornjakov, ker smo dobili obvestilo, da niso, pač žrtve samo tisti šoferji
               tam, ki so bili v skupini, ampak da sta še dva ranjena, ki sta se zavlekla v kamion
               ali nekam pod nek kamion in v ekipi s petimi ljudmi iz reševalne postaje naše in
               dežurne ekipe smo pregledali vse kamione in pod vsako kamione pogledali, vključno do
               previsa tam pod nadvozom, ko je bilo treba priti pač pred cevi teh ljudi in moram vam
               reči, to govorim zato, da vam priznam, da je bilo tudi mene zelo strah. Bal sem se,
               da bo kdo sprožil, ker so nas videli, da tam plezamo po kamionih itn. No, ampak
               takratna moja pripomba je bila v bistvu sprovocirana zato, ker se je na tistem
               sestanku poskušalo nekako osporavati teritorialno obrambo in vse zasluge, tudi v
               junijski vojni nekako pripisati manevrski strukturi, pred katero dam jaz kapo dol,
               ker je bila domiselno in v pravem trenutku formirana, kakor da se prej nič ni na tem
               delalo o tej obrambi, da ne rečem skozi to našo lastno vojsko, ki ni bila vključena v
               bivšo jugoslovansko armado. Nekako nisem bil soglasen s tako opredelitvijo, nič
               slabega nisem videl v tistem znaku, ki je bil ob 30-letnici narejen in nekako sem bil
               sprovociran, da sem rekel to, kar sem želel zadržati za sebe in je nekoristno, da o
               tem razpravljamo naprej. In pripomba, da me ne bi kdo vlekel za jezik, vse, kar sem
               rekel, za tistim jaz stojim, jaz si ne mislim nabirati nobenih točk in tudi moram ob
               teh razpravah, ki se poskušajo politizirati,  preveč po mojem prepričanju. Moram povedati, da bo glasove
               veteranov dobil samo eden od vseh tistih, ki sedaj napadajo Pungartnika. Ne morejo
               vsi dobiti. Jaz nanje ne računam, ker ne bom kandidiral. Meni je vseeno kdo jih dobi.
               Jih bo pač dobil ligitimno.</p>
               <p>Vidite in ta umik vse to je bilo dobro. Moram pa reči, da se nekateri niso umaknili,
               da so šli domov in da so prišli nazaj šele potem, ko je bilo povedano, da se ne bo
               nič zgodilo. Sam sem pisal neštevilna potrdila tistih, ki so prišli in so rekli, da
               ne gredo ne tja ne kam drugam nazaj. Nikoli več, nikamor ne samo tja. Tudi to je
               življenjsko in človeško. Ampak o tem ni bilo mnogo besede in tudi ni treba, da jih je
               danes. Jaz to samo zato govorim, da ne bodo mislili, da izmišljam. To je tako bilo.</p>
               <p>V vsaki vojni se zgodijo lepe, manj lepe in tudi nesrečne stvari. To je bila ena
               taka, zame, ki sem razumel, da nekdo mora iti tudi nazaj, mogoče ne ravno tja pod
               letalski napad, ampak nekam drugam, v enoto, ki bo še kje postavila rampo, še kjer
               ustavila kakšno kolono. Saj se takrat ni vedelo koliko časa in kako se bo stvar
               nadaljevala. Takrat sem doživljal to kot razočaranje, da je bilo tistih, ki niso bili
               pripravljeni nazaj iti, jaz sem napisal kakšnih 100 ali več teh potrdil z vsebino, ki
               jo lahko citiram in je na razpolago v dokumentaciji. Da so v takem psihičnem stanju
               ti pripadniki, da za ostale, ki so še v enotah, boljše da ne gredo nazaj in da jih ni
               zraven. Samo še ena beseda.</p>
               <p>Sam sem proti temu, da se o tem mnogo polimizira. Mi smo veličastno uspeli takrat
               tudi v vojni in pomagali rešiti našo samostojnost in na razvoj dogodkov je tekel
               tako. K sreči! Moram reči, da ni produktivno nobenemu ne koristi, če ker je še
               marsikaj, kar sedaj tukaj ne povem in tudi ni potrebno, da povem. Ker ni cilj moje
               razprave. Samo še eno besedo bi rekel.</p>
               <p>O proslavah, ki jih je omenil gospod Hvalica. Gospod Butara in jaz sva bila v
               nedeljo na eni proslavi v Trebnjem, ki je imela naslov "Proslava ob 50-letnici
               osvoboditve Trebnjega". Ali nekaj podobnega. Moram reči, da so govorniki na proslavi
               zelo korektno omenili tudi našo vojno za Slovenijo, zelo korektno in da ni prav noben
               dal nobene prednosti ne enemu ne drugemu. V enem zelo korektnem in zelo pozitivnem
               vzdušju gledano skozi to prizmo. Jaz na to niti pomislil nisem, ampak ker je bila ta
               pripomba dana, da naj pogledamo proslave. Sem se vprašal. Kako je bilo s to proslavo
               v nedeljo na kateri sem bil? Jaz mislim, da je bilo vse v redu in da se je tam
               korektno povedalo, da so bili boji takrat 1941 leta, da so bili boji 1990 in da so
               vsi vsak po svojih močeh in različnem času pa vendarle z namenom za to državo, za ta
               narod se postavili po robu tistemu, ki ga je takrat, ki smo ga takrat ocenili za
               sovražnika.</p>
               <p>Jaz ne vem kakšne so drugje proslave, jaz jih ne vidim. Nisem jih videl do sedaj.
               Morda zato, ker nisem bil pozoren v tej luči, kakršnekoli diskvalifikacije ali
               česarkoli drugega. Najbrž tudi, če se tako komu zdi, ni bil ta namen. Sam sem
               prepričan, da je bil podobno, kot sem bil jaz na tistem sestanku nekako sprovociran
               reagiral tudi gospod Pungartnik. Jaz v njegovi razpravi nisem videl zlonamernosti s
               to težo kot jo vi vidite, ampak prej hudomušno pripombo, ki je bila morda pretirana
               in neke vrste maščevanje za tisti amandma, ki ni sodil zraven. Vsaj na tak način in v
               tistem trenutku.</p>
               <p>Jaz tako to zadevo vidim in samo še en stavek. Ne štejte me v nobeno združbo, ki
                  to na nek daljši rok ali
               karkoli poskuša, to kar je bilo tudi danes rečeno. Diskvalificirati koga ali neko
               vzdušje ali karkoli. Jaz sem stranka demokratična stranka. V upokojenski stranki
               pristal čisto slučajno in bom od tam odkorakal, ko bo konec mandata in mi ni nič do
               tega, da bi tako ali drugače nabiral kakšne glasove. Najmanj pa na tak način, da bi
               spravljal bilo koga v neugoden položaj. Najmanj pa tiste, ki so zaslužni za to, da
               smo v junijski vojni, da ne rečem doživeli zmago, čeprav ni bila zgolj vojaška. Hvala
               lepa.</p>
            </sp>
            <sp xml:id="SDT2-OZO-Izredna-002-1999-05-20.sp31">

               <speaker>PREDSEDNIK RUDOLF PETAN:</speaker>

               <p>Hvala, gospod Žnidaršič. Kot sem prej obljubil. Besedo bomo dali našim gostom.
               Gospod Hvalica se je prijavil na repliko. Prosim, to je res sedaj zadnje, potem
               moramo dati besedo našim vabljenim. Gospod Hvalica, izvolite.</p>
            </sp>
            <sp xml:id="SDT2-OZO-Izredna-002-1999-05-20.sp32">

               <speaker>IVO HVALICA:</speaker>

               <p>Volilni glasovi ali patriotična čustva. To ne gre vedno izenačevati. Očitno vi to
               poimujete tako. Vaš dolgi zagovor pa ne opravičuje tega stavka, ki ponovno citiram
               glasi. "Kar se pa tiče junijske vojne me vedno znova gre na bruhanje". Vi imate pač
               srečo, da vam naklonjeni tisk tega odpusti, če bi jaz rekel nekaj takega bi me že
               zdavnaj obesili. Hvala lepa.</p>
            </sp>
            <sp xml:id="SDT2-OZO-Izredna-002-1999-05-20.sp33">

               <speaker>PREDSEDNIK RUDOLF PETAN:</speaker>

               <p>Hvala. Sedaj dajem besedo našim vabljenim.</p>
            </sp>
            <sp xml:id="SDT2-OZO-Izredna-002-1999-05-20.sp34">

               <speaker>FRANC ŽNIDARŠIČ:</speaker>

               <p>Replika na repliko.</p>
            </sp>
            <sp xml:id="SDT2-OZO-Izredna-002-1999-05-20.sp35">

               <speaker>PREDSEDNIK RUDOLF PETAN:</speaker>

               <p>Gospod Žnidaršič.</p>
            </sp>
            <sp xml:id="SDT2-OZO-Izredna-002-1999-05-20.sp36">

               <speaker>FRANC ŽNIDARŠIČ:</speaker>

               <p>Hvala lepa. Torej, jaz sem se takrat, ko sem pisal tista potrdila, vprašal sam sebe
               in marsikoga. Kdo bo pa branil mojo mamo, ki je bila takrat na smrtni postelji,
               nepokretna in sploh ni mogla v 91 letu polomljena v zaklonišče. Kdo bo branil tiste,
               nekdo jih mora. Kdo bo branil? Jaz sem rekel, marsikomu daj mi puško. Rekel je nimam,
               ker je tam gor ostala. Zato mi je še danes slabo, ko na to pomislim. V tistem
               trenutku sem se vprašal. Doma sem imel ženo z majhnim otrokom, kdo bo branil to našo
               državo pred napadom, ki se je začel? To je rezultat, ti občutki so me navdali povsem
               upravičeno. Če hočete tudi iz povsem egoističnega in osebnega vidika. Saj sam sem bil
               že 50 star in bi rekel manj sposoben kot tisti 20 let stari, ki so kot omare prišli
               povedati, da ne gredo nazaj, ne tja in ne kam drugam.</p>
               <p>Iz tega vidika razumete to mojo pripombo. Če hočete tako se počutim, če se vživim in
               grem nazaj. Ne sedaj, ko vsi vemo kako se je končalo. Sedaj je lahko biti pameten.
               Ker sem to tako doživel in jaz sem to tako povedal. To ni kaj tukaj slepomišiti.
               Daleč od tega, da bi poskušal pa karkoli tistega, kar je bilo tistega velikega, kar je bilo doseženo, pa
               zmanjšati - niti najmanj! Ampak tisti občutek, ker jih je bilo le veliko, in kdo bo
               šel nazaj, če ne gre ta? Nekdo mora iti, ali pa bomo kapitulirali. Tako sem jaz to
               takrat doživljal in, evo ga, od tukaj izvira tista moja pripomba na tak način, kakor
               je bila povedana. Daleč od tega, da bi bila zlonamerna. Doživel sem jo tako in še
               danes jo doživljam tako, če se vrnem nazaj. Seveda smo imeli veliko srečo in se je
               stvar tako končala...<stage>(Izklopil se je mikrofon.)</stage></p>
            </sp>
            <sp xml:id="SDT2-OZO-Izredna-002-1999-05-20.sp37">

               <speaker>PREDSEDNIK RUDOLF PETAN:</speaker>

               <p>Hvala, gospod Žnidaršič. To le dokazuje, da se ni dalo "martinčkati". Besedo dajem
               gospodu Bevcu, združenje veteranov Sever.</p>
            </sp>
            <sp xml:id="SDT2-OZO-Izredna-002-1999-05-20.sp38">

               <speaker>GOSPOD BEVC:</speaker>

               <p>Hvala, da sem bil kar prvi povabljen k besedi. Sem mislil, da so se že kolegi iz
               združenja vojnih veteranov prej javili. Čeprav policisti nismo ravno bili neposredno
               napadeni s takšno izjavo, mi vendarle dovolite, da povem kakšno misel.</p>
               <p>Slovenci imamo, izgleda, res probleme tako z razumevanjem zgodovine, tako z
               definicijami vojne, z veteranstvom in podobnim. Stalno imamo ene same probleme.
               Poglejte, tudi danes je bilo v tem prostoru kar večkrat rečeno, desetdnevna vojna.
               Zakaj desetdnevna? Ali je ta "deset" pridevnik, da zmanjša pomen vojne ali kakorkoli
               že, ne vem. Vojna je vojna, vsaka je grda. Ne vem, kdo vidi v vojni lepoto. Tudi naša
               zadnja, leta 1991, nam je dala mrtve, dala nam je invalide, dala je družinske
               tragedije, dala je prestrašene otroke, v končni fazi je dala tudi veterane. Ne vem, v
               tej desetdnevni vojni smo tudi zmagali. Ne vem, zakaj ni to bolj pomembno kot pa
               tisto, da je trajala samo deset dni. Zmagali smo. Ali smo samo mi, kako smo zmagali,
               ne vem. Zelo radi delimo - tudi danes je bilo tu rečeno - kdo je delal, kdo je
               pomagal. Veste, malo smo občutljivi na to delitev. Mi smo delali kot eden. Imeli smo
               enotno vodstvo, ki je bilo na državnem nivoju v koordinaciji, na nižjem nivoju so
               bile podskupine te koordinacije, odločitve so bile skupaj narejene. Tisto, česar je
               bil kdo sposoben, je tudi naredil. Tako, da na takšne delitve ne pristajamo.</p>
               <p>Kakšen je bil način dela pri posamezni nalogi - ne vem, no, ali bi se sedaj spuščali
               v takšna razglabljanja. Veste, beseda "martinčkanje" nam, ravno policistom, ni tuja.
               Naše delo, veste, sploh v kontroli prometa poleti, z BMW-jem, so fantje velikokrat
               obsojeni na "martinčkanje". Pa veste, v kombinezonu v tisti vročini bi marsikateri
               policist, kar večina, vse kaj drugega rad delal, kot se s tistim BMW-jem martinčkal
               po kakšni avtocesti.</p>
               <p>In če so teritorialci in tudi policisti na Medvedjeku - bil je lep dan takrat,
               kolikor se spomnim - na tistih položajih bili na soncu - če je to martinčkanje, potem
               so se res martinčkali, in jim ni pomoči; če pa so opravljali borbene naloge, je pa to
               čisto nekaj drugega.</p>
               <p>In zdaj tej izjavi dati spet ne vem koliko pridevnikov, se mi zdi nesmisel. S to
               izjavo, samo lahko rečem, tudi slučajno se človek ne mire strinjati. Kakšen pridevnik
               ji dati, ne vem, se mi zdi škoda iskati in brskati po slovarju, da bi iznašel
               ustrezen izraz. Ne moremo se strinjati, lahko protestiramo in, ne vem, morda bi lahko
               še kaj naredili. Pa ne bom tratil vašega časa, ker ste že rekli, da bi ob 14.30 radi
               zaključili. Hvala za poslušanje.</p>
            </sp>
            <sp xml:id="SDT2-OZO-Izredna-002-1999-05-20.sp39">

               <speaker>PREDSEDNIK RUDOLF PETAN:</speaker>

               <p>Hvala. K besedi se je javil tudi gospod Bitenc, združenje veteranov vojne za
               Slovenijo.</p>
            </sp>
            <sp xml:id="SDT2-OZO-Izredna-002-1999-05-20.sp40">

               <speaker>GOSPOD BITENC:</speaker>

               <p>Hvala lepa. Tudi v imenu združenja veteranov se zahvaljujemo za možnost, da povemo
               svoje stališče. Tistega, kar je kolega Bevc rekel, ne bi ponavljal. Tega se ne da
               deliti oziroma do teh izjav je seveda prišlo, ker je sovpadala v času našega letnega
               glavnega zbora. Strinjam se z gospodom Kacinom, da so popolnoma emocionalne te zadeve
               in kot take smo jih tudi jemali. Moram reči, da imamo dve kategoriji ljudi. Tisti, ki
               so bili neposredno udeleženi, so ogorčeni, ostali so pa zgroženi. Če bi znal jaz to
               pravilno uporabiti, ne vem. Mi smo to prenesli, tisto kar so povedali, na papir, in
               smo sem dostavili, sicer že po redni pošti v državni zbor.</p>
               <p>Rekel bi edino to, da glede na to, da so določene stvari - besede so besede, dejstva
               so dejstva. Nekje v svojem kratkem življenju sem tudi eno vojno doživel, pa tudi v
               tem parlamentu sem bil slučajno od 1989 do 1992. leta. Ne bi dodajal, ampak rekel bi
               samo to, kdor je doživel res občutke vojne, ve, da ga je bilo strah. Pa to ni nič
               hudega, to je v redu. Bolj je hudo za nekoga, ki ga ni strah, ali pa tistega, ki se
               izogne temu strahu. In ljudje, ki so bili kakorkoli udeleženi, civilisti,
               teritorialci, policisti in tako naprej, ki so se odločili za ta strah, te je treba
               spoštovati. Mislim, da so tudi te izjave  res morda tako kot je gospod Pahor prej rekel, niso primerne bile,
               vendar povzročajo med neposrednimi udeleženci Medvedjeka revolt, to vam povem. Povem
               vam to, da na sedežu telefoni brnijo in zadeve se eskalirajo. Mi smo kot organizirana
               skupnost smo rekli, da bomo zadevo zastopali tudi pred parlamentom, ker nam je to
               parlament dal možnost. Da zaključim, ker ne bi rad izkoristil dalj časa, kot si ga
               boste pripravljeni vzeti, jaz bi takole rekel. Ena nit pa vseeno obstaja, od Haaga pa
               diskriminacije predsednika združenja veteranov vojne za Slovenijo, Viča, Holmca,
               Medvedjeka itn. Verjetno kot ste nekateri rekli, še obstajajo zadeve, ki so morda
               bile drugačne v resnici, kot so bile v začetku prikazovane, verjetno, saj nismo
               tisti, ki bomo mi sodili zgodovino, zato naj zgodovinarji, smo pa združenje, ki v
               kratkem tudi pričakuje združitev z našo matično oziroma sestrsko organizacijo Sever,
               ker je to nerealna tvorba in se bomo verjetno potem, namesto, da bi se sami s sabo
               ukvarjali, lahko posvetili tem zadevam in doprinesli zgodovini. Ampak veste, ko pa
               človek posluša o 10-dnevni vojni, jaz ne vem, bo kakšen od katerihkoli organov ali pa
               predstavnikov te države, se gre zdajle v Izrael, pa pove, da so imeli na Sidneju samo
               6-dnevno vojno. Ne gre, ne vem, mislim, hočem to reči, ljudje dojemajo to in jaz se
               strinjam, ker sem bil v tej hiši, se strinjam s tistimi ugotovitvami, da je bila
               vojna dobljena na različnih segmentih, ampak kakorkoli, ne zmanjšuje vloge tistih, ki
               so danes prizadeti.</p>
               <p>Drugo pa je, da bi še to rekel, morda, poglejte, monopola v resnici nima nihče,
               normalno in v pravu pravijo, da nihče ne more sam sebi objektivno soditi. Res je to,
               rabimo zgodovinski čas, ampak veste, ta dejstva, besede bolijo, ampak dejstva so pa
               evidentna. Ne nam zameriti, ampak kaj smo pa delali leta 1990, pa rušili smo zvezno
               državo, dajmo povedati. Mi smo vprašali, to smo delali, paravojaške formacije smo
               imeli v zveznem sistemu, pa če smo znali takrat nekaj narediti, verjemite, da smo se,
               to se še vedno spominjamo, da vidimo tiste indice, nekateri ljudje so bolj
               občutljivi, nekateri manj.</p>
               <p>Če smem zaključiti. Poglejte, o teh primerjavah mislim, da nima smisla govoriti. 50
               let, 55 let je v svetovnem merilu dalo določene spremembe. Narava in struktura vojn
               se je spremenila. Civilne žrtve so največje žrtve v teh vojnah, ne več vojaki.
               Vrednostno, kaj je več in manj, boli in nam ni treba več nič govoriti, mi vzamemo v
               roke zakon o vojnih veteranih in vidimo, javno nam je napisano, koliko smo vredni.
               Saj ni treba veliko več besed, nihče pa ne zahteva nič posebnega, tudi nobenih
               Nelsonov ne potrebujemo, da se razumemo. Tisti, ki je bil tukaj dejansko udeležen v
               tej vojni ve, kaj je strah, kaj je travma. Strah nas je bilo, mene tukaj še posebej,
               ampak moram pa zaključiti s to besedo. V tem parlamentu in nekaterih, recimo kolega
               Pahor, pa še nekateri so bili tukaj notri, moram pa reči, da niso se čisto vsi
               najbolj strinjali res s to osamosvojitvijo, ampak način, kako se pa potem to izraža,
               takrat pa ni bil izražen. Jaz sem, gospodje, po začetnih spopadih jokal v tej hiši,
               ker take enotnosti v parlamentu ni bilo. Res so stopili vsi, različnih barv in
               politike itn., so stopili skupaj kot en mož in danes tudi to bi rad povedal, mi ne
               želimo nobenemu delati nobenih političnih plusov ali pa minusov, mi smo, bom rekel
               dediščina ali pa obratno, vseh legitimno izvoljenih političnih strank v tem
               parlamentu in kako bodo naši veterani volili v določenih stvareh, je to njihova
               osebna stvar. 1990. leta nas ni nihče vprašal, tako kot je že nekdo prej omenil in
               tudi danes se mi ne sprašujemo, kako bodo delali. Jaz se zahvaljujem za vašo
               pozornost, predvsem pa skrb, da se bo tistim, ki jih ni danes tukaj, na en ustrezen
               način tudi iz parlamenta pojasnilo, da pač zadeve, ki se tu dogajajo, niso verjetno
               vedno neposredno povezane s samo vojno, ampak da gre tudi za kakšna druga razmerja,
               morda politična ali pa kakšna druga, kar pa ni naša zadeva, kar se tiče veteranov
               vojne za Slovenije iz leta 1990 in 1991. Lepa hvala.</p>
            </sp>
            <sp xml:id="SDT2-OZO-Izredna-002-1999-05-20.sp41">

               <speaker>PREDSEDNIK RUDOLF PETAN:</speaker>

               <p>Hvala. Ali je to replika? Izvolite, gospod Bevc.</p>
            </sp>
            <sp xml:id="SDT2-OZO-Izredna-002-1999-05-20.sp42">

               <speaker>GOSPOD BEVC:</speaker>

               <p>Verjetno se je kolegu Dragotu zareklo. Manevrska struktura narodne zaščite ni bila
               paravojaška organizacija, ampak je bila v skladu s slovensko zakonodajo.</p>
            </sp>
            <sp xml:id="SDT2-OZO-Izredna-002-1999-05-20.sp43">

               <speaker>PREDSEDNIK RUDOLF PETAN:</speaker>

               <p>Hvala. Replika, izvoli, gospod Kacin.</p>
            </sp>
            <sp xml:id="SDT2-OZO-Izredna-002-1999-05-20.sp44">

               <speaker>JELKO KACIN:</speaker>

               <p>Ne, gospod Bitenc, tukaj bo treba reči kaj več kot se strinjati. Manevrska struktura
               narodne zaščite ni bila paravojaška formacija. Še enkrat ponovim, to je bila
               legitimna struktura, znotraj veljavne zakonodaje, znotraj zakona, ki je bil sprejet.
               V času Jugoslavije je to tudi jugoslovanski zakon in zagotovo policija ni bila paravojaška struktura.
               Zato vas prosim, da tudi vi veterani zelo odmerjeno razpravljate o zadevah, ker sem
               že prej povedal, da so strukture, ki so občutljive na vsako izrečeno besedo. Če ne
               verjamete, tukaj je Miran Bogataj, ki je bil v tej vladi že marsikaj od namestnika,
               sekretarja do namestnika ministra, do državnega sekretarja, poveljnika civilne
               zaščite in je sedaj tudi državni podsekretar. On je tisti, ki je ta pojem vnesel v
               prvi in drugi zakon. Ni ga bilo lahko sprejeti.</p>
               <p>Lepo prosim. Dajmo, vi ki ste pravnik, poskrbeti za kontinuiteto nekega pravnega
               sistema in bodi prosim dosledni pri uporabi terminov. Tako kot se je zareklo nekomu
               drugemu se je sedaj zareklo vam in zato lepo prosim, da nikoli pri teh svojih
               dobronamernih razpravah ne pozabimo, da imajo vsake oči svojega malarja in vsaka
               ušesa hočejo slišati to, kar slišijo ne pa to, kar tisti, ki izgovori želi s tem
               doseči. Vse stvari so relativne in s tem bi zaključil to svojo repliko. Hvala
               lepa.</p>
            </sp>
            <sp xml:id="SDT2-OZO-Izredna-002-1999-05-20.sp45">

               <speaker>PREDSEDNIK RUDOLF PETAN:</speaker>

               <p>Hvala. Gospod Janša, replika.</p>
            </sp>
            <sp xml:id="SDT2-OZO-Izredna-002-1999-05-20.sp46">

               <speaker>JANEZ JANŠA:</speaker>

               <p>Moram reči, da sem to malo težko poslušal. Kajti jaz osebno sem 2. julija leta 1990
               napisal tisti pravilnik na podlagi katerega smo potem formirali manevrsko strukturo
               narodne zaščite oziroma ji dali neko pravno pokritje. Tisti pravilnik je bil dolgo
               časa tajnost, tudi za gospoda Kacina, ki je takrat prihajal na ministrstvo za
               obrambo, ker mu nismo čisto zaupali takrat.</p>
               <p>Ne bi sedaj o tem. Formalno je pokritje bilo. Policija je imela popolno pokritje,
               ker je delala po zakonu o notranjih zadevah. Ampak v takratnem pravnem redu, ne
               jugoslovanskem, ne slovenskem seveda ni bilo nobenega formalnega pokritja, da bi
               katerakoli republika organizirala oboroženo silo z namenom, da deluje proti
               jugoslovanski armadi. To je vendar smešno trditi. V tem smislu je to bila paravojaška
               formacija.</p>
               <p>Dejstvo je, da smo mi pokrivali z členi in z ostalimi stvarmi formalno delovanje, ne
               pa konkretne to je tudi jasno. Ta debata je popolnoma deplasirana.</p>
            </sp>
            <sp xml:id="SDT2-OZO-Izredna-002-1999-05-20.sp47">

               <speaker>PREDSEDNIK RUDOLF PETAN:</speaker>

               <p>Hvala. Naj bo normalna replika, gospod Kacin.</p>
            </sp>
            <sp xml:id="SDT2-OZO-Izredna-002-1999-05-20.sp48">

               <speaker>JELKO KACIN:</speaker>

               <p>Hvala lepa. Najprej hvala za to, kar ste sedaj izrekel.</p>
               <p>Že res, da je bil narejen pravilnik o manevrski strukturi. Ampak pravilnik je
               temeljil na zakonu in ta zakon, gospod Janša je bil sprejet prej. Zato prosim, ne
               izreči izjav, ki jih bo lahko nekdo drug, ne v naši državi, ampak kakšni drugi
               državi, kdaj izkoristil za svoje potrebe in citiral samega ministra takrat, ko mu bo
               to prišlo prav.</p>
               <p>Rad bi opozoril na nekaj, kar je nekaj minut nazaj rekel tukaj predstavnik
               veteranov. Omenil je na nekatere zgodbe, ki so bile povezane s predsednikom
               veteranske organizacije. Omenjal je Haag, to so vse zadeve, ki se lahko v prihodnje
               takrat, ko nekomu ustrezajo, tudi uporabijo. Mi bomo takrat rekli, zelo uporabijo ali
               zlorabijo. Resnično, bodimo zelo decidirani v teh svojih izjavah in ne dajmo se
               zanesti čustvom ali pa želji, da bi nekdo oponiral neki drugi politični stranki,
               takrat, ko gre za zelo resno zadevo in temu se reče osamosvojitev te države. Hvala
               lepa.</p>
            </sp>
            <sp xml:id="SDT2-OZO-Izredna-002-1999-05-20.sp49">

               <speaker>PREDSEDNIK RUDOLF PETAN:</speaker>

               <p>Hvala. Gospod Bitenc, replika.</p>
            </sp>
            <sp xml:id="SDT2-OZO-Izredna-002-1999-05-20.sp50">

               <speaker>GOSPOD BITENC:</speaker>

               <p>Jaz bi samo odgovoril v repliki imate poslanci. Jaz se strinjam z gospodom Kacinom,
               da jasno vsi po svoje vidimo in se popolnoma strinjam. Takrat, ko se je to dogajalo
               nismo videli daleč. Jaz sem videl nad sabo mamo in gospo dr. Bučar. Na levo je bil
               gospod Janša in na desno je bil včasih sta tudi vidva z gospodom Bogatajem ali z
               gospodom in tudi vi sam ste prišel v zbor občine h gospodu Bezniku. To je res in mi
               takrat nismo vedeli, da gre za manevrsko strukturo narodne zaščite. Če smo precizni,
               načelniki so na podlagi zakona o družbeni samozaščiti jasno dobivali odločbe samo
               načelniki narodne zaščite. Samo narodne zaščite je imela malo drugače funkcije po
               tistem zakonu in je bilo tudi čisto popolnoma legalno kritje.</p>
               <p>Jaz sem samo to hotel izraziti in se strinjam, da moramo biti precizni. Če danes
               lahko o tem govorimo, ker je to izvršeno dejstvo. Dejstvo pa je, da verjetno pa ne bi
               tako zgledalo, če bi se zadeva obrnila drugače in gre za ta riziko. Manevrska
               struktura pa ne vem kdaj se je ta pojem pojavil. Saj se je verjetno kasneje, saj
               takrat se ni uporabil. To je nepomembno. Jaz se strinjam s tem, da bistvo je, da
               vemo, da smo res ljudje občutljivi za določene stvari, tudi ti fantje, ki so bili na
               Medvedjaku so dejansko bili zrevolitirani s tem izrazom, ker je za njih pomenil kot
               so meni pripovedovali, da jih to boli kot da ne bi opravili svoje dolžnosti, pa
               čeprav jih je bilo samo strah. Jaz se ne bi več oglašal.</p>
               <p>Samo toliko, da sem pojasnil, da ste le strokovnjaki in poslanci in znate se
               izražati. Vedno pa od volitev do volitev. To je nepomembno, ljudje gledajo vas kaj
               boste vi naredili. Mi ne moremo več in drugače zastopati, če je stališče sicer drugačno. Jaz sem zavezan
               zastopati stališče organizacije, kot so me pooblastili, čeprav se lahko z vami
               popolnoma strinjam. To bi bilo vse. Hvala.</p>
            </sp>
            <sp xml:id="SDT2-OZO-Izredna-002-1999-05-20.sp51">

               <speaker>PREDSEDNIK RUDOLF PETAN:</speaker>

               <p>Hvala. V bistvu se že začenja seja državnega zbora. Imamo še nekaj razprav in jaz
               menim, da je prav, da slišimo vse in potem še oblikujemo sklepe. Ker poslovnika tudi
               ne smemo kršiti, predlagam, da se seja prekine in da nadaljujemo ob 18. uri. Upam, da
               boste to skušali sprejeti z razumevanjem. Sedaj se že začenja seja državnega zbora.
               Seja je prekinjena do 18. ure. Hvala lepa.</p>
               <p><stage type="time">(Seja je prekinjena ob 14.32 uri in se je nadaljevala ob 18.03 uri.)</stage>
               </p>
            </sp>
            <sp xml:id="SDT2-OZO-Izredna-002-1999-05-20.sp52">

               <speaker>PREDSEDNIK RUDOLF PETAN:</speaker>

               <p>Spoštovani! Pričenjam nadaljevanje 2. izredne seje, ki smo jo prekinili ob 14.30 uri.
               Vse lepo pozdravljam! Najprej še sprašujem, ali želi še kdo od članov razpravljati.
               Če ne, bi predlagal, da bi mogoče prešli k sklepom. Že na začetku je gospod Peterle v
               uvodu svoje obrazložitve predlagal sklep in seveda bi o tem sklepu potem razpravljali
               in pa seveda tudi glasovali, zato vas najprej sprašujem, če želi še kdo besedo.
               Ugotavljam, da ne, potem predlagam gospoda Peterleta kot predlagatelja, predstavnika
               predlagateljev, da nam predstavi sklep, o katerem je govoril že prej v predstavitvi.
               Prosim, gospod Peterle.</p>
            </sp>
            <sp xml:id="SDT2-OZO-Izredna-002-1999-05-20.sp53">

               <speaker>ALOJZ PETERLE:</speaker>

               <p>Hvala lepa za besedo, gospod predsednik. Spoštovani člani odbora! Ta predlog sklepa
               je rahlo redakcijsko popravljen in dopolnjen z nekoliko drugačno formulacijo sklepa,
               kot jo je dal prej gospod Janša in bi po novem to zgledalo takole. Odbor za obrambo
               ugotavlja, da pomeni razprava poslanca LDS, gospoda Cirila Pungartnika v okviri 40.
               točke dnevnega reda 13. seje državnega zbora po aferi Vič-Holmec poizkus omaloževanja
               in neresničnega prikaza slovenskega boja za osamosvojitev. Odbor za obrambo poziva
               poslanca LDS-a, gospoda Cirila Pungartnika, da se za svoje besede opraviči vsem
               udeležencem vojne na Medvedjeku in jih javno prekliče ter - to je dodatek - razmisli
               o odstopu s funkcije poslanca državnega zbora Republike Slovenije. Od predsednika
               državnega zbora pričakujemo, da se bo od izjav poslanca LDS distanciral in v imenu
               državnega zbora izrekel priznanje vsem enotam, ki so nam izborile samostojnost in
               slovensko državo. Konec.</p>
            </sp>
            <sp xml:id="SDT2-OZO-Izredna-002-1999-05-20.sp54">

               <speaker>PREDSEDNIK RUDOLF PETAN:</speaker>

               <p>Hvala, gospod Peterle. Dajem takšen predlog sklepa v razpravo. Želi kdo razpravljati
               o tem tekstu? Gospa Darja Lavtižar-Bebler.</p>
            </sp>
            <sp xml:id="SDT2-OZO-Izredna-002-1999-05-20.sp55">

               <speaker>DARJA LAVTIŽAR-BEBLER:</speaker>

               <p>Hvala lepa za besedo. Jaz sem prej in tudi zdaj nastopam v vlogi nadomestne
               poslanke, nadomeščam člana tega odbora, gospoda Jeriča, zato prej tudi nisem bila
               natančno seznanjena s pristojnostmi tega odbora, torej odbora za obrambo in zaradi
               tega sprašujem glede tudi na predlagan sklep, ki ga je ravnokar podal gospod Peterle,
               ali je sploh mogoče takšne sklepe na ta način predlagati in obravnavati in o njih
               odločati glede na odlok o ustanovitvi in nalogah komisij in odborov državnega zbora.
               Namreč v 14. člena tega odloka je zapisano, da odbor za obrambo obravnava predloge
               zakonov, druge akte in problematiko, ki se nanaša na delovno področje ministrstva za
               obrambo. Tudi, če bi kdo hotel razširiti to pristojnost tega odbora za obrambo, da je
               šlo recimo za problematiko, ki bi se nanašala na delovno področje ministrstva za
               obrambo, bi seveda moj ugovor šel v tej smeri, da izjava nekega poslanca ali pa
               mnenje, ki ga da v razpravi na državnem zboru ali pa v delovnih telesih kot poslanec,
               ne more biti predmet obravnave na tem odboru. Še več, jaz mislim, da ne more biti
               predmet obravnave na nobenem odboru zaradi tega, ker vemo, da 82. člen ustave pravi,
               da poslanci niso vezani na nikakršna navodila in predstavljajo vse ljudstvo, torej so
               samostojni in neodvisni pri opravljanju poslanske funkcije in je zaradi tega tudi
               tako predlagan sklep, češ, da odbor poziva ali predlaga ali kakorkoli že temu
               poslancu, da stori to in to, po mojem v nasprotju s tem 82. členom ustave. Zato
               menim, da bi ta problematika sploh ne smela biti uvrščena danes na dnevni red. To
               utemeljujem tudi s tem, da če bomo tudi v drugih delovnih telesih državnega zbora ali
               pa na samem državnem zboru začeli na ta način obravnavati zadeve, potem bomo seveda lahko kar naprej obravnavali
               izjave tega ali onega poslanca. Res je, da besede bolijo, da so včasih tudi lahko
               hudo orožje, saj poznate tisto, knjiga je orožje, vzemite jo v roko, ampak ravno
               smisel, kako se zagotovi poslančeva samostojnost, neodvisnost, je v tem, da on za
               izjave neposredno ne odgovarja. Je pa seveda stvar vsakega poslanca, da se zaveda, da
               utegnejo njegove izjave in njegova javno izražena stališča povzročiti tudi razžalitve
               ali kakšno drugo škodo, ki si jo mora seveda sam pripisati na svoja pleča. V tem
               državnem zboru je bilo izrečeno že vrsto zelo sumljivih izjav, s katerimi se morda
               kdo drug ne strinja, ki so morda razžalile koga drugega. Zadnjič je recimo tudi
               gospod Peterle izjavil nekaj v zvezi z boji na Poljani in kakor sem zasledila v
               borčevskih vrstah in v javnosti, je tudi ta izjava mnoge razžalila, se pravi neke
               druge veterane, ne te veterane zdaj iz te vojne, zato mislim, da je to povsem
               neprimerno, da ne govorim, da so bile tudi nekatere druge ocene in izjave sprožene in
               podane v državnem zboru, kot na primer tista o povezavi med pravosodjem in mafijo
               itn. Če bomo se na ta način lotevali obravnave stališč, izjav posameznih poslancev,
               potem seveda to pomeni, da se bo ta državni zbor obravnaval z nečim, česar mu po moje
               ustava in poslovnik ne dopuščata in česar kot zakonodajalec po moje nima pravica
               početi. Hvala. IN zato bom glasovala proti temu predlogu sklepa.</p>
            </sp>
            <sp xml:id="SDT2-OZO-Izredna-002-1999-05-20.sp56">

               <speaker>PREDSEDNIK RUDOLF PETAN:</speaker>

               <p>Hvala. Gospod Peterle, izvolite.</p>
            </sp>
            <sp xml:id="SDT2-OZO-Izredna-002-1999-05-20.sp57">

               <speaker>ALOJZ PETERLE:</speaker>

               <p>Poglejte, jaz ne vidim nobene take povezave med 82. členom, ki govori o neodvisnosti
               poslanca in med tem, kar počnemo mi. Poslanec je suverena persona in bo sam presodil,
               kaj od tega, kar bi bilo stališče oziroma sklep tega odbora, bo upošteval in kaj ne.
               Mi ne razpravljamo o njegovi neodvisnosti, ampak o našem pogledu na tisto, kar je on
               tudi, upajmo, neodvisno povedal in jaz ne bi zdaj s tega primera, ki je prišel na
               izredno sejo tega delovnega telesa, sklepal na nevihte v prihodnje, tukaj imamo
               primer, ki ga formalno obravnavamo in predlagam, da ne vzamemo 82. člena kot
               izhodišča za to, da ne bi nič rekli. In kot sem rekel, mi smo predlagali izredno sejo
               v primeru, ko smo menili, da je to res potrebno, tako da jaz odklanjam ta kriterij.
           </p>
            </sp>
            <sp xml:id="SDT2-OZO-Izredna-002-1999-05-20.sp58">

               <speaker>PREDSEDNIK RUDOLF PETAN:</speaker>

               <p>Hvala. Gospod Kacin.
               </p>
            </sp>
            <sp xml:id="SDT2-OZO-Izredna-002-1999-05-20.sp59">

               <speaker>JELKO KACIN:</speaker>

               <p>Hvala za besedo, gospod predsednik. Jaz sem najprej pričakoval, da bo ta predlog
               sklepa na voljo v pisni obliki, tako da sem sicer pozorno poslušal, ampak sklep je
               relativno dolg. Pa bi najprej prosil kolega Peterleta, če ga lahko še enkrat prebere.
               Ali sem jaz pravilno slišal, da je njegova razprava okvalificirana kot poskus
               omalovaževanja, da se tako glasi? <stage>(Da.)</stage> Če je temu tako, potem bi se jaz, seveda,
               želel izogniti kvalifikaciji bodisi v pozitivni ali negativni smeri te njegove
               razprave. Ne bi se želel opredeljevati do njegove razprave. Tisto, kar bi pravzaprav
               jaz želel, je nek poziv gospodu Cirilu Metodu Pungartniku, da pojasni to svojo
               izjavo, ki jo je tam izrekel, da jo sam pojasni, in na ta način prepreči različne
               razlage, kaj naj bi bilo tam izrečeno, in s tem tudi onemogoči to, s čimer se ves čas
               srečujemo - to pa je nepotrebna politizacija oboroženega dela osamosvojitve Republike
               Slovenije v letu 1991. Tak poziv, ki bi prispeval njegovo pojasnilo, se mi zdi, da bi
               bil najbolj korekten, ker se je težko do take formulacije poenotiti, ker nekateri v
               njegovem prispevku vidite, kot je tukaj rečeno, omalovaževanje oziroma zlonamernost,
               drugi pa tega ne vidimo ali pa razumemo kot poskus uravnoteženja nekaterih razprav.
               Skratka, njegova izjava je bila sestavni del razprave ob obravnavi enega od pomembnih
               zakonov oziroma, točneje, enega od amandmajev. In iztrgati razpravo iz konteksta, se
               mi zdi neprimerno, predvsem pa se mi zdi škodljivo. Ker na ta način se mi lahko po
               vsaki seji državnega zbora na zahtevo ene poslanske skupine vsedemo na enem od
               delovnih teles, ki oceni, da to sodi v njegovo pristojnost, in se gremo
               reinterpretacijo razprav na plenarnem zasedanju državnega zbora. To nas lahko
               resnično pripelje v zelo nemogoč položaj.</p>
               <p>Zato bi, v kolikor bo kolega Peterle vztrajal na tem sklepu, ki ga ta hip še nimamo
               pred seboj, predlagal alternativni sklep, ki bi povzel te poudarke iz moje razprave.
               Hvala lepa.</p>
            </sp>
            <sp xml:id="SDT2-OZO-Izredna-002-1999-05-20.sp60">

               <speaker>PREDSEDNIK RUDOLF PETAN:</speaker>

               <p>Hvala. Torej, najprej moram povedati, da je bila ta seja sklicana v skladu s 150.
               členom poslovnika. Tako, da tu verjetno ni nobene dileme.</p>
               <p>Kar se pa tiče teh stališč v sklepih, ki jih je predlagal predlagatelj zahteve za to
               sejo, pa lahko rečem naslednje. Mislim, da smo prej v razpravi slišali tudi tisto
               drugo stran, namreč kaj si o tem mislijo tisti, ki so tam bili; in nisem imel
               občutka, da bi tisti ljudje zadevo drugače interpretirali, da so imeli kakšen
               drugačen občutek, ko so to brali in ko so slišali to izjavo. Tako, da verjetno gre za
               tisto vsebino, o kateri sem tudi sam prepričan, da verjetno ni v čast temu državnemu
               zboru; ne govorim o tistemu, ki je to rekel, ampak besedilo, takšno kot je, ni v čast
               državnemu zboru in tudi ni verjetno v ugled naše države.</p>
               <p>Navsezadnje, naj mi bo dovoljeno, da povem tudi to, seveda v zagovor tega, zakaj je
               ta seja sklicana, ker sem jo pač sam sklical: da moramo vedeti, da če določene
               dogodke, ki so združili Slovence tako ali drugače in jih ne delili, sami
               omalovažujemo, sami dajemo v nič  sami ne spoštujemo, potem verjetno ne moremo pričakovati,
               da bi drugi te naše dogodke spoštovali pa da bi nas drugi spoštovali, kajti nekaj smo
               dosegli s tem, ko smo se sončili in podobne zadeve. Velja neko pravilo, da gorje
               tistemu, ki ne spoštuje samega sebe, kajti tudi drugi ga ne morejo in ga tudi ne
               cenijo in ga ne morejo, in navsezadnje se vsak vpraša, zakaj bi pa ga, če sam sebe ne
               zna ovrednoti, če sam sebe ne zna ceniti. Tako, da jaz mislim, da o sami vsebini
               verjetno je prav, da se kaj reče, in da to toliko odstopa od vsebine ostalih razprav
               v parlamentu, da je potrebno nekaj reči in je verjetno zahteva za sklic te seje bila
               popolnoma upravičena, in o tem verjetno ni potrebno dvomiti.</p>
               <p>Gospod Pahor, izvolite, želeli ste besedo.</p>
            </sp>
            <sp xml:id="SDT2-OZO-Izredna-002-1999-05-20.sp61">

               <speaker>BORUT PAHOR:</speaker>

               <p>Hvala, predsednik. Uvodoma sem rekel, da ne mislim, da je ta način najprimernejši za
               obravnavo tega problema. Naj spomnim, da sem s tem samo ponovil nekatera svoja
               mnenja, da tak način obravnave izjav poslancev je pač sporen.</p>
               <p>Poglejte, ni se prvič zgodilo - predsednik ima prav, ko pravi, da ima verjetno vsa
               formalno pravna, proceduralna pokritja za tak način sklica. Gre bolj za vprašanje
               kulture dialoga v parlamentu. Mislim, da ne more biti izjava enega poslanca predmet
               diskusije. Ampak uvodoma tega nisem želel izrecno poudarjati zato, ker na koncu
               koncev štejem dejansko to diskusijo za precej žalostno, če smem ponoviti to svoje
               mnenje. Tudi zelo iskreno rečem, upam, da bomo danes s to diskusijo končali.</p>
               <p>Če je že na dnevnem redu, potem sprejmimo nek sklep. Jaz se strinjam, da lahko
               izjavimo v imenu odbora, da so te izjave neresnične in da so neprimerne, in da
               pričakujemo, da se bo poslanec opravičil. Ampak tukaj mora biti potem pika, predvsem
               pa neko dvojno povabilo: najprej da se vsi poskušamo vzdržati izjav kot predstavniki
               ljudi, ki bi lahko v takem smislu ponovili te diskusije, in drugič, da ne nadaljujemo
               s to prakso, da so posamične izjave, bodisi take ali drugačne, predmet zasedanj
               različnih odborov, pa čeprav bi morda za to našli poslovniško pokritje. To je moj
               predlog torej, da morda sprejmemo tak sklep in da na nek način prekinemo to
               diskusijo, in da si vsi želimo in obnašamo tako, da to ne bo več nikoli potrebno.
           </p>
            </sp>
            <sp xml:id="SDT2-OZO-Izredna-002-1999-05-20.sp62">

               <speaker>PREDSEDNIK RUDOLF PETAN:</speaker>

               <p>Hvala. Dejal bi še to, da ne gre za to, da bi komurkoli očitali, da je razpravljal -
               to verjetno sploh ni bil predmet današnje razprave in tudi nikoli ni bilo slišati,
               ampak šlo je za vsebino, ki jo je nekdo izrekel. Ob tem je potrebno dati ime, kdo je
               to rekel - v tem kontekstu je ime zraven, drugače ne gre za to ime, temveč za
               vsebino, ki je bila izrečena, in v tem kontekstu sem tudi jaz prej povedal tisto, kar
               sem povedal.</p>
               <p>Gospod Pahor, izvolite.
               </p>
            </sp>
            <sp xml:id="SDT2-OZO-Izredna-002-1999-05-20.sp63">

               <speaker>BORUT PAHOR:</speaker>

               <p>Saj sem že povedal kje vidim rešitev za te probleme. Ker ne spomnim, da se že nisem
               strinjal z izjavo Jelinčiča, ki je bila tako diskutirana in sem se morda strinjal s
               kakšno drugo izjavo, ki je bila prav tako diskutirana in sem rekel samo, da ni dobro,
               da je izjava poslanca tega in tega predmet diskusije, ampak, da je predmet predmet.
               Sam predmet je lahko diskusija. Se pravi ali so to dogotki na Medvedeku ali karkoli
               tega, ampak ne sama izjava poslanca. To se mi ne zdi, tudi ne morem reči, da kolikor
               poznam poslovniške običije in razprave v drugih parlamentih, da imajo podobne
               razprave. Ampak dobro, saj to ni sedaj bistveno. Če smo sedaj sposobni sprejeti tak
               sklep, ki uživa nek konsenz in končati to diskusijo sem mi zdi da lahko naredimo še
               največ.</p>
            </sp>
            <sp xml:id="SDT2-OZO-Izredna-002-1999-05-20.sp64">

               <speaker>PREDSEDNIK RUDOLF PETAN:</speaker>

               <p>Hvala. Gospod Kangler.</p>
            </sp>
            <sp xml:id="SDT2-OZO-Izredna-002-1999-05-20.sp65">

               <speaker>FRANC KANGLER:</speaker>

               <p>Moram se na začetku najprej opravičit, ker sem bil prepozno obveščen, da ste danes ob
               trinajsti uri zasedali in nisem mogel razpravljati v splošni razpravi. Moram pa reči
               tako. Glede na to, ko vas poslušam in ko je bil podan predlog, na nek način moram
               reč, da se skoraj z vsem strinjam, da v nekem delčku pa ima vsak po svoje nekaj prav.
               Ampak v zadnjem času, moram reči, da v našem državnem zboru je že bila marsikatera
               beseda izrečena, ki je bila bodisi za eno ali drugo stran zelo boleča. Seveda ni bila
               v čast državnega zbora in če bi šli nazaj gledati zapisnike oziroma nekatere izjave
               posameznikov, bi lahko rekel, da bi predvsem posamezni odbori, na katero temo se pač
               nahaja, lahko v zadnjem času na takšnih sejah razprave samo to. Jaz se na nek način
               ne strinjam z gospodom Peterletom, da je to demokratična poteza njihove stranke, da
               je zahtevala za sklic te seje. Vsekakor bom pa rekel. Mišljenja, da na tem odboru
               lahko sprejmemo samo to, da lahko samo pozivamo, da se gospod Pungartnik opraviči.
               Vse ostalo je za mene nespremenljivo, predvsem bi prosil predlagatelja sklepa, da ta
               sklep, ki ga je predlagal, loči na dva dela. Ta odpor poziva, da se opraviči in na
               drugi del, kot posamezni sklep, da mu predlaga da odstopi. Za mene en predlog, da
               predlaga nekomu, da odstopi, kot je gospa Beblerjeva prej povedala, je v nasprotju z
               vsemi načeli, ki bi naj ostali v tej hiši. In poglejte, če bomo začeli na odborih in
               komisijah z takšnimi načini, da bomo en drugemu predlagali, da naj za izjave, ki so
               bile dane v državnem zboru, na seji ali med seji, da naj odstopijo, jaz mislim, da
               počasi nas bo samo še deset ali pa petnajst sedelo v državnem zboru ali pa se bomo še
               mi počasi spravili domov. Tako, da apeliram na predlagatelja sklepa, da ta sklep,
               predlog sklepa razčleni, v nasprotnem primeru, moram reči, da se ne bom mogel
               odločiti, da podprem v obeh predlaganih oziroma pozivu, da se opraviči in predlaganem
               predlogu, da gospod Pungartnik odstopi.</p>
            </sp>
            <sp xml:id="SDT2-OZO-Izredna-002-1999-05-20.sp66">

               <speaker>PREDSEDNIK RUDOLF PETAN:</speaker>

               <p>Hvala. Gospod Peterle.</p>
            </sp>
            <sp xml:id="SDT2-OZO-Izredna-002-1999-05-20.sp67">

               <speaker>ALOJZ PETERLE:</speaker>

               <p>Sem pozorno poslušal gospoda Kanglerja in vam pa repliciram. Poglejte. Vi ste za to,
               da naj ga pozovemo, da se opraviči, vendar da ne povemo zakaj. Zato se mi zdi
               nesmiselno. Upravičeno bo gospod Pungartnik rekel, zakaj pa gre. Ga ne moremo na suho
               pozvati, da se opraviči, če se že strinjamo, da bi se moral. Sem pozorno prebral, kaj
               piše združenje slovenskih častnikov, kaj pišejo veterani vojne za Slovenijo in kaj
               piše združeno literarno območno Brežice, da ne bom vse našteval. In tukaj notri imajo
               nekatere izjave hujše ocene, kot je naša. To kar je v tej izjavi oziroma v tem
               sklepu, ki ga predlagam.  bi
               rekel, vse stoji, ne stoji pa za vse po politični liniji, to je jasno, da je Vič
               Holmec že razjasnjen poizkus, ki je doživel že opravičilo s stani državnega organa,
               je jasno in lahko stoji notri. Da gre pa pri tem, ko se proglasi tamkajšnje takrat
               dejavne borce za ljudi, ki so se martinčkal in sončili, pa mislim, da gre tudi za
               poizkus omalovaževanja in kot je bilo prej lepo razloženo, neresnični prikaz boja za
               osamosvojitev, ker tam je padlo tudi življenje oziroma več življenj, tako da stvarno
               vse to stoji. In mi ga ne pozivamo, našega kolega Pungartnika, da odstopi, ampak mu
               ponujamo razmislek. V tej smislu pravim, da je stvar veliko blažja kot je bila prej,
               na začetku. Še nekaj bi rekel. A si zamišljate par let nazaj, da izjavi poslanec ali
               delegat v skupščini, takratni slovenski, da so se partizani štiri leta sončili in
               martinčkal? Malo si zamislite kaj vse se je človekom zgodili. In ne gre za eno ali za
               drugo, ampak gre za odnos do države. To je stališče naše poslanske skupine.</p>
            </sp>
            <sp xml:id="SDT2-OZO-Izredna-002-1999-05-20.sp68">

               <speaker>PREDSEDNIK RUDOLF PETAN:</speaker>

               <p>Hvala. Gospod Kangler.</p>
            </sp>
            <sp xml:id="SDT2-OZO-Izredna-002-1999-05-20.sp69">

               <speaker>FRANC KANGLER:</speaker>

               <p>Ja, gospodu Peterletu bi rad repliciral. Gospod poglejte, gospod Peterle poglejte,
               jaz se na nek način strinjam z vami. Ampak moram tu za to odkrito povedati, leta 91
               sem bil jaz med prvimi tistimi, ki smo stali v prvih vrstah. In po tistem času, ko se
               je stvar v naši samostojni državi rešila pa je, po domače povedano, sovražnik odšel
               na jug. In marsikatera beseda, tudi politična, padla na taki način, ki ni bila
               najbolj na tisti strani, ki bi morala biti, na tisti strani, tisti, ki smo se leta 91
               bili pripravljeni žrtvovati za samostojno Slovenijo. Smo bili tudi čustveno prizadeti
               in še bi lahko govoril. Na nek način razumem tudi vas, tudi se strinjam, da je
               marsikoga prizadela ta izjava, ki jo je izrekel gospod Pungartnik. Ampak demokratično
               in prav je, posledice, politične ali kakšne drugačne, bo verjetno nosil sam. Ne samo
               v tem državnem zboru, tudi v naslednjih volitvah, če bo kandidiral in moram reči, se
               strinjam s tem, da ga pozivamo, da se za izrečene besede, ki jih je izrekel v
               državnem zboru, opraviči, vsem tistim prizadetim. Ne strinjam se pa s tem, da mu
               predlagamo, da odstopi. Iz razlogov, ki sem jih prej naštel.</p>
            </sp>
            <sp xml:id="SDT2-OZO-Izredna-002-1999-05-20.sp70">

               <speaker>PREDSEDNIK RUDOLF PETAN:</speaker>

               <p>Hvala. Torej gospod Peterle, kakšna je sedaj ta vaša dikcija. Ostanete pri?</p>
            </sp>
            <sp xml:id="SDT2-OZO-Izredna-002-1999-05-20.sp71">

               <speaker>ALOJZ PETERLE:</speaker>

               <p>Glejte, jaz upam, da bo v par minutah tekst tak kot sem ga prebral razmnožen in da
               boste vsi videli. Jaz bi nerad to spreminjal. Predlagam, da o tem glasujemo in če ne
               uspe pač naj nekdo predlaga drugačne sklepe, drugačne.</p>
            </sp>
            <sp xml:id="SDT2-OZO-Izredna-002-1999-05-20.sp72">

               <speaker>PREDSEDNIK RUDOLF PETAN:</speaker>

               <p>Hvala. Torej vprašam prisotne člane. Ali počakamo, da dobimo pisno ali lahko
               glasujemo tudi o tem, kar je gospod Peterle prej prebral? Sprašujem člane odbora.
               Torej glasujemo. Gospod Peterle, jaz bi vas še enkrat prosil, da še enkrat preberete,
               da ne bo kakšnih nejasnosti.</p>
            </sp>
            <sp xml:id="SDT2-OZO-Izredna-002-1999-05-20.sp73">

               <speaker>ALOJZ PETERLE:</speaker>

               <p>"Odbor za obrambo ugotavlja, da pomeni razprava o poslanca <stage>(Ni posneto.)</stage> Pungartnika,
               v okviru 40. točke dnevnega reda, 13. seje državnega zbora, po aferi Vič Holmec, še
               en poizkus omalovaževanja in neresničnega prikaza slovenskega boja za
                  osamosvojitev. Odbor za
               obrambo poziva poslanca LDS, da se za svoje besede opraviči vsem udeležencem vojne na
               Medvedjaku in jih javno prekliče, ter razmisli o odstopu iz funkcije poslanca
               državnega zbora Republike Slovenije. Od predsednika državnega zbora pričakujemo, da
               se bo od izjav poslanca LDS distanciral in v imenu državnega zbora izrekel priznanje
               vsem enotam, ki so nam izborile samostojnost in slovensko državo.</p>
            </sp>
            <sp xml:id="SDT2-OZO-Izredna-002-1999-05-20.sp74">

               <speaker>PREDSEDNIK RUDOLF PETAN:</speaker>

               <p>Dobro. Dajem tak predlog sklepa na glasovanje.</p>
               <p>Kdo se strinja? Obrazložitev glasu, gospod Žnidaršič je bil prvi. Prosim.</p>
            </sp>
            <sp xml:id="SDT2-OZO-Izredna-002-1999-05-20.sp75">

               <speaker>FRANC ŽNIDARŠIČ:</speaker>

               <p>Jaz bom glasoval proti temu sklepu zaradi tega, ker je to prvi primer, da nek odbor
               državnega zbora obravnava neko žalitev bilokoga. Jaz sem jih tukaj 3 leta poslušam
               veliko, da ne rečem skoraj vsak dan. Moti me, da je to tako. Ker konec koncev gospod
               Peterle je na tej isti seji rekel, da je narodni heroj imenoval politbiro CK in ne
               vem kdo. To je najbrž tudi žalitev za koga. Jaz ne poznam teh herojev osebno. Ampak
               si kar tako ne upam dvomiti v njihovo zaslugo, da so heroji postali. Tega ne
               problematiziram. Mislim, da je neproduktivno. Ampak dam samo kot primer, kako je tudi
               za veterane ena stvar žaljiva druga pa ne in tako dalje.</p>
               <p>Zavračam tak način dela, ker bom potem moral sedeti ure in ure na sejah, ker mi neka
               izjava ne bo všeč. Jaz mislim, da bi zlahka našli za večino poslancev v državnem
               zboru kakšno tako stvar, da bi nekoga toliko zapekla, da bi dal na nek odbor in bomo
               razpravljali in bomo naredili iz kiha vihar in bomo imeli afero in se bo pozabilo na
               tisto, kar je treba v resnici narediti.</p>
               <p>Državni zbor po mojem prepričanju nima časa za take stvari na tak način. S tem jaz
               ne podpiram prav nobene žalitve bilokoga, da se razumemo. Ampak način je popolnoma
               zgrešen in se pojavlja kot oblika zapravljanja časa, če nič drugega.</p>
            </sp>
            <sp xml:id="SDT2-OZO-Izredna-002-1999-05-20.sp76">

               <speaker>PREDSEDNIK RUDOLF PETAN:</speaker>

               <p>Hvala za obrazložitev glasu so še javili, gospod Kacin, gospod Pahor in gospod
               Janša. Gospod Pahor izvolite. Kacin, se opravičujem.</p>
            </sp>
            <sp xml:id="SDT2-OZO-Izredna-002-1999-05-20.sp77">

               <speaker>JELKO KACIN:</speaker>

               <p>Hvala, gospod predsednik. Tudi jaz ne morem podpreti tako formuliranega predloga
               sklepa iz večih razlogov.</p>
               <p>Najprej sestavni del tega sklepa je tudi del, ki se glasi po aferi Vič-Holmec. Jaz
               te afere ne poznam. Kolikor sledim te zadeve je zgodba o Viču eno, zgodba o Holmecu
               pa nekaj drugega. Povezava Medvedjeka, Viča in Holmeca zopet v en paket nam prinaša
               eno razpravo na temo "Problematiziranja udeležbe in dejavnosti slovenske policije v
               procesu osamosvajanja, teritorialne obrambe v procesu osamosvajanja". Na ta način se
               problematizira celoten proces oboroženega prispevka. Jaz iz teh razlogov tega ne
               želim in ne morem podpreti. Me pa tako, kot sem rekel že dopoldne. Žalosti, da se
               tudi v tej razpravi ponavljajo kvalifikacije, ki v končno posledici pomenijo
               diskvalifikacijo nekaterih izjav in dejanj v naprej.</p>
               <p>Zato pravi, tega ne morem podpreti. Bi pa vsekakor podprl vsak poziv poslancu, da
               sam pojasni svojo izjavo in s tem zaustavi oziroma prepreči nadaljevanje politizacije
               te njegove izjave, ki jo je izrekel na razpravi 14. maja letošnjega leta.</p>
               <p>Da zaključim. Ne morem podpreti take formulacije sklepa in bom glasoval proti.
               Hvala.</p>
            </sp>
            <sp xml:id="SDT2-OZO-Izredna-002-1999-05-20.sp78">

               <speaker>PREDSEDNIK RUDOLF PETAN:</speaker>

               <p>Hvala. Gospod. Pahor.</p>
            </sp>
            <sp xml:id="SDT2-OZO-Izredna-002-1999-05-20.sp79">

               <speaker>BORUT PAHOR:</speaker>

               <p>... <stage>(Ni vklopljeno.)</stage> ...</p>
            </sp>
            <sp xml:id="SDT2-OZO-Izredna-002-1999-05-20.sp80">

               <speaker>PREDSEDNIK RUDOLF PETAN:</speaker>

               <p>Hvala. Gospod Janša.</p>
            </sp>
            <sp xml:id="SDT2-OZO-Izredna-002-1999-05-20.sp81">

               <speaker>JANEZ JANŠA:</speaker>

               <p>... <stage>(Ni vklopljeno.)</stage> ... Jaz se bojim, da nekateri tukaj, mislim še posebej na kolege iz
               Liberalne demokracije ponavljajo napako, ki jo je naredil njihov kolega in
               strankarski sotovariš Mirko Bandelj. On je podcenil neke kvalifikacije, ki smo mu jih
               napisali. Zakaj je to naredil oziroma zakaj jaz mislim ... <stage>(Ni razumljivo.)</stage> ...
               Doživel je svoje konsikvence in jih bo še kdo iz te stranke zaradi tega. So pač
               izjave in so izjave. Niso vse izjave enake gospod Žnidaršič. Ni vseeno, če nekdo
               nekomu reče, da ima slab krompir ali če nekdo reče ... <stage>(Ni razumljivo.)</stage> ... O nekem
               dogodku kjer so ljudje umirali. Ni vseeno.</p>
            </sp>
            <sp xml:id="SDT2-OZO-Izredna-002-1999-05-20.sp82">

               <speaker>FRANC ŽNIDARŠIČ:</speaker>

               <p>... <stage>(Ni vklopljeno.)</stage> ...</p>
            </sp>
            <sp xml:id="SDT2-OZO-Izredna-002-1999-05-20.sp83">

               <speaker>JANEZ JANŠA:</speaker>

               <p>Za vas ne velja nič. LDS lahko dela kar hoče, Desus lahko dela kar hoče.</p>
            </sp>
            <sp xml:id="SDT2-OZO-Izredna-002-1999-05-20.sp84">

               <speaker>FRANC ŽNIDARŠIČ:</speaker>

               <p>Proceduralno. Ni polemike za obrazložitev glasu.</p>
            </sp>
            <sp xml:id="SDT2-OZO-Izredna-002-1999-05-20.sp85">

               <speaker>JANEZ JANŠA:</speaker>

               <p>Mi pa celo.</p>
            </sp>
            <sp xml:id="SDT2-OZO-Izredna-002-1999-05-20.sp86">

               <speaker>PREDSEDNIK RUDOLF PETAN:</speaker>

               <p>Gre za obrazložitev glasu. Dal sem vsem besedo.</p>
            </sp>
            <sp xml:id="SDT2-OZO-Izredna-002-1999-05-20.sp87">

               <speaker>JANEZ JANŠA:</speaker>

               <p>Mi pa celo ne bi smeli razpravljati o neki izjavi, nekega poslanca Liberalne
               demokracije. Kaj pa ste? Ali ste kakšno izvoljeno ljudstvo ali kaj? Bomo razpravljali
               in bomo o tem marsikje še govorili. To, kar sedaj ta odbor dela, zato bom jaz podprl
               ta sklep je reševanje ugleda državnega zbora. To bo moral itak predsednik državne
               zbora že narediti do sedaj. Vendar tega ni naredil. To, kar odbor dela je tudi
               miritev situacije. V nedeljo bo na Medvedjaku protesno sodelovanje dobil sem vabilo
               od zveze veteranov vojne za Slovenijo. Podpora temu je enodušna. Zadeva ni taka kot
               si kdo misli, da je šlo za neko izjavo, ki je nekomu ušla. Dovolj časa je bilo, da bi
               gospod Pungartnik sam naredil to. Na kar poziva gospod Kacin. Imel je dva, tri dni
               časa še več, en teden časa, da pojasni to svojo izjavo pa je ni hotel. V kolikor vem
               so ga iskali vsi živi novinarji, pa jim ni hotel pojasnjevati.</p>
               <p>Jaz sem ga srečal pred sejo odbora in je rekel, da ne bo prišel, kar sami imejte to
               svojo afero. Ne vem kdo je zakuhal. Zaradi tega je sklep, ki je predlagan še kako na
               mestu. Zadevo lahko podcenjujete, kot je Mirko Bandelj to delal. Ampak bodo tudi
               posledice podobne.
               </p>
            </sp>
            <sp xml:id="SDT2-OZO-Izredna-002-1999-05-20.sp88">

               <speaker>PREDSEDNIK RUDOLF PETAN:</speaker>

               <p>Hvala. Gospod Bajc.</p>
            </sp>
            <sp xml:id="SDT2-OZO-Izredna-002-1999-05-20.sp89">

               <speaker>JOSIP BAJC:</speaker>

               <p>... <stage>(Ni vključen.)</stage>Hvala predsednik. Jaz takega predloga sklepa kot ga je gospod
               Peterle predlagal, ne bom podprl. Bi pa predlagal sam predlog sklepa, ki bi se
               glasil: Odbor za obrambo ugotavlja, da so izjave poslanca državnega zbora gospoda
               Pungartnika</p>
               <p>Predlog sklepa, ki ga je pripravil gospod Peterle, ne bom podprl, bom pa, vlagam pa
               svoj predlog sklepa in sicer: Da odbor za obrambo ugotavlja, da so izjave poslanca
               državnega zbora gospoda Pungartnika na 13. seji državnega zbora ob obravnavi 40.
               točke dnevnega reda neprimerne, nepotrebne, pa tudi neresnične, ne glede v kakšnem
               kontekstu so bile izrečene.</p>
               <p>In drugič. Odbor za obrambo pričakuje, da se bo poslanec državnega zbora gospod
               Pungartnik udeležencem boja na Medvedjeku opravičil in netočne izjave preklical.</p>
            </sp>
            <sp xml:id="SDT2-OZO-Izredna-002-1999-05-20.sp90">

               <speaker>PREDSEDNIK RUDOLF PETAN:</speaker>

               <p>Dobro. Torej vseeno moram dati na glasovanje predlog, ki ga je dal predlagatelj. V
               imenu predlagatelja gospod Peterle in dajem na glasovanje.</p>
               <p>Kdo je za takšen predlog sklepa, kot ga je predlagal gospod Peterle? <stage>(5 članov.)</stage> Kdo
               je proti? <stage>(5 članov.)</stage></p>
               <p>Torej predlog kot ga je podal gospod Peterle ni bil sprejet.</p>
               <p>Prej je tudi gospod Janša predlagal en predlog, je bil identičen temu ja, to sem
               ugotovil, samo vprašal sem, ker je pač po proceduri tisti, ki je pač prej predlagal
               ima prednost. Torej ugotavljam, da bomo, da dajem tudi na glasovanje seveda v
               razpravo predlog, ki ga je podal gospod Bajc in naj mi bo dovoljeno, da ga še enkrat
               preberem. Potem pa bomo o tem predlogu razpravljali.</p>
               <p>Odbor za obrambo ugotavlja, da so izjave poslanca državnega zbora gospoda Cirila
               Metoda Pungartnika izrečene na 13. seji državnega zbora ob obravnavi ob obravnavi 40.
               točke dnevnega reda neprimerne, nepotrebne in tudi neresnične, ne glede v kakšnem
               kontekstu so bile izrečene.</p>
               <p>Odbor za obrambo pričakuje, da se bo poslanec državnega zbora gospod Pungartnik
               udeležencem boja na Medvedjeku opravičil in netočne izjave preklical.</p>
               <p>Torej takšen predlog sklepa..</p>
            </sp>
            <sp xml:id="SDT2-OZO-Izredna-002-1999-05-20.sp91">

               <speaker>GOSPOD ________:</speaker>

               <p>.... obrazložim.</p>
            </sp>
            <sp xml:id="SDT2-OZO-Izredna-002-1999-05-20.sp92">

               <speaker>PREDSEDNIK RUDOLF PETAN:</speaker>

               <p>Ja. Dajem prednost, ker je obrazložitev tega predloga.</p>
            </sp>
            <sp xml:id="SDT2-OZO-Izredna-002-1999-05-20.sp93">

               <speaker>FRANC ŽNIDARŠIČ:</speaker>

               <p>Predsednik hvala lepa. Bi samo zdaj, bom rekel to navedbo, mislim, da so danes tekom
               dneva oziroma v popoldanskemu času, ko smo obravnavali to točko dnevnega reda večina
               udeležencev, neposrednih, ki so bili na kraju samem ugotavljali, da so besede
               izražene na tej seji državnega zbora neprimerne in nepotrebne, mislim pa, da so
               nekateri udeleženci tudi rekli, da so netočne in jaz se držim temu, v tem konkretnem
               primeru, če lahko rečem, tu ima pred seboj stenogram, ki pravi, pa niti enega od teh
               fantov ustrelili, dopoldne oziroma popoldne je bilo rečeno, da je tudi, so pripadniki
               teritorialne obrambe izgubili življenje v borbi na Medvedjeku, se pravi gre tudi za
               netočnost in tam ko pravi dejansko, da pričakuje, da se bo opravičil tam in te netočnosti dejansko tudi v
               izjavi, ki bi jo dal, tudi demantiral oziroma preklical.</p>
            </sp>
            <sp xml:id="SDT2-OZO-Izredna-002-1999-05-20.sp94">

               <speaker>PREDSEDNIK RUDOLF PETAN:</speaker>

               <p>Gospod Kacin.</p>
            </sp>
            <sp xml:id="SDT2-OZO-Izredna-002-1999-05-20.sp95">

               <speaker>JELKO KACIN:</speaker>

               <p>Hvala za besedo, gospod predsednik. Proceduralno bi rad opozoril, da sta pred
               predlogom gospoda Bajca bila tukaj predlagana dva predloga. Najprej je bil moj
               predlog in potem je tudi gospod Pahor predlagal in se izrazil, bom približno ponovil,
               da je pripravljen sponzorirati predlog, ki bi se glasil. Zato bi vas prosil, če te
               predloge dajete na glasovanje po vrstnem redu, zdaj bi pa dokončno formuliral tisti
               moj predlog, ki sem ga napovedal in ki glasi, če lahko.</p>
            </sp>
            <sp xml:id="SDT2-OZO-Izredna-002-1999-05-20.sp96">

               <speaker>PREDSEDNIK RUDOLF PETAN:</speaker>

               <p>Saj vrstni red je točen. Prej je še bil gospod Janša, jaz sem na to opozoril. Gospod
               Janša se je odpovedal v korist predloga gospoda Bajca, zdaj smo pri tem predlogu in
               naslednji je, gospod Kacin, vaš. Ne vidim nobenega problema, vi ga lahko prečitate,
               ampak šli bomo pa po tem vrstnem redu. Izvolite.</p>
            </sp>
            <sp xml:id="SDT2-OZO-Izredna-002-1999-05-20.sp97">

               <speaker>JELKO KACIN:</speaker>

               <p>Jaz ga bom zdaj prebral, potem bom pa razpravo nadaljeval.</p>
               <p>"Odbor za obrambo poziva poslanca gospoda Cirila Metoda Pungartnika, naj pojasni
               izjavo izrečeno 14. maja na seji državnega zbora. Tako prepreči različne razlage ter
               ustavi in prepreči nadaljnjo, nepotrebno in nezaželeno politizacijo tega dela procesa
               osamosvojitve Republike Slovenije."</p>
               <p>Hkrati vas prosim, gospod predsednik, da glede na to, da so bili ti predlogi
               napovedani že v razpravi za primer, če prvi sklep ni izglasovan, da po takem vrstnem
               redu, kot so bili prijavljeni, gredo tudi na glasovanje. Zato predlagam, gospod
               predsednik, da je naslednji ta moj predlog. Preden se pa glasuje, da daste možnost
               tudi kolegu Pahorju, ki je tudi napovedal svoj predlog. Hvala lepa.</p>
            </sp>
            <sp xml:id="SDT2-OZO-Izredna-002-1999-05-20.sp98">

               <speaker>PREDSEDNIK RUDOLF PETAN:</speaker>

               <p>Je. Gospod Pahor je prijavljen in sedaj dobi besedo. Izvoli.</p>
            </sp>
            <sp xml:id="SDT2-OZO-Izredna-002-1999-05-20.sp99">

               <speaker>BORUT PAHOR:</speaker>

               <p>Moj predlog je zelo blizu temu, kar je rekel kolega Bajc in če Josip nima nič proti,
               sem predlagatelj tega, ker je približno enako besedilo. Mislim, da ustreza in da je
               morda to optimum, kar si lahko ta odbora da kot sklep.</p>
            </sp>
            <sp xml:id="SDT2-OZO-Izredna-002-1999-05-20.sp100">

               <speaker>PREDSEDNIK RUDOLF PETAN:</speaker>

               <p>Hvala, gospod Pahor. Vesel sem, da ste že kar trije, ki imate zelo podobno stališče.
               Najprej se je gospod Janša odpovedal v korist temu, ker je podoben, je napisan.
               Gospod Pahor se strinja z isto oceno in glede na to, da je v bistvu bil najprej
               gospod Janša, ki se je odpovedal v korist tega predloga, mislim, da je čisto
               korektno, da glasujemo, gospodu Bajcu. ..<stage>(Neka pripomba.)</stage> Ja, ampak je bil, jaz sem
               si zapisal predlog, ki ste ga podali v razpravi. Razprava je korektna in gospod Bajc
               je to pisno podal in sedaj glasujemo o tem predlogu gospoda Bajca. Ja, gospod
               Peterle, imate besedo. Proceduralno je v redu.</p>
            </sp>
            <sp xml:id="SDT2-OZO-Izredna-002-1999-05-20.sp101">

               <speaker>ALOJZIJ PETERLE:</speaker>

               <p>Jaz bi samo en redakcijski popravek predlagal. Beseda ne točno, se mi zdi preozka,
               ker jo ponavadi uporabljamo za časovni vidik neke zadeve. Mislim, da je boljše z
               besedo ... ampak govora je bilo o ne točnosti.. tukaj ...<stage>(govorijo trije)</stage>. Bom še
               enkrat.</p>
               <p>Proceduralno pa menim, da ima predlog tisti, ki je bil formalno formuliran.</p>
            </sp>
            <sp xml:id="SDT2-OZO-Izredna-002-1999-05-20.sp102">

               <speaker>PREDSEDNIK RUDOLF PETAN:</speaker>

               <p>Vidim, da ni več razpravljavcev. Preden bomo glasovali, bom še enkrat prebral zaradi
               besed, da ne bo narobe: "Odbor
               za obrambo ugotavlja, da so izjave poslanca državnega zbora, gospoda Cirila Metoda
               Pungartnika, izrečene na 13. seji državnega zbora, ob obravnavi 40. točke dnevnega
               reda neprimerne, nepotrebne in tudi neresnične. Ne glede v kakšnem kontekstu so bile
               izrečene. Odbor za obrambo pričakuje, da se bo poslanec državnega zbora, gospod
               Pungartnik, udeležencem bojev na Medvedjeku opravičil in netočne izjave preklical."
               Mislim, da je zajeto to, o čemer smo govorili. Ali je obrazložitev glasu? Se
               opravičujem, samo obrazložitev glasu je še.</p>
            </sp>
            <sp xml:id="SDT2-OZO-Izredna-002-1999-05-20.sp103">

               <speaker>DARJA LAVTIŽAR-BEBLER:</speaker>

               <p>Proceduralno, prosim.</p>
            </sp>
            <sp xml:id="SDT2-OZO-Izredna-002-1999-05-20.sp104">

               <speaker>PREDSEDNIK RUDOLF PETAN:</speaker>

               <p>Ker smo pred glasovanjem.</p>
            </sp>
            <sp xml:id="SDT2-OZO-Izredna-002-1999-05-20.sp105">

               <speaker>DARJA LAVTIŽAR-BEBLER:</speaker>

               <p>Saj, mogoče bom pa pomagala, da bo stvar boljša.</p>
            </sp>
            <sp xml:id="SDT2-OZO-Izredna-002-1999-05-20.sp106">

               <speaker>PREDSEDNIK RUDOLF PETAN:</speaker>

               <p>Ne, ne da se več pomagati. Lahko je samo obrazložitev glasu. Se opravičujem, gospa
               Beblerjeva. Dam vsakemu besedo, vidite, da ni problemov pri delu našega odbora.</p>
            </sp>
            <sp xml:id="SDT2-OZO-Izredna-002-1999-05-20.sp107">

               <speaker>DARJA LAVTIŽAR-BEBLER:</speaker>

               <p>Ali lahko potem obrazložim glas?</p>
            </sp>
            <sp xml:id="SDT2-OZO-Izredna-002-1999-05-20.sp108">

               <speaker>PREDSEDNIK RUDOLF PETAN:</speaker>

               <p>Lahko, izvolite.</p>
            </sp>
            <sp xml:id="SDT2-OZO-Izredna-002-1999-05-20.sp109">

               <speaker>DARJA LAVTIŽAR-BEBLER:</speaker>

               <p>Glasovala bom proti temu predlogu sklepa zaradi tega, ker je beseda "ugotavlja", da
               odbor ugotavlja zame, preveč zavezujoča v tem smislu, da ugotoviš lahko nekaj, kar je
               dejstvo. Jaz mislim, da ni bil izpeljan postopek na ta način, da bi lahko mi nekaj
               ugotovili, neko dejstvo, v obravnavi oziroma izjavi gospoda Pungartnika. Jaz mislim,
               da bi lahko pisalo kvečjemu oziroma bilo rečeno, da odbor ocenjuje. Jaz pač drugače
               gledam na stvari, mogoče tudi zaradi tega, ker sem tudi malo pravnice, mogoče je tudi
               zaradi tega tako.</p>
            </sp>
            <sp xml:id="SDT2-OZO-Izredna-002-1999-05-20.sp110">

               <speaker>PREDSEDNIK RUDOLF PETAN:</speaker>

               <p>Hvala za obrazložitev glasu. Gospod Čebulj želi obrazložitev glasu.</p>
            </sp>
            <sp xml:id="SDT2-OZO-Izredna-002-1999-05-20.sp111">

               <speaker>FRANC ČEBULJ:</speaker>

               <p>Ni obrazložitev, samo hotel sem predlagati...</p>
            </sp>
            <sp xml:id="SDT2-OZO-Izredna-002-1999-05-20.sp112">

               <speaker>PREDSEDNIK RUDOLF PETAN:</speaker>

               <p>Ne, samo obrazložitev. Dobro. Ker ni več obrazložitev, dajem na glasovanje takšen
               sklep, kot smo ga že dvakrat prebrali.</p>
               <p>Kdo podpira takšen sklep? <stage>(10 članov.)</stage> Je kdo proti? <stage>(2 člana.)</stage></p>
               <p>Ugotavljam, da je sklep sprejet.</p>
               <p>Sprašujem, ali ima še kdo kakšen? Gospod Kacin je predlagal še en sklep.</p>
            </sp>
            <sp xml:id="SDT2-OZO-Izredna-002-1999-05-20.sp113">

               <speaker>JELKO KACIN:</speaker>

               <p>Jaz umikam svoj predlog sklepa, ker je ta sklep že izglasovan in bi bila ta dva
               sklepa nekompatibilna.</p>
            </sp>
            <sp xml:id="SDT2-OZO-Izredna-002-1999-05-20.sp114">

               <speaker>PREDSEDNIK RUDOLF PETAN:</speaker>

               <p>Hvala, gospod Kacin. Ugotavljam, da nihče nima več kakšnega predloga sklepa, zato se
               vam zahvaljujem za udeležbo in zaključujem 2. izredno sejo odbora za obrambo. Hvala
               lepa.</p>
               <stage type="time">(Seja se je končala 20. maja 1999 ob 18.46 uri.)</stage>
            </sp>
         </div>
      </body>
   </text>
</TEI>