<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT2-OZMO-Redna-008-1997-05-07">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za mednarodne odnose</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-23+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">19374CBE1B5B9E7DC1256488004C24F8</idno>
               <idno type="custom" subtype="day">3064E4AEE3B3F6EBC1256490004CC05B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=magdt&amp;uid=3064E4AEE3B3F6EBC1256490004CC05B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT2-OZMO-Redna-008-1997-05-07.OZMO" n="008">
               <name>Redna</name>
               <date when="1997-05-07"/>
            </setting>
         </settingDesc>
         <particDesc>
            <listOrg>
               <org xml:id="SDT2-OZMO-Redna-008-1997-05-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT2-OZMO-Redna-008-1997-05-07.OZMO">
                        <orgName key="OZMO">Odbor za mednarodne odnose</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA MEDNARODNE ODNOSE</stage>
            <stage type="session">8. seja</stage>
            <stage type="date">(7. maj 1997)</stage>
            <stage type="chairman">Sejo je vodil Jelko Kacin, predsednik Odbora za mednarodne odnose. Skupno sejo je vodil Rudolf Petan, predsednik odbora za obrambo.</stage>
            <stage type="time">Seja se je pričela ob 10.08 uri. </stage>
         

            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Želim začeti 8. sejo Odbora Državnega zbora Republike Slovenije za mednarodne odnose
               z dnevnim redom, ki je predlagan. Skupaj je na dnevnem redu sedem točk. Ena točka -
               vključevanje Slovenije v polnopravno članstvo Zveze NATO je skupna z Odborom za
               obrambo. Ker pa želimo pred tem še potrditi zapisnik, jaz našo sejo začenjam, ker smo
               že sklepčni, in predlagam, da se najprej člani Odbora za mednarodne odnose pogovorimo
               o našem dnevnem redu. Sprašujem, ali so kakšni predlogi za spremembo dnevnega reda?
               Gospod Borut Pahor, prosim.</p>
            </sp>
            <sp who="SDT2:PahorBorut">

               <speaker>BORUT PAHOR:</speaker>

               <p>Jaz sem včeraj na seji odbora podprl predlog kolege Iva Hvalice, da bi imeli pobude
               in vprašanje, tudi zato, ker imam jaz eno. To pa zato, ker se bojim, da utegne biti v
               petek zastavljeno vprašanje prepozno. Mi prihodnji teden začenjamo zelo pomembno
               parlamentarno razpravo o slovenski zunanji varnostni politiki in jaz bi želel vlado
               zaprositi za njeno mnenje v zvezi z nekaterimi pomembnimi stvarmi. Pa predlagam, da
               bi morda danes izkoristili pet minut za to, da imamo to možnost zastaviti vladi
               vprašanje, da se lahko do prihodnjega tedna pripravi. Ne nazadnje se bomo vse stranke
               v tem tednu strokovno in politično ukvarjale s temi vprašanji in bi nam koristilo
               mnenje vlade v zvezi z nekaterimi temeljnimi dilemami. Hvala lepa.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Hvala lepa, poslanec Pahor. Včeraj smo na seji Odbora za mednarodne odnose o tem
               glasovali. Predlog ni bil sprejet. Mislim, da se je k besedi prijavil še gospod
               Hvalica. Drži, gospod Hvalica? <stage>(Da.)</stage></p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Da, in sicer proceduralno. Hvala lepa. Torej, moje vprašanje je proceduralno.</p>
               <p>Včeraj smo dobili material, ki nosi oznako <q>"nujno, uradna tajnost, interno"</q>.
               Verjetno ste to prebrali, jaz sem to pozno sinoči <q>"žulil"</q> in prišel do spoznanja, da
               moram nujno komentirati, polemizirati s tem. Zdaj se pa sprašujem, ali bo to odprta
               seja ali zapremo sejo za javnost? Jaz moram danes to pokomentirati in verjetno tudi
               kdo drug. Torej, moje vprašanje je zelo jasno: odprta ali zaprta seja, glede na
               oznako tega materiala, ki smo ga dobili včeraj. Jaz ne bi rad, da bi nekdo rekel, kot
               je običajno, da se potem polemika poslužuje pač prijemov, ki so značilni za
               razreševanje notranje političnih zadev in tako dalje, in tako dalje, da ne bom
               ponavljal. Sam predsednik Odbora za mednarodne odnose mi je tudi to očital. Zato
               sedaj na samem začetku odločitev o zaprti ali odprti seji. Hvala.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Hvala lepa, kolega Hvalica. Na zadnji seji Odbora za mednarodne odnose smo imeli
               ravno tak primer, ko je Ministrstvo za zunanje zadeve na zahtevo Odbora za mednarodne
               odnose pripravilo pregled stanja oziroma odnosa posameznih držav do nekega vprašanja.
               Mi smo takrat poročilo dobili in ugotovili, da je informacija namenjena samo članom
               Odbora za mednarodne odnose, ne pa javnosti. Tako smo to informacijo tudi
               obravnavali. Tudi ta informacija nosi stopnjo zaupnosti, ki je sicer nizka, označena
               z <q>"interno"</q>, ampak v kolikor želi Republika Slovenija ohraniti kredibilnost nasproti
               svojim bodočim partnericam, potem je normalno, da nekatere informacije obdrži kot
               delovno gradivo in jih ne posreduje javnosti. Kolega Hvalica, v kolikor pa
               predlagate, da  se o tem
               gradivu tukaj tudi razpravlja na način, kot ste predlagali, potem sta dve možnosti,
               ali da zapremo celotno razpravo za javnost ali pa zapremo razpravo za javnost v
               tistem delu, ko želite razpravljati o tem gradivu, ki ni namenjeno javnosti. Jaz bi
               se osebno vsekakor nagibal k temu, da v kolikor je to nujno, samo delno zapremo našo
               razpravo za javnost in se takrat pogovorimo o gradivu, o katerem želite razpravljati.</p>
               <p>Prosim gospod Hvalica.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Hvala lepa. Gospod predsednik! Prosim, ne govoriti o tem, da samo jaz želim o tem
               razpravljati. Verjetno tudi ostalih 20 članov odbora. Za božjo voljo. Potem mi
               povejte naslednje oziroma naj predstavnik vlade pove naslednje. Ali nam je to, kar
               smo dobili včeraj v zapečateni kuverti s to oznako <q>"Uradna tajnost - interno"</q> in
               kjer, da ne bo nesporazuma, čisto za vsako državo, članico NATA pove mnenje oziroma
               oceno ali je za ali je proti ali ni eno ali ni drugo. Ali je to samo zato, da smo mi
               to prebrali ali lahko o tem tudi komentiramo. Mislim, da smo zato tukaj, da to tudi
               ustrezno komentiramo. Moje vedenje o nekaterih državah, ki so tukaj navedene, je malo
               drugačno in jaz bi rad to pokomentiral. Če mi pa prepoveste to komentirati, potem je
               druga stvar. Hvala.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Kolega Hvalica! Vsekakor imate vso pravico do komentarja, ampak poročilo je
               pripravilo Ministrstvo za zunanje zadeve. Navaja dejstva in navaja njihovo oceno
               oziroma pregled stanja. Vsakdo od nas ima seveda vso pravico, da ima o tem drugačno
               mnenje, ker ima vsakdo od nas tudi svojo osebno izkušnjo ali pa še kakšen drug
               kontakt, ampak uradno stališče Ministrstva za zunanje zadeve je zapisano v tem
               gradivu. V kolikor pač ocenjujete, da je gradivo nekorektno, potem je to ene vrste
               pripomba. V kolikor pa želimo razpravljati o tem, da se gradivo spremeni, je to druge
               vrste pripomba, ampak kolega, ne bom odločal o tem oziroma zapiral razprave. Sem
               zato, da vam odgovor na to vprašanje posreduje predstavnik vlade, ki je gradivo
               pripravil, in če ste zato, damo besedo predstavniku<gap n="..."/></p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Ne, bi prosil najprej repliko na vašo<gap n="..."/></p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Prosim gospod Hvalica.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Hvala lepa. Najprej bi samo povedal. Super proceduralno, da moj mikrofon ne dela,
               ampak pustimo to. Lepo vas prosim predsednik, da mi ne polagate na usta besede, ki
               jih nisem izrekel. Nisem govoril o nekorektnosti ali korektnosti tega, lepo vas
               prosim. To je pač gledano z neke politične opcije to tako, ampak to ne pomeni, da ni
               korektno, je pač drugače kot vidim, kot sem zaznal kot živo bitje in parlamentarcies
               in zato ne mi govoriti o korektnosti. Kdo pa je to rekel in protestiram, da
               ponarejate moje besede. Hvala lepa.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Hvala lepa kolega poslanec. Besedo dajem predstavniku vlade. Potem gremo po vrstnem
               redu tako, kot so se prijavili. Gospod Peterle je prosil, je dvignil besedo pred
               gospodom Lešnikom. 
               </p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Spoštovani! Jaz menim, da gre za drugo sejo danes kot je bila včeraj in da je še
               naprej upravičeno to, kar predlaga gospod poslanec Pahor in jaz ta predlog podpiram
               in sem za to, da odpremo tudi to točko. Meni je vseeno kdaj oziroma kje v dnevnem
               redu. Tudi sam bi imel kakšna vprašanja, ker se počutim neinformiranega, je pa prav,
               da so v tako pomembnih zadevah kot je vprašanje NATA ali Evropske zveze, o čemer bomo
               tudi odločali v kratkem, da smo vsaj tukaj dobro informirani. Berem danes v
               Ljubljanskem Dnevniku o toplih žarkih v Koebenhavnu, vendar iz članka ne razberem, v
               čem je zdaj ta nova toplina na Danskem. Beremo o ostrini iz Washingtona, vendar iz
               članka sploh ni razvidno, za kaj gre, ko se je predsednik vlade pogovarjal z
               obrambnim ministrom Združenih držav. Bi pa rad vedel od vlade, za kaj je dejansko šlo
               in mislim, da je predlog gospoda Pahorja zelo na mestu in jaz ga podpiram in prosim,
               da ga daste na glasovanje. Hvala.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Hvala lepa. Kolega Lešnik.</p>
            </sp>
            <sp who="SDT2:LešnikZoran">

               <speaker>ZORAN LEŠNIK:</speaker>

               <p>Samo vprašanje. Poglejte, o tem, kar je kolega Hvalica govoril, o tem gradivu, ki
               smo ga dobili včeraj, ne vem zdaj, kje, mogoče sem to dobil včeraj, to sem dobil
               predhodno, je popolnoma enako, samo da je malo drugače zloženo. Isti material je,
               informacija o približevanju Republike Slovenije strukturam atlantskega zavezništva,
               evo tu, enak je naslov, samo da je drugače zloženo. Eno smo dobili za 4. sejo, eno
               smo dobili včeraj. Postavljam vprašanje zdaj, zakaj to, na drugi strani pa recimo ne
               moremo dobiti zapisnika in se bi morali tam iti na računalnik, gledati, kaj zdaj v
               zapisniku piše. Tako da jaz imamo samo to vprašanje in zdi se mi pa, da če že vrabčki
               čivkajo o atlantski zvezi in o našem vključevanju, da verjetno ni potrebno zaprte
               seje, ne glede na to, da imamo strogo zaupno gor. Hvala.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Kolega Lešnik, samo v pojasnilo. Kolega Hvalica ni govoril o teh dveh gradivih, ki
               jih imate tukaj, ampak je govoril o gradivu, ki ga je pripravilo Ministrstvo za
               zunanje zadeve in ki govori o pregledu stališč in o odnosov posameznih držav, članic
               Zveze NATO do širitve Zveze NATO in njihovega odnosa do Slovenije. To gradivo ste
               dobili včeraj in to gradivo je označeno s stopnjo zaupnosti. Želi predstavnik vlade
               besedo?</p>
            </sp>
            <sp who="SDT2:unknown-M">

               <speaker>GOSPOD____________:</speaker>

               <p>Gospod predsednik, spoštovane poslanke in poslanci! Jaz bi rad samo v imenu vlade
               poudaril, da<gap n="..."/></p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Oprostite<gap n="..."/> <stage>(Ni vključen!)</stage><gap n="..."/> ali smo mi potrdili dnevni red?</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Ne, nismo, razpravljamo o dnevnem redu.</p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p><gap n="..."/> <stage>(Ni vključen!)</stage><gap n="..."/></p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Vsekakor, o ničemer nismo glasovali, če ste opazil, kolega poslanec.</p>
            </sp>
            <sp who="SDT2:unknown-M">

               <speaker>GOSPOD____________:</speaker>

               <p>Jaz bi samo rad v imenu predlagatelja dokumenta, ki ima naslov <q>"Pregled dosedanjih
               in načrtovanih aktivnosti v zvezi s slovenskim pridruževanjem NATU do vrha NATA
               julija 1997 v Mardiru v državah članicah NATO"</q> poudaril, da smo mnenja, da gre za
               pristop, gre za stališča, tudi drugih držav, naših partneric, naših sobesednikov, ki
               so bila izrečena pod zelo obvezujočo predpostavko, da gre za pogovor, ki ni pogovor
               za javnost, ampak je pogovor na diplomatski ravni, na politični ravni in se lahko
               tudi seveda uporablja samo v
               takšnem kontekstu. Večina vlad, kot se tudi vidi iz samega dokumenta, večina vlad,
               članic NATO ima zelo dosledno in trdno stališče, da po državah kandidatkah javno ne
               govori, ampak čaka na dokončno odločitev, ki bo sporočena verjetno na madridskem
               vrhu.</p>
               <p>Nekatere države, samo nekatere države iz svojih specifičnih razlogov, med temi
               državami je na našo, da tako rečem srečo, tudi Italija, ki nas eksplicitno in javno
               podpira in še kakšna druga država, ampak večina držav želi in pričakuje, da bomo
               respektirali, da ne bomo skozi medije, skozi javnost prenašali njihova stališča in
               nam niso dali pooblastila o tem, da govorimo o njihovih stališčih. Zaradi tega
               prosim, da se ta dokument obravnava na seji odbora kot zaupen, interni dokument brez
               prisotnosti javnosti. Zelo pa bodo dobrodošle vsake drugačne observacije, vsaka
               drugačna stališča, ki so jih člani te visoke hiše lahko slišali ob svojih stikih,
               poudarjam tudi, da je ta dokument zaključen z 22.4.1997 in za razliko od gospoda
               Peterleta sem zelo vesel, da ni v novinarskih sporočilih o obiskih predsednika
               Drnovška in ministra bolj specifičnih in bolj kompromitantnih izjav, ki bi prenašale
               stališča in izjave sobesednikov, na način kakor si tega najbrž predsednik Drnovšek ne
               bi želel, niti njihovi sobesedniki.</p>
               <p>Skratka, tu sta dve ravni obravnave. Na žalost teh dveh obiskov, ki sta še vedno v
               teku, nismo mogli vključiti v to informacijo. Ampak mislim, da bo ena izmed prvih
               obveznosti Vlade, da tudi ta poročila prinese, ker gre tudi za serijo obiskov, v
               katerih se še vedno formira odnos do naše države. Kot rečeno, mi si želimo razprave
               in to čimbolj kreativne razprave na današnji seji in tudi sleherno napotilo bo
               dobrodošlo, ker je akcija še v teku. Vendar podatkov o stališčih vlad, ki jih imamo
               tukaj in naših ocen ne moremo obravnavati javno, ker je to konec diplomatskega dela.
               Potem lahko zapremo trgovino. Hvala lepa.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Hvala lepa. Želi še kdo besedo? <stage>(Ne.)</stage> Potem nas najprej čaka odločanje o predlogu,
               ki ga je posredoval poslanec Hvalica. Skratka, opozarja na gradivo, ki je zaprto in v
               kolikor želimo o tem gradivu razpravljati, potem je treba sejo zapreti za javnost.
               Zato bom najprej povprašal še enkrat gospoda Hvalico. Sprašujem, ali po pojasnilu
               predstavnika vlade, še vedno predlagate razpravo o tem dokumentu, ker v tem primeru
               moram predlagati, da se seja v tem delu zapre za javnost.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Gospod predsednik, mislim, da je vsak material, ki ga tu dobimo namenjen neki
               razpravi, ne pa nekemu tihemu absolviranju. Meni se zdi nekaj popolnoma normalnega.
               Nisem predlagal, da je seja zaprta. Nisem predlagal, da je seja odprta. Ugotavljam
               samo, da imamo takšen material in sprašujem, ne bi rad kršil poslovnika. Sprašujem
               kakšna bo ta seja. Ali bo zaprta ali odprta? Na vas je, gospod predsednik, da
               odločite. Ne pričakujte pa, da bom  jaz zaradi tega, ker je tu nek material, da bom jaz samo
               rekel, s tem materialom sem seznanjen. Verjetno je potrebno tudi marsikaj tu
               pokomentirati. Hvala lepa.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Kolega poslanec, jaz bom seveda zagotovo dovolil razpravo pri točkah in točke
               dnevnega reda imamo prav zato, da bi o tem razpravljali. Ne bom pa dovolil javne
               razprave o katerikoli trditvi v gradivu, ki je označeno s stopnjo zaupnosti, in za
               katero, kot nam je povedal predstavnik vlade, vlada nima pooblastila, da bi z njim
               seznanjala našo ali svetovno javnost. Posamezne države, članice Zveze NATO, so se
               odločile, da svojega stališča ne bodo posredovale javnosti, razen tistih držav, ki so
               to javno že povedale. Doslej lahko identificiramo predvsem dve državi, ki sta to
               javno storili: eno je Republika Italija, drugo je pa Kanada, ki je jasno zapisala,
               katerih šest držav bo podprla v prvem krogu širitve Zveze NATO. Vse druge države so
               na tak ali drugačen neformalen način stvari sporočile javnosti, vendar o tem ne
               moremo razpravljati kot o uradnem stališču posamezne države. Mi pa smo zahtevali na
               seji Odbora za mednarodne odnose pregled stališč posameznih držav. In ker nam je
               vlada pri tem ugodila, je normalno dokument tudi označila z določeno stopnjo
               zaupnosti. Zato ne bom dal na glasovanje predloga, da se sejo zapre za javnost.</p>
               <p>Drug predlog, s katerim imamo danes opraviti, pa je pobuda poslanca Pahorja, ki se
               mu je pridružil tudi poslanec Peterle, da razširimo dnevni red današnje seje in
               uvrstimo tudi točko dnevnega reda <q>"vprašanja in pobude poslancev"</q>.</p>
               <p>Rad bi vas opozoril, da je današnja seja skupna seja Odbora za mednarodne odnose in
               Odbora za obrambo. V tem delu, ko se pogovarjamo o našem dnevnem redu, je to samo še
               naša seja. In zato predlagam, da se o vprašanjih in pobudah poslancev pogovarjamo na
               seji Odbora za obrambo. V kolikor bomo izglasovali sklep, da se ta točka uvrsti na
               dnevni red, bom predlagal, da gre ta točka kot točka 3.a), ko izčrpamo skupno točko
               dnevnega reda, to je Zveza NATO oziroma približevanje Zvezi NATO.</p>
               <p>Želi kdo besedo? Če ne, potem dajem na glasovanje predlog poslanca Pahorja, da se
               dnevni red seje Odbora za mednarodne odnose razširi s točko <q>"vprašanja in pobude
               poslancev"</q>. Kdo je za ta predlog, naj, prosim, to potrdi z dvigom rok - glasujejo
               samo člani Odbora za mednarodne odnose.</p>
               <p>Kdo je za? <stage>(... članov.)</stage> Je kdo proti? <stage>(... članov.)</stage></p>
               <p>Sklep je izglasovan.</p>
               <p>Zato na dnevni red dajem tudi točko <q>"vprašanja in pobude poslancev"</q> kot točko 3.a).</p>
               <p>Mislim, da smo s tem izčrpali vse razprave.</p>
               <p>Glasujemo o dnevnem redu kot celoti.</p>
               <p>Kdo je za? <stage>(... članov.)</stage> Je kdo proti? <stage>(Nihče.)</stage></p>
               <p>Ugotavljam, da je dnevni red sprejet.
               </p>
               <p>Prehajamo na <title>1. TOČKO DNEVNEGA REDA - POTRDITEV ZAPISNIKOV 5. IN 6. SEJE ODBORA
                  ZA MEDNARODNE ODNOSE.</title> Osnutka zapisnikov sta na vpogled v okolju Lotus Notes.
               Želi kdo razpravljati o zapisnikih? <stage>(Ne želi.)</stage> Potem vas želim opozoriti, ker
               zapisnik ni v pisni obliki priložen današnji seji, da smo na 6. seji Odbora za
               mednarodne odnose pod točko dve v zvezi s približevanjem zvezi NATO razpravljali in
               sprejeli naslednje sklepe. Sklepi so bili predhodno posredovani vladi in vlada je del
               odgovorov, ki se vežejo na predlog naših sklepov že posredovala. Naj vas samo
               spomnim, kaj smo takrat sklenili.</p>
               <p>Prvič - odbor se je seznanil z informacijo o približevanju Republike Slovenije
               strukturam atlantskega zavezništva in pozval Vlado Republike Slovenije, da še okrepi
               dejavnosti povezane z vključevanjem Republike Slovenije v zvezo NATO.</p>
               <p>Drugič - Odbor za mednarodne odnose poziva Vlado RS, da mu posreduje pisno poročilo
               o oceni pričakovanih obveznosti, ki jih bo morala prevzeti Republika Slovenija v
               vključevanju zvezo NATO. Vlada RS naj odboru posreduje tudi oceno obveznosti in
               stroškov slovenske udeležbe o posameznih mednarodnih operacijah, kot je naprimer
               operacija v Albaniji.</p>
               <p>Tretjič - odbor poziva Vlado RS, da mu posreduje poročilo o vključevanju Republike
               Slovenije operacijo SFOR.</p>
               <p>Četrtič - odbor bo skupno izjavo parlamentarnih strank v podporo slovenskemu
               vključevanju v zvezo NATO z dne 17. aprila 1997 posredoval vsem Odborom za mednarodne
               odnose parlamentu članic zveze NATO.</p>
               <p>Petič - vlada naj pripravi pregled dosedanjih aktivnosti in doseženega stanja pri
               zagotavljanju podpore v državah članicah zveze NATO v obliki, kot je bila
               pripravljena informacija o kandidaturi Republike Slovenije za nestalno članico
               varnostnega sveta OZN za obdobje 1998/99 dne 13. marca 1997.</p>
               <p>Šestič - Odbor za mednarodne odnose oziroma Služba za mednarodne odnose naj pripravi
               pregled dosedanjih aktivnosti Državnega zbora za vključitev v zvezo NATO, predvsem
               mednarodnih stikov ter dejavnosti Odbora za mednarodne odnose.</p>
               <p>Teh šest sklepov smo predhodno posredovali vladi in nanjo prejeli tudi tri pisne
               odgovore, ki smo vam jih danes že distribuirali kot gradivo za sejo.</p>
               <p>Ker ugotavljam, da ni razprave, dajem v potrditev zapisnik 5. in 6. seje Odbora za
               mednarodne odnose. Ugotovimo sklepčnost!</p>
               <p>Kdo je za? Je kdo proti? <stage>(Nihče.)</stage></p>
               <p>Ugotavljam, da sta oba zapisnika sprejeta. <title>2. TOČKA - INFORMACIJA O
                  PRIBLIŽEVANJU REPUBLIKE SLOVENIJE STRUKTURAM ATLANTSKEGA ZAVEZNIŠTVA -
                  nadaljevanje razprave.</title> Kolegice in kolegi! Predlagam, da 2. točko združimo s
                  <title>3. TOČKO - VKLJUČEVANJE SLOVENIJE O POLNOPRAVNEM ČLANSTVU ZVEZE NATO.</title>
               Točko dve smo obravnavali samo na Odboru za mednarodne odnose, 3. točka pa je
               uvrščena na dnevni red na podlagi sklica izredne seje za 14. maj, ki je bila sklicana
               na zahtevo dveh strank, Socialdemokratske stranke in Krščansko demokratske stranke in
               dejstva, da je gradivo, ki je pripravljeno za to izredno sejo s strani predsednika
               Državnega zbora bilo dodeljeno v obravnavo dvem delovnim telesom. Gradivo na temu
               Evropska unija je bilo dodeljeno Komisiji za Evropske zadeve, gradivo na temo NATO pa
               Odboru za obrambo  Državnega
               zbora. Predsednika Državnega zbora sem pisno obvestil o mojih pomislekih, o
               matičnosti posameznih delovnih teles. Žal mojih pomislekov ni upošteval in mi je
               odgovoril v pisni obliki, odgovor v pisni obliki ste danes tudi prejeli, vseeno pa
               ocenjujem, da je Odbor za mednarodne odnose, če že ne matično, pa zagotovo zelo
               zainteresirano delovno telo, zato sva se s predsednikom Odbora za obrambo dogovorila,
               da imamo skupno sejo v tem prostoru danes ob 10. uri in da skupaj obravnavamo ti dve
               oziroma to točko dnevnega reda.</p>
               <p>Zato najprej sprašujem člane Odbora za mednarodne odnose, ali se strinjate s tem, da
               točko 2 in 3 združimo?</p>
               <p>Kdo je za? Hvala. Je kdo proti? <stage>(Nihče.)</stage></p>
               <p>Ker je matično delovno telo Odbor za obrambo, predajam besedo predsedniku Odbora za
               obrambo.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala, gospod Kacin. Torej v imenu Odbora za obrambo vas vse lepo pozdravljam, prav
               tako tudi prisotne novinarje in vse naše poročevalce, ki so se udeležili te seje.
               Glede na to, da je naša prejšnja seja Odbora za obrambo, se ni končala, ampak je
               prekinjena, zato tudi zapisnika danes nimamo, tako da teh formalnih zadev ne bomo
               imeli in bomo lahko šli takoj na tisto osnovno točko, ki je. Kot je že gospod Kacin
               povedal, je matično delovno telo, zdaj ne bomo zahajali v proceduro, kar se nanaša na
               NATO, Odbor za obrambo, zato pač bomo to točko obravnavali skupaj. Zakaj sva se z
               gospodom Kacinom dogovorila za skupno sejo? Tudi zato, ker menimo, da je problematika
               Evropske unije in pa NATA, jaz bi rekel kompatibilna in se marsikdaj prepleta in zato
               je prav, da imamo tudi člani obeh odborov informacije z drugega odbora, se pravi
               drugo gradivo. Da pa ne bi to dvakrat obravnavali in dvakrat naših gostov, s tem
               rečem mučili po nepotrebnem, pa se o enakih stvareh pogovarjali, zato menim, da je
               prav, da je ta naša seja skupna. Zdaj, jaz menim, da se tudi člani Odbora za obrambo
               strinjajo, da imamo skupno sejo in da ne bo kakšnih nepravilnosti.</p>
               <p>Glede na to, da je tudi predsednik Odbora za mednarodne odnose dal to na glasovanje,
               dam tudi jaz, če se strinjate, da imamo skupno sejo z Odborom za obrambo. So mogoče
               kakšni pomisleki? Če ni, potem bi prosil, če to potrdimo z dvigom rok, da bo
               legitimno.</p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Dobro. To se pravi, da nadaljujemo s sejo.</p>
               <p>Glede na to, da smo mi uvrstili na dnevni red samo vključevanje, menimo, da je tudi
               v vključevanju mišljena tudi informacija o približevanju Republike Slovenije in
               menim, da, zdaj šele vidim, da je dobro, da smo se dogovorili, ker bi namreč rad,
               preden začnemo, sprožil pač eno vprašanje, ki mislim, da ni tako nedolžno, ker o tem
               smo namreč slišali tudi v Bruslju, o pretoku informacij. Glede na to, da je vlada - zdaj konec koncev ni
               pomembno, katero ministrstvo je pripravilo gradivo, ki se nanaša tudi na področje
               obrambe, pa ga v bistvu Odbor za obrambo ni dobil, ni videl, zato menim, da bi bilo
               prav, da gradivo, ki ga pripravi, ne glede na to, kateri resor vlade, ki se nanaša na
               obrambno področje, da tudi če zahteva drug odbor, da ga Odbor za obrambo dobi v
               vednost. Menimo, da je to prav, ker navsezadnje v poslovniku jasno piše, da
               poročevalec je matično telo na seji Državnega zbora. In če odbor nima vseh gradiv, ki
               jih mogoče drugi imajo, pa se nanaša na to področje, potem tudi ta poročevalska
               funkcija ne more biti takšna, tako kvalitetna, kot bi lahko bila. Zato pričakujem, da
               bomo v bodoče, če bo neko gradivo izdelano, da bo Odbor za obrambo, tudi če se gre za
               obrambo - upam, da me razumete, da ne ponavljam kar naprej - da bo tudi seznanjen s
               tem gradivom. Jaz mislim, da je to normalna procedura, normalen postopek. In tudi, če
               je strogo zaupno, saj navsezadnje če znajo drugi odbori ravnati s tem gradivom, potem
               bo verjetno tudi Odbor za obrambo s tem gradivom znal primerno ravnati. Zdaj toliko
               za ta uvod.</p>
               <p>Sedaj pa prehajamo na naš osnovni dnevni red. Torej, zakaj je ta seja. Ta seja
               odbora je zaradi zahteve za sklic izredne seje Državnega zbora Republike Slovenije,
               kjer bi se naj razpravljalo o pripravljenosti Republike Slovenije za vstop v Evropsko
               zvezo in pa vključevanje Slovenije v polnopravno članstvo Zveze NATO. Kot je že bilo
               omenjeno, je zahtevo za ta sklic - so podale poslanske skupine Socialdemokratske
               stranke in pa Slovenskih krščanskih demokratov. To ste dobili člani odbora v gradivu
               in to pomeni tudi, ker v Zvezi z NATOM je poročevalec Odbor za obrambo, to se pravi,
               moramo obravnavati gradivo, ki nam je na razpolago, ki smo ga dobili, in pa da
               formiramo sklepe, za katere se bomo danes dogovorili, o katerih bomo razpravljali
               tudi na tej izredni seji Državnega zbora.</p>
               <p>Dobili smo nekaj gradiv, ki smo vam jih posredovali. Tudi danes ste prejeli na klop
               predlog teh sklepov, ki bi jih naj danes obravnavali. Glede na to, da so na današnjo
               sejo prišli poročevalci iz vlade, menimo, da bi bilo prav, da začnemo z informacijo o
               dosedanjem delu na tem področju, kaj je bilo storjenega s tem, da bi pa potem
               nadaljevali s poročili, s konkretnim delom. Zato bi naše poročevalce, ki se bodo
               želeli vključiti v razpravo, naprosil, da bi bili - upam, da mi ne bodo zamerili, če
               bom uporabil ta izraz - zelo konkretni in ne predolgi, ker potem računam, da bodo
               naši člani želeli postavljati tudi vprašanja. In bi mogoče tisti drugi del, tiste
               detajle mogoče preko vprašanj rešili, tako da razprava ne bi bila predolga, ker
               gradivo je zelo obsežno. Gre za vključevanje v NATO, in da bi nam ostalo še nekaj
               časa za postavljanje vprašanj.</p>
               <p>Pa bi začeli s poročili vlade, pa bi mogoče naprosil najprej predstavnike
               Ministrstva za obrambo, bi mogoče za začetek naprosil predstavnike Ministrstva za obrambo. Prosim, da nam
               podate poročila, tisto kar menite, da boste lahko zajeli tako zgoščeno, da bo
               informacija podana. Prosim.</p>
            </sp>
            <sp who="SDT2:unknown-M">

               <speaker>GOSPOD __________:</speaker>

               <p>Hvala lepa, gospod predsednik. Z gospodom ministrom Turnškom sva se dogovorila, da
               naredim ta prvi uvod glede na samo strukturo informacij, ki pa so predložene, bo tudi
               potem jasno kdo odgovarja na katera vprašanja oziroma katera gradiva predstavi kateri
               izmed udeležencev današnjega sestanka s strani vlade.</p>
               <p>Prosil bi tudi, gospod predsednik, da sprejmete tudi aktivno udeležbo v današnji
               razpravi tudi našega veleposlanika v Bruslju, dr. Cizlja, ki gotovo lahko osvetli
               razpravo tudi z dodatnih zornih kotov.</p>
               <p>Poskušal bom, tako kot ste me pozvali, biti kratek pri tem uvodu. Posebej, ker je
               treba imeti pred očmi, da se za člane Odbora za mednarodne odnose razprava o tem
               gradivu ponavlja. Ne gre sicer za identično gradivo, vendar pa v bistvu gre za
               gradivo z enako vsebino in minimalnimi razlikami, ki pa je pripravljeno kot gradivo
               vlade za izredno sejo Državnega zbora.</p>
               <p>V gradivu so izpostavljeni nekateri ključni trenutki, ki so že od 20.12.1993 z
               odločitvijo, z prvo opredelitvijo Slovenije za približevanje NATO o dopolnilih k
               resoluciji o izhodiščih nacionalne varnosti, pravzaprav trasirale opredelitev
               Slovenije za vključitev v NATO. Mislim, da bi bilo treba ob tem poudariti nekaj kar
               na začetku tega gradiva ni, namreč, da je vsaj načelno in tudi v konkretnih
               dejavnostih obrambnega ministrstva orientacija za vključevanje v zahodno obrambno
               zvezo bila prisotna že od samega začetka, od osamosvojitve naše države.</p>
               <p>Eno od prelomnih točk, ki bi jo izpostavil, je tudi sklep Državnega zbora iz
               11.4.1996, ki je slovensko opredelitev za NATO formuliral na sledeči način:
               <q>"Republika Slovenija želi zagotoviti svoj temeljni varnostni interes v okviru sistema
               kolektivne obrambe, ki ga omogoča članstvo v NATO."</q> Ta kratek vpogled v kontinuiteto
               opredelitev Državnega zbora sklenil samo z ugotovitvijo, da je za trenutno fazo
               razprave o vključitvi Slovenije v nato v prvem krogu izredno pomembna skupna izjava
               vseh političnih strank slovenskega Državnega zbora, ki je imela velik mednarodni
               odmev, o tem, da je to enotna volja slovenskega parlamenta. Ta izjava je bistveno
               okrepila pozicijo naše države v
               procesu približevanja. Jaz bi izpostavil tudi dejstvo, da je Slovenija med prvimi
               partnerskimi državami začela sodelovati v dialogu z NATO-m in da se je to zgodilo že
               17. aprila 1996. leta in da je Slovenija že v prvem krogu predstavila svoje poglede
               na širitev NATA in pomen širitve za celovito evropsko varnost. V drugem krogu, ki je
               potem sledil 10. julija 1996, je Slovenija predstavila svoj politični in gospodarski
               ustroj. V tretjem, zadnjem krogu dialoga 30. septembra 1996 je Slovenija predstavila
               svojo varnostno obrambno dimenzijo. Mislim, da je prav, da izpostavim to, da je NATO
               zelo ugodno ocenil, tako dialog s Slovenijo kot tudi rezultate oziroma dejstva, ki so
               jih visoki predstavniki NATA ugotovili na terenu, ko so prihajali na obiske, bodisi
               na politični ravni ali na vojaški ravni. Dialog je bil zaključen z obiskom doktorja
               Janeza Drnovška, predsednika slovenske vlade na sedežu NATA v Bruslju 22. aprila
               1997.</p>
               <p>Kar zadeva izpolnjevanje kriterijev za članstvo, ki so v tem gradivu elaborirane, bi
               izpostavil to, da dejansko v razgovorih z vladami, ki jih je imelo zunanje
               ministrstvo oziroma, ki jih je imela vlada v celoti, k temu pa prištevam tudi vse
               stike, ki ste jih imeli vi člani Državnega zbora, pravzaprav nikjer niso postavljali
               pod vprašanje dejstva, da Slovenija pet temeljnih kriterijev za vse partnerske
               države, ki se želijo vključiti v resen krog kandidatk za članstvo, izpolnjuje, od
               stabilnega in verodostojnega sistema politične demokracije do uspešnega uveljavljanja
               načel tržnega gospodarstva, človekovih pravic, varstva narodnostnih manjših,
               demokratičen nadzor nad vojaškimi strukturami in pa seveda pomembno vprašanje odnosi,
               urejeni odnosi s sosedi. S tem v zvezi bi poudaril, da se tudi v zadnjem času v vseh
               pogovorih o naših kandidaturi temu vprašanju daje velik pomen in da se tudi
               najnovejše pobude vlade, da se pogodbeno urejajo odnosi s sosedi, mislim tukaj na
               Hrvaško predvsem, tudi z drugimi sosedi, da to povečuje reating naše države, kajti
               velja kot načelo, da NATO ne želi sprejemati nove članice, ki bi vnašale v
               organizacije bilateralne probleme, takšnih nekaj primerov imajo, najbolj znan je
               primer med Grčijo in Turčijo. Ko govorimo o prednostnih Slovenije, bi izpostavil
               argument, da ima Slovenija med vsemi državami kandidatkami, ali najbolj trdno ali
               vsaj je v krogu kandidatk, ki imajo najbolj trdno gospodarstvo in da lahko s tega
               stališča prispeva k pokrivanju stroškov za svojo lastno obrambo in za vključevanje v
               NATO. Ta argument bo posebno bistven v Združenih državah Amerike, kajti očitno je, da
               odločitev v senatu in kongresu v prid širitve NATA že na načelni ravni, da bo v
               veliki meri odločilno od tega, kakšno bo finančno breme.  Drugih argumentov ne bi našteval, ker so bili tudi v
               tej hiši že velikokrat objavljeni in premlevani v javnosti tako, da bi sledil
               sugestijo gospoda predsednika, da ostanem kratek. Kot zelo pozitiven element za
               vključitev Slovenije v prvi krog širitve NATA, se nam šteje do sedaj izkazano
               pripravljenost, nas kot partnerske države, da sodelujemo v določenih aktivnostih, ki
               so že vzpostavljene v okviru NATO. Predvsem tukaj mislim na sodelovanje v okviru
               partnerstva za mir, ampak tudi druge oblike sodelovanja. V najnovejšem času je to
               gotovo sodelovanje v okviru multinacionalne akcije za vzpostavitev miru in
               stabilnosti v Albaniji, ravno tako vsakršno drugo sodelovanje - o tem bo to gospod
               minister Turenšek podrobneje govoril - sodelovanje pri stabilizaciji razmer v naši
               soseščini, v jugovzhodnem delu Evrope.</p>
               <p>Ko gre za bilateralno sodelovanje Slovenije z državami članicami NATO, bi poudaril,
               da je Slovenija podpisala vrsto bilateralnih sporazumov o obrambnem sodelovanju, ki
               so gotovo prispevali k pozitivnemu stališču tistih držav, s katerimi takšne sporazume
               imamo do Slovenije kot nove članice NATO. Tukaj so v gradivu podrobneje naštete
               države, s katerimi takšne sporazume imamo. Gospod predsednik! Če dovolite, bi sklenil
               ta uvod z ugotovitvijo iz nekaterih začetnih pravzaprav posegov v razpravo danes.
               Seveda odločitev o tem, katere države bodo povabljene v prvi krog NATO, v trem
               trenutku še ni padla oziroma mi nismo tam, kjer se bo ta odločitev sprejela. Mislim
               pa, da lahko na podlagi vseh, tudi informacij, ki jih dobivamo od predstavnikov tujih
               vlad, da imajo občutek, da je Slovenija zlasti v zadnjem času naredila zelo veliko,
               da je povečala svojo prisotnost, svojo vidnost, da je dala verodostojne podatke o
               svojih namenih in predvsem tudi, da je zelo razločno artikulirala politično voljo na
               osnovi nacionalnega konsenzusa. Tako, da s tega stališča seveda ne bi želel na koncu
               dajati ocene v odstotkih, kakšne možnosti imamo, ker vendarle to ni tekma v kateri bo
               nekdo dobil nekdo izgubil, ampak dejstvo je to, da smo, da imamo lahko občutek, da
               smo naredili tisto, kar smo morali in kar se je od nas pričakovalo, seveda odločitev
               pa sama postaja čedalje bolj kompleksna, čedalje širši krog držav se omenja v okviru
               bodoče strukture, nove varnostne strukture Evrope in seveda z večanjem števila
               kandidatov, držav kandidatk, ki svoje aspiracije za članstvo v NATU prijavlja. Bolj
               kredibilna postaja tista teza, po kateri se pač lahko začne z nekim ozkim krogom in
               se počaka nato, da se ta širši interes potem uresničuje skozi nek proces, ki lahko
               traja več let. Hvala lepa za priložnost, da utemeljim to.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Predvidevam, da se gospod Turenšek sedaj vi, po dogovoru. 
               </p>
            </sp>
            <sp who="SDT2:TurnšekTit">

               <speaker>TIT TURNŠEK:</speaker>

               <p>Ker temu pravzaprav ni kaj več dodati, jaz bi raje potem na konkretna vprašanja, ki
               bi bila, odgovarjal. Jaz bi samo opozoril na nekatera gradiva, ki so bila dodatno na
               vašo željo tukaj vključena. In sicer je to gradivo: poročilo o vključevanju Republike
               Slovenije odnosno slovenske vojske v operacijo <q>"Janguard"</q> <stage>(?)</stage> v sestavi SFOR-ja, ker
               je bilo dodatno gradivo, ki je bilo zahtevano; in pa seveda zahtevano neko gradivo
               ocenjevanja stroškov, ki je bil tudi seveda sklep, da se ga v pisni obliki predloži.
               Ti dve gradivi sta dodatno dodani. Zdaj, če bi potem se pokazalo v razpravi, da je
               potrebno seveda kaj tega dopolniti, bi jaz to z veseljem dopolnil.</p>
               <p>Bi pa morda dal samo še en kratek komentar k oceni obveznosti in stroškov Republike
               Slovenije ob vključitvi v NATO. Seveda, to so ocene, to so nekatere projekcije.
               Točnega izračuna v tem hipu je nemogoče dati, predvsem zaradi tega, ker je seveda
               potrebno videti glede stvari, ki bodo definirane s pogajanji med NATOM in državo
               kandidatko, in seveda tudi izhodišča, do katerih se bo morala potem Republika
               Slovenija šele opredeliti. Iz vsega tega bo potem šele v dialogu, h kateremu, upam,
               bomo povabljeni, možno v nadaljevanju podati točne podatke. Ta študija pač izhaja iz
               neke ocene, ki je bila dana v kongresu in seveda iz tega ven potem projekcija, ki smo
               jo izračunali za Slovenijo. Tako, da prosim, da to ni zdaj nek ekzakten izračun
               stroškov, pač pa je v mejah ocene. Mi smo to oceno primerjali tudi z ocenami, ki so
               jih naredili v Zvezni republiki Nemčiji, odnosno v NATU samem. Tam so - ta ocena
               lahko niha tudi za 100 do 150%. Vendar se stvari gibljejo za Slovenijo tam okoli - v
               rangu velikostnega razreda 10 milijonov dolarjev letno dodatnih stroškov k tem
               stroškom, ki jih že sicer imamo predvidene za obrambo. Pri čemer moram povedati, da
               je ena reč, ki jo je treba zelo resno v tem pripravljalnem obdobju narediti - je
               seveda transparentnost slovenskega proračuna odnosno proračuna za vojsko. Ta proračun
               je v tem hipu nekoliko zamegljen in je zelo težko razložljiv, ni pa seveda
               transparenten. Če želite seveda potem vedeti, kakšne ukrepe odnosno že tečejo, že
               nekaj časa, že od prej, kako to transparentnost povečati, pa lahko potem kasneje
               razložim. Ampak mislim, da to zdajle ni neposredno vprašanje te debate.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala, gospod Turnšek. Želi še kdo od naših gostov? Dr. Cizelj, imate besedo.</p>
            </sp>
            <sp who="SDT2:CizeljBoris">

               <speaker>GOSPOD DR. CIZELJ:</speaker>

               <p>Hvala lepa. Jaz bi rad samo s par besedami zaokrožil to informacijo, predvsem z vtisi
               iz Bruslja. Začel bi z nastopom predsednika vlade, dr. Drnovška, ki je 22. aprila
               nastopil pred Severnoatlantskim svetom, to je glavni organ zavezništva, ki se seveda
               zadnje čase zelo intenzivno ukvarja s problematiko širjenja zavezništva in je tudi
               kot večina drugih kandidatov Slovenija se odločila, da na visoki politični ravni
               zaključi ta dialog, ki smo ga uspešno, tudi  po ocenah, ne samo formalnih, tudi v reakcijah stalnih predstavnikov
               držav članic zelo uspešno zaključil. Rad bi rekel, da je v nastopu predsednika
               Drnovška bilo značilno to, da je v svojem govoru pravzaprav v naprej odgovoril na
               tista vprašanja, ki smo jih lahko anticipirali, da bi jih lahko veleposlaniki v imenu
               držav članic postavila, tako da je v razpravi, ki je sledila, preveval izredno
               pozitiven ton, zelo ugodne ocene, začenjši torej s prvim italijanskim predstavnikom,
               ki je seveda prebral uradno izjavo italijanske vlade, v kateri je bilo jasno rečeno,
               da italijanska vlada podpira Slovenijo za prvi krog. Zanimivo je, da je temu sledil
               nemški veleposlanik, ki je, čeprav vsi dobro poznamo še delitve znotraj nemške vlade
               med obrambnim in zunanjim ministrstvom, rezerviranost kanclerja, vendar je
               veleposlanik <q>"Wandridhofen"</q> s celo serijo superlativov označil dosežke Slovenije in
               čeprav seveda glede na instrukcije, ki jih je očitno tudi za to priložnost dobil, ni
               mogel izreči izrecne podpore Sloveniji za prvi krog, vendar je vse to, kar je v oceni
               navedel, bilo zelo pozitivno, moram reči, da je bilo pozitivneje, kot smo glede na
               siceršnje slike dosedanje Slovenije z Nemčijo pričakovali. Tudi drugi, torej skupno
               je govorilo 13 veleposlanikov oziroma predstavnikov držav članic in lahko rečem, da
               je za vse nas, ki smo tudi povprašali za komentarje in ocene, kako so izgledali ti
               nastopi drugih držav, moram reči, da recimo, ko je bil češki Klaus, se je oglasilo k
               besedi samo 5 stalnih predstavnikov. Imel je nekaj tudi neprijetnih vprašanj,
               vprašanja, ki so se nanašala na delež češkega obrambnega proračuna v skupnem
               družbenem proizvodu, nanašala so se na politični konsenz, ne samo v državi, ampak še
               posebej v parlamentu, kjer je ena od njihovih strank, mislim, da socialni demokrati,
               da zahtevajo referendum in je, moram reči, ta skupna izjava naših strank prišla
               absolutno v pravem trenutku, tako da je predsednik Drnovšek potem lahko Solaniju že
               pred sestankom izročil to izjavo in je Solana prosil, da naj tudi v govoru to omeni,
               seveda normalno, da je bilo v govoru to že predvideno.</p>
               <p>Posebej je bilo tudi poudarjeno, da Slovenija dejansko izpolnjuje vse pogoje in
               mislim, da ob tem, ko sami zdaj v teh tednih, ki so še pred nami, ocenjujemo naše
               možnosti, je treba vedno se zavedati, da niti ena zaveznica v vseh kontaktih, na vseh
               ravneh nikoli ni osporavala, da Slovenija izpolnjuje vse pogoje. Mislim, da smo, še
               zlasti v zadnjih mesecih naredili veliko pravih potez, ki so nam pozicijo okrepile.
               Seveda vsi prav tako dobro tudi vemo, da bo končna odločitev v Madridu vendar
               politična, slonela bo na strateških konsideracijh, seveda vseh zaveznikov, vendar v
               veliki meri Združenih držav. Združene države so pa očitno od vseh zaveznikov najbolj
               disciplinirane in v svojih ocenah, v svojih izjavah ne želijo pred vrhom zavezništva
               prejudicirati svojih konkretnih stališč, ki jih bodo na tem zgodovinskem pomembnem
               srečanju zavzele. Mislim, da smo v zadnjem času tudi naredili precej preboja v
               mednarodnih medijih, med drugim je bila zelo uspešna akcija, ko smo iz Bruslja
               pripeljali v Slovenijo skupino 12 dopisnikov pomembnih časopisov, tudi CNN je prišel
               in seveda, kot ste verjetno tudi informirani, dobili ste gotovo tudi kaj informacij,
               je to rezultiralo celi vrsti zelo pozitivnih člankov, vključno s <q>"Frankfurter Algemeine"</q>, ki sicer za nas
               ni kaj posebej naklonjena.</p>
               <p>Če samo še besedo o stroških. Rekel bi samo to, da seveda je v zvezi s tem
               pravzaprav relativno malo debate bilo v samem NATU kakor tudi v državah zaveznicah,
               največ dejansko še v Združenih državah, ki se pač zavedajo, da bodo morali prispevati
               večji del tega, kar bo dodatnih stroškov v zvezi s širjenjem. Vendar so zadnje ocene,
               ki so bile narejene, pokazale, da ti dodatni stroški pod nekimi normalnimi
               predpostavkami naj ne bi presegli bistveno med 1 in 2% dosedanjega proračuna, kot ga
               zavezništvo predvideva. To se pravi, da s finančnega vidika proces širjenja ne bo
               predstavljal nekega večjega problema.</p>
               <p>Rekel bi še to, da seveda je prav, da tudi v javni razpravi in v našem lastnem
               razmišljanju računamo z obemi možnostmi. Seveda je nujno storiti vse, in mislim, da
               smo storili vse, kar je v naših močeh, ampak se je treba zavedati hkrati tudi tega,
               da zavezništvo ne gre samo na proces širjenja; zavezništvo se hkrati tudi notranje
               prestrukturira in pravzaprav adaptira na nove varnostne pogoje v Evropi in svetu. In
               ko govorimo o stroških, je v zadnjih analizah, ki sem jih lahko videl, rečeno seveda
               med drugim tudi to, da bi pravzaprav v nobenem primeru, ne samo zaradi ruskih zahtev,
               tudi sicer v skladu z novim konceptom zavezništva ni predvideno in ni potreb, da bi
               zavezništvo v novih državah stacionirali neke večje kvote vojaštva. Ampak obratno -
               krepiti sposobno zavezništvo, da je lahko v relativno hitrem času sila gibljiva,
               mobilna, kar pa seveda je že itak koncept zavezništva v skladu z novimi pogoji.</p>
               <p>Po drugi strani pa je govora o novem NATU, tudi v smislu odnosa do partnerjev in
               seveda do Rusije. Kot veste, je v tej listini, ki naj bi se podpisala 27. maja v
               Parizu med Rusijo in zavezništvom, se naj bi formiral tudi poseben posvetovalni organ
               med zavezništvom in Rusijo, kar seveda pomeni eno novo kvaliteto odnosov med njimi.
               Hkrati pa se seveda bo ustanovil tudi namesto dosedanjega Severnoatlantskega sveta za
               sodelovanje novi Evroatlantski partnerski svet. Tu ne gre samo za igro z besedami,
               ampak je iz gradiv, ki so bila na delovnih telesih v NATU že sprejeta in ki gredo
               potem na ministrski svet v Sintri <stage>(?)</stage> in končno na madridski vrh, je definirano, da
               bo v tej novi konstalaciji vsem partnerjem veliko širše odprta možnost ne samo
               sodelovanja na dosedanjih področjih v okviru Partnerstva za mir, ampak praktično v
               odločanju in opredeljevanju nadaljnjih področij, za katere partnerji imajo interes
               sodelovati in se vključevati v delovanje zavezništva. Tako, da mislim, da je treba
               tudi to poudariti, ker to seveda tudi pomeni, da ta ločnica med bodočimi članicami in
               partnerji vendar ne bo tako ostra, kot je to v sedanjih razmerah.</p>
               <p>In še na koncu, kaj lahko od danes do Madrida še storimo. Osebno sem mnenja, da je
               potrebno nadalje lobirati. Seveda še posebej mislim, da se je dobro usmeriti na
               Združene države in na Zvezno republiko Nemčijo.  Delovno politični obiski, predavanja, vse to gotovo
               lahko koristi in seveda tudi nadaljevati akcijo do medijev, ker to lahko vse gotovo
               tudi prispeva k tistemu vzdušju, v katerem bo seveda v vladah teh držav dozorela
               odločitev. Vendar seveda ta komunikacija naj ne bi ostala samo na državno vladni
               ravni. Pomembno je in kot mi je rekel gospod Kacin, je nekaj teh akcij tudi bilo že
               sproženih v sodelovanju s parlamenti držav članic, je treba tudi nadaljevati z
               akcijo. Prav tako seveda med političnimi strankami, tudi nevladne organizacije lahko
               prispevajo k temu in ne na koncu celo pomembne firme v državah zavezništva, ki so že
               doslej naši partnerji ali s katerimi se pogovarjamo, da bomo pri njih kupovali, lahko
               vplivajo na svoje vlade, da bodo odločile nam v korist. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala. Želi še kdo od vabljenih besedo? Ja, prosim.</p>
            </sp>
            <sp who="SDT2:unknown-M">

               <speaker>GOSPOD_____________:</speaker>

               <p>Še za eno novost gre. Kot veste, imamo mi zdaj v zavezništvu tako imenovano
               kontaktno misijo, to je pač delovna oblika, ni polno, malo pravno diplomatsko
               predstavništvo, medtem ko prav pred dvema, tremi tedni je Belgija ratificirala
               konvencijo, s katero se odpira ta možnost in bo seveda potrebno potem tudi ta rang
               predstavništva našega uskladiti in ga seveda dvigniti in seveda imenovati posebnega
               veleposlanika, ki ga bomo imeli. Če bomo člani, potem bo to seveda stalna delegacija
               v samih prostorih NATA, če ne pa seveda kot partnerji v razširjenem partnerstvu s
               polnim statusom DKP-ja. To pa seveda ni samo formalna sprememba, ampak jasno pomeni,
               da bomo tudi preko tega predstavništva seveda veliko bolj dejavni in širše vključeni
               v zelo razvejano dejavnost, ki v zavezništvu poteka.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala lepa. Želi še kdo od vabljenih besedo? Če ne, potem odpiram razpravo glede na
               to, kar smo slišali in pa seveda na gradivo, ki smo ga dobili, o katerem sicer nismo
               razpravljali, zato je tudi gradivo bilo podano, tako da dajem besedo vam. Gospod
               Pahor.</p>
            </sp>
            <sp who="SDT2:PahorBorut">

               <speaker>BORUT PAHOR:</speaker>

               <p>Hvala lepa, gospod predsednik. Minister, gospe in gospodje! Združena lista socialnih
               demokratov meni, da je za varnost Slovenije, varnost v multidisciplinarnem smislu, ne
               samo obrambno, najpomembneje, da se zagotovi napredek gospodarskih in socialnih
               reform. Članstvo v prvem krogu je sicer zelo pomembno, po mojem in našem prepričanju
               tudi zelo koristno za Slovenijo, ni pa ključno v tem smislu, da bi eventualna
               nevključitev v prvi krog pomenila za Slovenijo začetek obdobja nestabilnosti in
               nevarnosti. Vidite, če je temu tako, potem velja ob prizadevanjih za vključitev v
               prvi krog še vedno <stage>(?)</stage>pokasirati glavnino politične energije v Sloveniji v
               nadaljevanje gospodarskih in socialnih reform. Slovenija in slovenska vlada je zelo
               zadovoljna, kadar jo mednarodna skupnost treplja po ramenih, češ, da kaže zelo dobre
               gospodarske, socialne in politične rezultate. Potem mora biti ta ista slovenska vlada
               vse bolj občutljiva tudi na tista mnenja, strokovna in politična, ki opozarjajo, da v
               komperaciji z drugimi srednjeevropskimi državami začenja počasi zaostajati. Če te
               ocene držijo, potem se mi zdi, da je za diskusijo o varnosti, tudi obramabni, za
               Slovenijo enako pomembno, da ob diskusiji o članstvu v NATU v prvem krogu diskutiramo
               tudi to in namenimo skrb tem ocenam, namreč, da začenja Slovenija zaostajati za
               svojimi gospodarskimi in socialnimi reformami.</p>
               <p>Združena lista torej podpira te napore za širitev, za vključitev Slovenije v prvem
               krogu. Opozarja na to, kot je že parkrat rekla, da verjetno odločitev ni v naših
               rokah. Razume sicer interes vlade, da predstavlja slovenski javnosti svoje najboljše
               namene in diplomatsko aktivnost, vendar želi hkrati tudi opozoriti, da odločitev torej ni odvisna od naše
               enotnosti, ampak od enotnosti partnerjev v Zvezi NATO.</p>
               <p>Prej sem tako z nasmehom spremljal diskusijo o tem, kako tajno bi moralo ostati
               gradivo o tem, kdo nas podpira in kdo ne. Moram reči, da vsak večer z zanimanjem
               spremljam precej jasne in precej javne izjave naših vodilnih diplomatov in
               predsednika vlade o tem, kdo nas vse podpira. Ne vem, osebno bi se lotil drugače tega
               posla, ne bi vsak dan, vsakič znova razglašal, kdo nas vse podpira, ker se potem na
               koncu lahko vprašam, kako to, da odločitev o tem, da smo v prvem krogu, že ni
               sprejeta. Ampak to samo na rob mojemu razmišljanju, ki ostaja vendarle osredotočeno
               na dejstvo, da je po mojem in po našem mnenju za varnost Slovenije najpomembneje, da
               se nadaljujejo gospodarske in socialne reforme. Bolj, ko bo Slovenija kompetitivna
               družba, bolj bo vključena v to naravno družino razvitih evropskih demokracij, in manj
               bomo imeli problemov s tem, da bomo na evropskem zemljevidu prepoznani kot nova in
               uspešna demokracija, če bomo v teh medvladnih, torej tudi obrambnih zvezah.</p>
               <p>Združena lista je zadovoljna, da je vlada pripravila prvo pisno informacijo o
               stroških, ne nazadnje tudi zaradi neke potrebne discipline. Če bomo približno poznali
               svoje obveznosti, bomo v tej luči obveznosti tudi lažje izvajali nekatere ukrepe.
               Tukaj mislim tudi na zadnjo diskusijo kolega Leniča, ki je bila dobra v tem smislu -
               vhod in vstop v neko obrambno zvezo pomeni tudi solidarnost. In v tem smislu Združena
               lista pozdravlja odločitve vlade, da se teh odgovornosti zavedamo.</p>
               <p>Kar se stroškov tiče, je dobro, da imamo to informacijo tudi zato, ker pričakujemo
               od vlade, da bo v nadaljnjih pogajanjih te stroške specificirala in povedala, ali se
               da v pogajanjih te stroške kako znižati ali zastaviti tako, da jih bo lažje
               izplačevati. V vsakem primeru pa se mi zdi zelo pomembna odločitev Slovenije, da je
               pripravljena v celoti pokriti obveznosti, ki iz tega članstva izhajajo.
               Verodostojnost naše države je bila v zadnjih letih prevečkrat načeta, da bi si lahko
               privoščili sprejeti obveznosti, ki jih potem ne bi mogli izpolniti.</p>
               <p>In na koncu, Združena lista še vedno meni, da je referendum pomemben instrument za
               končno odločitev. Še vedno obžalujemo, da ni v skupni izjavi. Naše informacije, naši
               pogovori z našimi partnerji v tujini ne kažejo na to, da bi referendum pomenil kakšno
               skepso pri partnerjih; bolj se nam zdi, da gre za strah pri nekaterih doma pred tem
               instrumentom. Ampak glede na to, da skupna izjava, ki smo jo podpisali, ne pomeni, da
               referenduma ne bo, torej pomeni, da do tega preverjanja javnega mnenja lahko pride in
               da bo prišlo, in je v tem smislu torej bistveno, da ta današnja razprava poteka, da
               je javnost seznanjena s prednostmi in slabostmi, tudi s stroški in obveznostmi, ki so
               pred nami, in da na koncu lahko politične stranke, ki stojimo za vključitvijo v NATO,
               lahko z neko verodostojnostjo partnerjem že danes rečemo, da bo verjetno na
               referendumu večina Slovencev - ne verjetno, skoraj gotovo glasovala v prid take
               odločitve. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>No, predvidevam, da verjetno kakšnega odgovora ne pričakujete od naših vabljenih
               članov, ker je verjetno to bilo približno razmišljanje, mislim. Gospod Kacin se je
                  javil.
               </p>
            </sp>
            <sp who="SDT2:KacinJelko">

               <speaker>JELKO KACIN:</speaker>

               <p>Hvala lepa. V Liberalni demokraciji Slovenije ocenjujemo, da gre za zgodovinsko
               priložnost in za eno najpomembnejših zunanje-političnih prioritet. Zavedajoč se, da
               gre za dva vzporedna procesa, se pravi proces širitve Zveze NATO in proces širitve
               Evropske unije, ocenjujemo, da je sodelovanje v prvem krogu širitve Zveze NATO
               izjemno pomembno za kredibilnost Republike Slovenije in za hitrost njenih
               integracijskih procesov. Vstop v Zvezo NATO v prvem krogu lahko pospeši naše
               razumevanje, znanje in našo pripravljenost za nujno potrebno harmonizacijo, ki nas
               čaka tudi, ko gre za Evropsko unijo. Pri tem pa vstop v Zvezo NATO pomeni tudi
               hitrejše prilagajanje Zvezi NATO. Rad bi opozoril, da je bila Slovenija dolgo vrsto
               let žrtve neupravičenega embarga na izvoz orožja in vojaške opreme v države bivše
               Jugoslavije in da je zaradi tega hitrost napredovanja pri prevzemanju standardov
               Zveze NATO bila objektivno manjša kot bi sicer bila. Sloveniji ni bilo dovoljeno
               kupovati tehnologije in vse te stvari se seveda odražajo tudi v hitrosti prilagajanja
               in preoblikovanja Slovenske vojske v pravo vojsko. To sodelovanje v operaciji ALBA v
               Albaniji, ki nas čaka v bližnji prihodnosti, je tudi priložnost za trenutek resnice,
               ko moramo ugotoviti, da je preoblikovanje Slovenske vojske v pravo vojsko iz
               teritorialne obrambe v vojsko, ki je logistino sposobna opravljati operacije izven
               ozemlja Republike Slovenije nuja. Na to posebej opozarjam zaradi tega, ker smo v
               zadnjem času slišali tudi nekaj izjav, ki ne gredo v ta kontekst zgodbe o
               samozadostnosti Slovenske vojske, ko gre za oskrbo pri domačih virih, nas lahko
               postavi zelo hitro v situacijo, ko bomo morali požreti lastne izjave, govorim o
               prehrani Slovenske vojske. Jaz bi prosil predstavnike Ministrstva za obrambo, da v
               prihodnje ne dajejo takih izjav, kajti v kolikor sem seznanjen doslej, tudi doslej
               nismo kupovali mesa v Argentini ali kje drugje, ampak se je vsa prehrana Slovenske
               vojske zagotavljala na domačem terenu. Tisto, kar pa bi rad posebej poudaril, so
               nekatera dejstva, ki se jim ni mogoče izogniti. Vse države, ki so v tej fazi omenjene
               kot najbolj resne kandidatke za vstop v Zvezo NATO v prvem krogu širitve, so
               poskrbele za to, da so častniki njihove vojske, ki so se šolali v tujini, prevzeli
               ključne funkcije v njihovih armadah. Ta hip smo soočeni z dejstvom, da so vsi
               načelniki general štabov Poljske, Češke in Madžarske opravili predhodno šolanje v
               Združenih državah Amerike in to pri ugotavljanju kredibilnosti teh kandidatk šteje
               izredno veliko. Zato bi bilo treba tudi v Slovenski vojski poskrbeti za to, da vsi
               častniki, ki se uspešno šolajo na tujem, čimprej prevzamejo najbolj odgovorne
               dolžnosti, poveljniške dolžnosti v Slovenski vojski. Tisto, kar nas pa čaka v
               prihodnje, pa je proračunska zgodba, kjer bomo morali zelo jasno prevzeti obveznosti,
               ki so bile posredovane mednarodni javnosti. Zato bi vas seveda tudi prosil, da smo
               precizni pri navajanju terminov. Danes je bilo nekaj rečeno o proračunu za vojsko. Mi
               proračuna za vojsko nimamo, imamo integralni proračun in imamo proračun obrambnega
               ministrstva. Znotraj obrambnega ministrstva nimamo posebnega proračuna za vojsko,
               vsaj tako je videti, ko preberemo Uradni list Republike Slovenije in prosim, da se
               tega tudi  dosledno držimo. V
               kolikor pa je potreba, da se pripravi poseben proračun za vojsko, potem mora vlada v
               svojem predlogu proračuna ali pa začasnega financiranja to upoštevati in tak predlog
               posredovati. Zaenkrat takega predloga v obravnavi pri nas v Državnem zboru še nimamo.</p>
               <p>V imenu Liberalne demokracije Slovenije bi vendarle rad poudaril, da to ostaja naša
               ena od dveh zunanjepolitičnih prioritet in da bo Liberalna demokracija Slovenije
               podprla vsa prizadevanja, da bi Slovenija sodelovala v prvem krogu širitve Zveze
               NATO. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Turnšek, predvidevam, da želite odgovoriti na<gap n="..."/></p>
            </sp>
            <sp who="SDT2:TurnšekTit">

               <speaker>TIT TURNŠEK:</speaker>

               <p>Samo kratko, zaradi tega se jaz ne bi še enkrat javljal k besedi.</p>
               <p>Proračunske postavke MORS-a so netransparentne. To je bila ocena, ki smo jo imeli z
               mnogimi tujimi - v teh kontaktih z mnogimi tujimi vojaškimi in seveda tudi civilnimi
               osebnostmi iz NATA. Nemogoče je iz proračuna zelo jasno razvideti, kakšni so dejansko
               izdatki za slovensko vojsko. Ta netransparentnost je bila večkrat očitek in smo jo
               morali pojanjevati, ker smo morali pojasnjevati sistem našega proračuna. In še
               enkrat, jaz lahko in sem pripravljen vsak hip to razpravo razširiti na odboru na to
               temo. Opozarjam, da je bila pa stvar resna. Šele po naših pojasnilih, dodatnih, in
               tudi ukrepih, ki smo jih prevzeli in predlagali, da se ta transparentnost poveča, so
               seveda videli, da pri tem resno mislimo. In šele takrat so bili naši sogovorniki
               zadovoljni, saj so rekli, da vidimo, da se problema zavedate in da ga poskušate
               reševati. Ni nujno, da imamo vse zadeve sedaj rešene. Je pa pri tej trditvi - jaz
               mislim, da jo moram malo podrobneje razložiti, zato, da bo tudi širšemu avditoriju
               potem jasna. Mislim pa, da bi to predstavljalo širjenje današnje seje na eno
               področje, za katerega ta seja ni namenjena in bi jo preveč zavleklo. Pa ne bi zdaj
               odpiral polemike okoli tega.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala. Dobro, če bo kratko.</p>
            </sp>
            <sp who="SDT2:KacinJelko">

               <speaker>JELKO KACIN:</speaker>

               <p>Gospod minister, jaz sem samo opozoril, da v predlogu, ki ga je v Državni zbor
               posredovala vlada, ni nobenih sprememb. In če govorite o tem, da hočete imeti
               proračun za vojsko, potem naj vlada tak proračun predloži. Doslej ga ni predložila,
               zato v Državnem zboru ne moremo na nek način ugoditi vašim pripombam, dokler vlada
               takega predloga ne pripravi. Predlog, ki rešuje začasno financiranje ni čisto nič
               drugačen od dosedanjega financiranja. Vas pa želim pravočasno opozoriti, da na
               podlagi te vaše razprave pričakujem drugačen predlog, ko bo šlo za  proračun obrambnega ministrstva in prosim,
               da to zagotovite.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Hvalica.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Hvala lepa. Torej elementarna ugotovitev ob vsem tem je pravzaprav, da pri
               vključevanju oziroma pri približevanju NATU, kot tudi Evropski zvezi ni nekega
               projektnega pristopa, to se vidi, to je čista improvizacija, kdorkoli se malo spozna
               na projekt, na dimenzijo nekega velikega projekta, bo to nedvoumno ugotovil. To je
               čisto navaden flikeraj, improvizacija, včasih tudi pisanje prostih spisov itd. Nikjer
               ne vidim nekaj elaboriranega, nekaj, kar bi potem časovno dopolnjevalni, izpolnjevali
               in bi rekel kompletirali ta projekt. Tega ni, očitno je to nepoznana stvar, gre pa za
               čisto običajno tehnologijo, brez katere se ne da nobenega velikega projekta speljati,
               kaj šele tako velikega kot je recimo vključitev v NATO. Ni ustrezne promocije.
               Obširneje bom o tem govoril na izredni seji Državnega zbora. Ni ustrezne poljudne
               informacije, razumljive ljudem, zato tudi rezultati javno mnenjskih raziskav, kakršni
               so že in s katerimi potem mahajo na primer Američani. Poznate verjetno tisto zadevo,
               ampak bom zelo sintetičen to. Torej to velja, tako za vlado kot za Državni zbor, ne
               misliti tu, da kritiziram samo jaz vlado, tudi Državni zbor je na tem neprojektnem
               pristopu popolnoma zatajil. Moje nedvoumno spoznanje z nekaj kontakti, ki sem jih
               imel tudi zunaj, je, da smo prednost pred ostalimi kandidatkami, razen Slovaške,
               popolnoma izničili, ne samo to, zaostali smo. Mi smo sicer tudi napredovali, ampak
               oni so, tako bi rekel, zelo banalno povedano, se vozili s ferarijem, mi pa s fičotom,
               tako približno. Torej Slovaška je zdaj dejansko edina, ki je izločena in zanjo edino
               lahko rečemo, da smo jo presegli. Nismo izkoristili niti eminentne zadeve, ki je
               naslednja, da Rusija ne nasprotuje našemu vključevanju. To je silno pomembna zadeva,
               s katero se ukvarjajo vse tri ostale <stage>(?)</stage>aspirantke, ki imajo in ki bodo sigurno
               povabljene, torej neki samo imajo, največje šanse, jaz sem razumel, da bodo sigurno
               povabljene v širitev prvega kroga. Podpredsednik zunanje političnega odbora ruske
               dume je jasno povedal, da pomeni širitev NATA s temi tremi državami - Slovenije niti
               omenil ni - v bistvu destabilizacija - tako on gleda na to - destabilizacijo da to
               pomeni, v Rusiji oziroma na evropskem vzhodu. On se požvižga na to, kar govori Jelcin, in pravi tudi, da
               duma tega ne bo nikdar ratificirala <stage>(to sem jaz slišal iz ust Arbatova v Rimu)</stage>. Pa
               tudi o tem kaj več drugič.</p>
               <p>Zdaj pa k temu vladnemu poročilu, o katerem ne smem govoriti, da ne bi izločil
               javnosti, ampak ga bom na svoj način pokomentiral. Gre za to, kar smo dobili včeraj
               in ki nosi datum 30. april in je naslovljeno na predsednika Odbora za mednarodne
               odnose. Sprašujem se, zakaj ni naslovljeno tudi na predsednika Odbora za obrambo. To
               samo tako, rekel bi bolj proceduralno.</p>
               <p>Ko preberem, in sem prebral to in sem tudi markiral, sem pravzaprav ugotovil en
               nepojmljiv optimizem. Sploh ni problemov! Nihče ne nasprotuje - to se pravi, kaj
               sploh sedimo tu? No, pa temu ni tako. Temu ni tako!</p>
               <p>Zdaj pa k pregledu stikov, ki ga je pripravila služba za mednarodne odnose z dne 29.
               aprila. To je, če človek pogleda, mislim, to pa ni tajna, ker mi parlamentarci se
               redko ukvarjamo s tajnami in strogo zaupnimi stvarmi, ampak če pogledate na četrti
               strani - mi nimamo parlamentarnih stikov ne z Nizozemsko, ne z Norveško, ne s
               Portugalsko, ampak to dela naša diplomacija. Pa kaj so počeli ta štiri leta?! To je
               vse skupaj za suspendirati, za poklicati nazaj! Oprostite! Oprostite, to ne najde
               nobenega opravičila.</p>
               <p>Torej, še imam pripombe, jasno, na uradno diplomacijo, na vlado. Moram biti kritičen
               tudi na našo parlamentarno nediplomacijo. V stiku z državami, ki so največje
               aspirantke in ki bodo sigurno povabljene - imel sem kar nekaj dni, tudi zaradi čudne
               vozne karte, priliko se pogovarjati z njimi in sem ugotovil, da vodijo zelo pospešeno
               parlamentarno diplomacijo. Gredo povsod, non-stop potujejo, praktično imajo non-stop
               kovčke v roki. In se jim pozna. Njihova vehemenca pri nastopanju je tako očitna, da
               delujejo tako sigurno, pravzaprav kot da so že z eno nogo in pol v NATU. V Rimu,
               konkretno na <q>"RoseRott"</q> <stage>(?)</stage> seminarju so bili tudi predstavniki teh treh držav
               nosilci treh segmentov poročanja. Seveda, v Sloveniji ni duha ne sluha.</p>
               <p>Torej skratka, ni parlamentarne diplomacije in to je bila tudi moja pobuda, ki sem
               jo hotel včeraj predložiti, ampak me je predsednik Odbora za mednarodne odnose
               preprečil, da bi dal to pobudo, da bi to pospešili. Meni se zdi, da je koristen vsak
               dan. Sicer pa predsednik Odbora za mednarodne odnose, po mojem trdnem prepričanju, to
               moram reči, ni samo te škode naredil, je naredil že prej večjo škodo  s čim drugim. Škoda, da ni
               obrambnega ministra sedaj tukaj. Pred dvemi leti sem ministra, tedaj ministra za
               obrambo Kacina, ko sem temeljito preštudiral predračun za obrambo ugotovil, da je to
               popolnoma netransparentna, ne samo netransparentnost, celo goljufivo. Dokazal sem na
               eni postavki, ki se je ponavljal dvakrat, zapletena v neko drugo terminologijo itd.,
               itd. Jasno, da to lahko vsak zunaj takoj ugotovi, da to ni transparentno.</p>
               <p>V zadnjem letu prejšnjega mandata je pa ta nadzor parlamentarnega odbora postal
               ničev, ker se enostavno obrambni resor ni dal. Iz časopisov smo izvedeli, če je
               kupoval orožje. Iz časopisov. Parlamentarni Odbor za obrambo izve iz časopisov, da je
               minister Kacin kupil to in to. Odnosno resor za obrambo. To je bilo nekaj
               nepojmljivega. Ob tem, da smo ob srečanju s parlamentarnimi delegacijami za obrambo,
               ki so prihajale v ta Državni zbor, konkretno od nemške, zvedeli da tam parlamentarni
               odbor za obrambo odloča tudi konkretno o nogavicah, ki jih kupijo za nemško vojsko.
               Ja, ljudje božji, razlika je očitna, razlika je očitna.</p>
               <p>Torej moj zaključek je naslednji. Dalo bi se o tem veliko še govoriti, da imamo še
               rahle teoretične možnosti, vendar se je moje spoznanje ustavilo na formuli, ki sem jo
               sam pravzaprav definiral, da smo v formuli 3+2 in sicer smo pod številko oziroma v
               vsoti 2 in še to v oklepaju. In to nismo na četrtem mestu, ampak na petem. Tako vsaj
               drugi o nas. Na petem mestu smo, ker Romunijo konkretno podpirajo Francozi, medtem ko
               Slovenije eksplicitno iz dokumentov, ki jih je pripravil Ameriški kongres, nihče ne
               podpira. Imel sem priliko tudi, bil je prisoten gospod Lenič, da sem si odtrgal
               čisto, trenutek pogovora s predstavnikom Ameriškega kongresa; slučajno smo sedeli ali
               pa ne slučajno, pri isti mizi pri kosilu in sem to tudi na svoja ušesa slišal. Zato
               pač je moje vedenje o tem takšno, kakršno je. No, in ker mi predsednik Odbora za
               mednarodne odnose ni omogočil, da bi dal svojo pobudo, bom kar sedaj tukaj rekel,
               imam pa in imel sem pisno pripravljeno že včeraj. Torej dajem pobudo, da poskušamo
               vse narediti, kar je možno narediti tudi s parlamentarne strani, ker pač vlada naj
               opravi svojo dolžnost, da bi v tem manjkajočem času, ki je še do Madrida, poskušali
               vsaj narediti to, da bomo imeli kot parlamentarci čisto vest, to se pravi pospešeno
               opraviti še kakšen stik s parlamentom držav članic NATO, torej kot pravim, ne zaradi
               drugega, ampak da bi imeli čisto vest, sicer bi pa zelo rad slišal, da sem
               neopravičeno pesimist, bojim se, da smo vlak zamudili. Tisti, ki mi bo pa, me bo
               prepričal, da je to drugače, bo od mene najmanj kar je, doživel eno, ne vem, eno
               povabilo na eno obilno večerjo, in da bi se mu besede pozlatile, ampak bojim se, da
               temu ne bo tako. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Jelinčič, prosim. Kratka replika. 
               </p>
            </sp>
            <sp who="SDT2:JelinčičZmago">

               <speaker>ZMAGO JELINČIČ:</speaker>

               <p>Najprej glede Rusov. Arbatov, pa tudi ostali ruski predstavniki pravzaprav nikoli ne
               govorijo o Republiki Sloveniji iz enega enostavnega razloga, ker točno vedo, da
               Slovenija ne bo povabljena v Nato v prvem krogu.</p>
               <p>Drugo. Transparentnost proračuna za MORS. Treba je povedati, da je v prejšnjem
               mandatu vladajoča koalicija izglasovala to, da niti proračun za MORS, niti proračun
               za Notranje zadeve ni transparenten in to z določenim namenom, ki ga jaz ne bom
               razpletal naprej. Vendar to je nepobitno dejstvo.</p>
               <p>In tretje, kar se tiče poslanske diplomacije. Tudi jaz sodim, ne da je slaba, ampak
               da je pravzaprav v primerjavi s tistimi državami, ki hočejo v Nato in ki bodo
               verjetno prišle Nato, da je nezadostna, nepopolna in v bistvu na nivoju osnovne šole.
               Pošilja se parlamentarne delegacije v glavnem po strankarskem ključu, nikakor ne niti
               ne po znanju, niti ne po tem, kdo je pripravljen patricipirati v razpravah,
               razpravljati, govoriti in podobne zadeve. In konec koncev tudi znanje jezikov večina
               poslancev nima.</p>
               <p>Skratka, pošiljamo parlamentarne delegacije, ne vse, ampak v glavnem nekako narejene
               tako, ali so prišli na obisk kakšnega kmetijskega sejma, pa popoldan še kaj kupiti,
               ali so prišli v parlamentarno diplomacijo. Na tak način zagotovo ne bomo ničesar
               dosegli.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Kacin želi replicirati. isto bi prosil, kratko.</p>
            </sp>
            <sp who="SDT2:KacinJelko">

               <speaker>JELKO KACIN:</speaker>

               <p>Jaz bi rad samo opozoril, da nekatere trditve, ki jih je izrekel poslanec Hvalica
               preprosto ne držijo. Najprej kar zadeva Združene države Amerike. Senator Vilijem Rut
               in Josef Liberman sta skupaj predložila resolucijo v kateri se poimensko navajaš
               štiri države, ki so kandidate za prvi krog širitve Zveze Nato. Te države so Poljska,
               Češka, Madžarska in Slovenija. Romunije na tem spisku ni in zagotovo je Slovenija na
               četrtem mestu. Hkrati pa je prav nedavno kongresnik <gap n="..."/> posredoval v proceduro nov
               predlog, ki govori o tem katere države bi bile upravičene do ameriške finančne pomoči
               v drugem krogu širitve in tam je Romunija navedena na prvem mestu, Baltske države pa
               takoj za tem. V ameriškem Kongresu in v ameriškem Senatu je jasno izražena volja, da
               Republika Slovenija sodeluje v prvem krogu širitve Zveze nato. Ker gre za trditve v
               ameriškem kongresu, sem čutil za potrebno, da na to neresnico opozorim. Hvala lepa.
           </p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Replika. Gospod Kacin. Zelo sem zadovoljen s tem kar sem slišal. Ampak izgleda, da
               je to informacija, ki jo ima samo vladajoča koalicija in da niti v dokument, ki nosi
               <q>"zaupno, uradna tajnost"</q>, niste tega napisali. To je vaš problem. Očitno selekcioner
               te informacije ne zaupate niti članom Odbora za obrambo, članom Odbora za mednarodne
               odnose in članom Odbora za evropske zadeve. Jaz sem član vseh teh odborov. Torej, jaz
               govorim na podlagi informacije, ki jo imam. Tu to ni napisano. Vaša Vlada tega ni
               napisala. Ker to je zelo vzpodbudno. Napišite, pa vam bom malo več verjel. Hvala.
           </p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Kratko, prosim.</p>
            </sp>
            <sp who="SDT2:KacinJelko">

               <speaker>JELKO KACIN:</speaker>

               <p>Kolega Hvalica, o tem smo se pogovarjali na seji Odbora za mednarodne odnose in o
               tem so člani odbora slišali informacijo s strani predsednika. V poročilu,ki nosi
               datum 29. april 1997, kronološki pregled razgovorov v okviru mednarodne dejavnosti
               Državnega zbora, na temo Vključevanje Slovenije v Nato v obdobju sedanjega mandata,
               je na prvi strani, predzadnji odstavek, z dne 4. februarja zapisano, da smo poslali
               zahvalno pismo tema dvema senatorjema, ker sta pripravila ta predlog. Ta dokument
               imate v pregledu gradiv.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Jakič. Prosim, kratka replika.</p>
            </sp>
            <sp who="SDT2:JakičRoman">

               <speaker>ROMAN JAKIČ:</speaker>

               <p>Jaz upam, da se bo ta zgodba repliciranja hitro končala. Hotel sem samo reči, kljub
               kritikam, da parlamentarna diplomacija ne funkcionira je iz razprav tukaj vidno, da
               je diplomacija kar aktivna, saj vsak od vas postreže vedno z nekimi svojimi
               informacijami, ki jih pridobiva v tujini. Se pravi, da diplomacija vseeno
               funkcionira.  In seveda
               replika gospodu Hvalici. Ne replika, najbrž mnenje, in sicer mnenje, da z njegovo
               udeležbo v Rimu je prišla tudi do izraza njegova vehemenca pri nastopu, tako kot
               kolegov iz drugih kandidatk držav, in da je tudi on fasciniral poslušatelje in s tem
               presedlal iz <q>"fičota"</q> v <q>"ferrari"</q> in seveda pomagal državi Sloveniji pri vstopu v
               NATO.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Jelinčič se je prej javil.</p>
            </sp>
            <sp who="SDT2:JelinčičZmago">

               <speaker>ZMAGO JELINČIČ:</speaker>

               <p>Samo na kratko. Gospod Jakič, če nekdo prenese informacije iz tujine, to ne pomeni,
               da se je šel diplomacijo, sploh pa ne parlamentarno diplomacijo. Informacije se tam
               zbirajo, se slišijo po hodnikih. Bistveno pa je tam povedati svoje mnenje in ga
               zastopati. To je parlamentarna diplomacija, ne pa da prineseš, kaj si kje slišal, ali
               pa kar so ti razdelili tiste materiale, ki jih tako ali tako razdelijo vsakomur.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Hvalica, replika. Prosim kratko.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Gospod Jakič, kljub temu, da ste dolgo v tem parlamentu, vam moram le povedati, da ne
               sestavljamo mi programa na nekem seminarju, ampak ga sestavlja Svet atlantske zveze
               in da je to predvideno vnaprej, da je bilo to programirano in tako dalje. Zakaj ni
               slovenskih nosilcev referatov tu - tega ne vprašati mene. Lepo vas prosim, ne
               govorite neumnosti, za božjo voljo, no! Ti ljudje so bili predvideni in so imeli
               svoje nastope tam. Jaz sem pa to dobil potem, ko je Odbor za mednarodne odnose
               izglasoval, da grem v Rim; pet dni pred odhodom ali štiri dni sem jaz že imel tale
               program, ki je bil poslan iz Bruslja, torej na mizi. In zato, lepo vas prosim, bodite
               vsaj do svojih kolegov korektni! Hvala.</p>
            </sp>
            <sp who="SDT2:JakičRoman">

               <speaker>ROMAN JAKIČ:</speaker>

               <p>Gospod Hvalica, jaz se vam opravičujem! Narobe ste me razumeli<gap n="..."/> <stage>(Ni bil
               vključen!)</stage><gap n="..."/>zastopali Slovenijo, tako kot je treba.</p>
               <p>Replika tudi temu: nisem nov, bil sem pred vami v tem parlamentu leta 1990.</p>
               <p>Kar se tiče pa gospoda Jelinčiča, bi mu pa rekel, da je seveda parlamentarna
               demokracija tudi, da na obiskih, ki jih organizira parlament, da so člani te
               delegacije prisotni na vseh sestankih, ki so predvideni kot obisk. Hvala.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Dobro. Zdaj pa se tako dogovorimo. Zadnji dve repliki - ne me razumeti, da vam hočem
               kratiti vaše pravice, vendar razpravljalci so, ki bi želeli še mogoče postaviti tudi
               vprašanja. Zato me skušajte razumeti, naj bosta to zadnji dve repliki. Gospod
               Jelinčič.</p>
            </sp>
            <sp who="SDT2:JelinčičZmago">

               <speaker>ZMAGO JELINČIČ:</speaker>

               <p>Gospod Jakič, nekateri ljudje so tudi hodili v šole, pa niso naredili teh šol. To se
               pravi, biti na predavanju, ne pomeni položiti izpita.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Hvalica.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Gospod Jakič, niste bili član parlameta leta 1990, ker parlamenta takrat ni bilo. To
               je prvo.</p>
               <p>Drugo pa, kar se tiče vehemence. Veste, malo sem se moral potegniti vase, ko sem
               ugotovil, da so drugi člani delegacij imeli suport lastnih veleposlaništev, nas pa
               veleposlaništvo v Rimu ni niti pogledalo, niti poklicalo, niti obvestilo, niti nas
               vprašalo, kje smo, ker so bili utrujeni, ker so par dni pred tistim vozili naše
               diplomate pa ministre na košarko, veste, pa jih ni bilo zraven. Tako, da sploh niso
               vedeli, očitno, za nas. In tudi to je eden od dokazov, kako ta diplomacija ne dela.</p>
               <p>Pa še to vam povem: tudi kasneje, ko sem 1. maja odšel iz Rima z enim dnevom zamude,
               gospoda Leniča ste prej poslali, en dan prej, nisem mogel biti nič kaj vehementen.
               Kolegica iz Skopja je šla z direktnim avionom iz Rima, ker ima Makedonija povezavo,
               ravno tako kolegi iz Bolgarije so šli z direktnim avionom iz Rima, jaz pa preko
               Muenchna sem se pozno ponoči vrnil domov. Tudi to spada v ta kontekst. Ja, hvala
               lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Peterle, besedo imate.
               </p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Hvala lepa. Najprej, če si lahko dovolim tri besedi, ki ni replika, tudi rahlo
               repliko ko se je prej gospod Jakič spomnil dejstvo, da gospod Jelinčič ni bil na vseh
               predavanjih ko smo bili v Bruslju, ampak jaz sem potolažen, ker je povedal, da je
               delal na hodnikih.</p>
               <p>Naša stranka je podpisala oziroma dala pobudo za izredno sejo zato, ker nas podoben
               občutek prevzema kot ga je prej izrazil poslanec Hvalica, da sta mogoče odpeljala oba
               vlaka, tako v smeri prvega kroga NATA kot Evropske zveze. Ker smo pa optimisti smo
               predlagali izredno sejo, da bi poskušali po parlamentarni poti izvesti nek pritisk,
               ki nas mogoče, vsaj na en vlak še spravi. V tem duhu tudi danes še debatiram in me
               predvsem zanima kaj lahko še v skupnih prizadevanjih naredimo oziroma kaj lahko
               parlament sam naredi oziroma stranke v njem. Danes je bilo že nekajkrat omenjeno, da
               je proces našega vključevanja v NATO tesno povezan z našim vstopanjem v Evropsko
               zvezo, s tem, da jaz vidim neko razliko in neko podobnost. Razlika je pri tem, da pri
               NATU izrazito o nas odločajo drugi in da mi tukaj določene stvari lahko še naredimo,
               nekaterih ne moremo več in bo definitivno odločitev v Madridu, kakršna bo. Zaenkrat
               mislim, kot jaz razumem situacijo, ne kaže dobro.</p>
               <p>Kar zadeva pa Evropske zveze se je dobro spomniti besed predsednika evropske
               komisije Santerija, ki je rekel: <q>"Vrata so pri nas, ključi so pa v Ljubljani."</q> Jaz
               mislim, da ključev slovenska vlada, ki je seveda nosilec izvršilne oblasti, ne suče
               primerno oziroma kaže, da jih ne želi uporabljati pri pravih vratih. To, kar se sedaj
               dogaja še kar naprej, v tretji, četrti, peti rundi, ko beremo v časopisih Avstrija
               nas podpira, Belgija nas podpira, takorekoč vsi nas podpirajo, samo v finalu pa kaže,
               da ciljne črte ne bomo prestopili. Mislim, da je že prej poslanec Pahor opozoril na
               bistveno zadevo, na katero želim opozoriti tudi sam. Tisti ključ s katerim lahko
               odpiramo in ki deluje deloma, ali pa izrazito tudi v smeri NATA, ne samo v smeri
               Evropske zveze, je naša pripravljenost za reforme oziroma naše dejanske reforme. To,
               kar se dela preko Slovenija vik<gap n="..."/>, kar se dela z delom te naše diplomacije, ki ima
               zadnje čase težko doseči izrazito močno osebnosti na tujih terenih - mislim tukaj
               tudi na obisk gospoda predsednika Drnovška, ki ni uspel priti do gospe Albrightove,
               včasih je prišel vsaj do podpredsednika ameriških držav. To pot to ni šlo, kar je
               zame nek znak, ki ga ne bom podrobneje komentiral. Torej, pri nas ni čutiti te resne
               volje, da bi šli z dinamiko sprememb naprej, tako kot bi lahko šli. Tako nam je
               včeraj govoril človek z nevtralne pozicije prof. Bernard, ki so ga nekateri imeli
               priliko slišati v tem in v nekem drugem prostoru, in je rekel: Zaostajate. Rekel je,
               brat vaš Slove<gap n="..."/>: <gap n="..."/> vi ne funkcionirate več kot zvezda tranzicije in je to
               kontraproduktivno delati kar najprej dober imiž. Ko smo bili na NATU, je eden od
               naših diplomatov povedal zelo resne besede, rekel je, da je ta <gap n="....."/> čas ustvarjanja
               lepe slike je mimo. Santer pa je tukaj rekel: Če boste prišli notri oziroma če vas
               bomo sprejeli, vas ne bomo zaradi vljudnosti oziroma zaradi naklonjenosti. Mi namesto
               da bi oziroma tisti, ki so sedaj zadolženi, da peljejo linije izvršilne oblasti naprej, ustvarjajo sliko, namesto
               da bi ustvarjali dejstva. Dejstva so pa zame reforme in zato pada naša
               deklarativnost, ker imajo od zunaj vtis, da se nekaj govori v Bruslju, da se pa
               drugače govori v Ljubljani, zato tudi različno branje španskega predloga, različno
               branje tega, kar smo sklenili v Državnem zboru, različno v Bruslju, različno v
               Ljubljani in mi bomo naredili napredek takrat, kadar bomo tisto, kar smo skupaj
               podpisali ali kar smo tukaj unilateralno sklenili, ga bomo brali enako. Tukaj so
               seveda vprašanja seveda, o katerih smo govorili že včeraj na Komisiji za evropska
               vprašanja in glede katerih imam vtis, da niti v koaliciji še ni dogovora. Ne vtis,
               sem prepričan, da ga še ni in seveda v taki situaciji pridobivamo na deklarativnosti,
               izgubljamo pa na kredibilnosti in mene ne čudi, da je situacija taka oziroma, da se
               sedaj slišimo tudi s strani vlade, da se bo treba še zelo potruditi. Kadar vlada tako
               govori, potem pomeni, da so stvari zelo oddaljene in bral sem danes spet, pač se
               moram zanašati na časopise, da je nekaj takega izjavil predsednik vlade v Washingtonu
               in povem samo še, mislim se spomnim enega posebnega dejstva, ki se ga je deloma
               dotaknil že minister za obrambo. On je govoril o proračunu za obrambo, ki je
               netransparenten. Kdor je bil v Bruslju v tisti številni delegaciji našega Državnega
               zbora, je slišal vsaj dvakrat vsakem predavanju različnih direktorjev in strokovnih
               sodelavcev, transfarensi, transfarensi. To pomeni preglednost, razvidnost, jasnost in
               pri nas transparentnost ti ne more biti letos, ker sploh proračuna ni. Kam naj gremo
               mi naprej v evropsko zvezo in v NATO, če država proračuna ni v stanju sestaviti, pa
               so bili elementi zbrani skupaj oktobra lansko leto in tega nas ne reši, ne Amerika,
               ne Nemčija, ne ne vem kateri lobisti. Jaz sem ta vprašanja že slišal, OK, gospodje,
               geostrateška pozicija enkratna, Rusija menda naj ne bi imela nič proti, širimo
               območje stabilnosti, napredka, miru in tako naprej, varnosti, ampak vi se ne znate
               gospodinjskih stvari zmeniti, pri vas.</p>
               <p>Proračun, haus halt pravijo Nemci in mi na tak način mislim, da nismo zreli za
               naprej, čeprav se še vedno sprašujem, kaj lahko naredimo, ampak proračuna ne moremo
               narediti, očitno ga ne moremo dobiti v tej polovici leta oziroma ga sprejeti do
               septembra. Ali ima smisel ga sprejemati za nazaj? Uvaja se začasno financiranje kot
               neki by-pass sistem, kot nova sistemska, ampak bom rekel jugo rešitev, ki smo jo
               poznali iz starih časov itn., skratka država postaja neresna in nekredibilna navzven
               in zdaj lahko krožijo še tako naši prvi ljudje in zbirajo podpore in so vsak dan
               drugje, tisto, kar od nas svet pričakuje in s čimer bomo mi kredibilni navzven, je
               treba doma narediti, ne v Ameriki, ne v Nemčiji, ne v Franciji in nam nič ne pomaga
               zbiranje teh zadev, ki se jim reče načelna podpora in izpolnjujete kriterije. Jaz sem
               tukaj govoril z resnimi ljudmi na konferenci o NATU, ki je bila v teh prostorih. So
               rekli, ne poudarjajte nam, da ste na zelo geostrateško izpostavljenem terenu. Ne
               razlagajte nam, da izpolnjujete vse kriterije, ker to ni ključna zadeva. Mi že moraliziramo nad drugimi, kakšni
               so, ker nas ne vidijo take kot se vidimo sami in zahtevamo od njih skoraj nekakšen
               bianco in tukaj je - ne bom omenjal imena nekega profesorja, ki je rekel, vi, vidim,
               nič ne razmišljate o tem, kaj delati po tem, če ne boste notri. Bi rekel, to varianto
               bi bilo treba razdelovati in jaz bi rad vprašal predstavnike vlade, če ostanemo
               zunaj, kaj pomeni ostati zunaj, ne kaj kdaj bomo notri, ampak kaj pomeni ostati zunaj
               za nas in kaj pomeni za gospodarstvo, če gre Češka notri ali pa če gre Madžarska
               notri, Poljska itn. Zame to pomeni, bom s svoje strani sam odgovoril, izgubo
               pozicije. Mi smo šli nekoč s pravo dinamiko naprej, smo se pozicionirali prav, zdaj
               pa, kot kaže, zaostajamo z dinamiko odločanja v pravi smeri in jaz bi rekel, da, ker
               je včasih tudi slišati, da je izredna seja poizkus zaviranja, da so recimo uvrstitev
               točke pobude in vprašanja, da je to tudi poizkus zaviranja. Mi nimamo kaj zavirati,
               ker vse stoji. Mi smo tukaj zato, da bomo <q>"odžlajfali"</q> ta voz. To je namen
               predlagateljev sklica izredne seje. Jaz ne čutim tukaj napredka, zato z odgovornostjo
               govorim in tudi nekoliko glasneje kot ste me ponavadi navajeni. In se spomnimo časov,
               ko se je govorilo o tako imenovanih nabavah. Mi v NATU nabavljamo, pa drugje. Ali ni
               bil neki minister tukaj, ki je spraševal, kako to, pa menda še neki drugi minister.
               Jaz vprašam, ali so to še dejstva, ki funkcionirajo v vsej tej igri. Jaz ne
               problematiziram nabave po kakovostni strani ali po poreklu, ampak sprašujem, kako nas
               gledajo s tega vidika in vprašam vlado, ali nam lahko pove, kaj so tista vprašanja,
               pri katerih vlada misli, da slabo stojimo in kaj bi lahko parlament pri tej zadevi
               naredil. Tukaj so stranke povezane, ene v tej internacionali, druge v drugi
               internacionali, ene imajo zelo lepe bilateralne odnose z drugimi pomembnimi
               vladajočimi strankami po svetu itn. Ali si na tej ravni lahko kakšen posel še
               razdelimo, pa ne samo, da pišemo vsem odborom za obrambo, vsem odborom parlamentarnim
               za mednarodne odnose, vsem odborom za evropske zadeve, vsem tem lahko mi sporočimo
               našo voljo, naše poglede, naše interese itn. Ali lahko naredimo še kaj drugega? Jaz
               bi vsekakor bil za to, da tukaj doma naredimo nekaj za transparentnost proračuna,
               ampak do Madrida tega ne moremo narediti. Če bomo pa problematizirali to
               transparentnost pa seveda je to navzven spet kontra produktivno. Na prvi pogled. Na
               drugi pogled pa ne more biti, ker oni vedo, da je tako z nami in se bodo čudili, če
               tega vprašanja vsaj v parlamentu ne bomo obravnavali in mi smo seveda za tako
               obravnavo odgovorni. Torej jaz vprašam predstavnike vlade, kakšna je njihova ocena,
               kaj pomeni ostati zunaj. Drugič, kaj lahko mi še naredimo do Madrida, da bi
               eventualno teh 50%, o katerih se govori zadnji čas, premaknili k nekoliko višjemu
               procentu. Odločitev bo na koncu definitivno politična, kot je bila pri Turčiji ali še
               kje drugje in ne bo zelo odvisno od tega, ali vse kriterije izpolnjujemo ali smo na
               tem prepihu v Evropi ali ne. In še enkrat bi poudaril, ključ je pri nas, zaostajamo
               in pomenimo se, če lahko tukaj še kaj naredimo.</p>
               <p>Zdaj, kar zadeva naše stranke. Mi bomo te kontakte, ki jih imamo v dveh
               internacionalah EUCD, EDU poizkušali v najboljši možni meri uporabiti za to, da bi
               tukaj napredovali, vendar ko pridemo na vprašanja, o katerih sem govoril, o
               transparentnosti, o proračunu, o reformah, o zadevah, o katerih je včeraj profesor
               Bernard govoril, tam pa jaz ne morem reči, da stvari niso take kot jih svet vidi in
               mi smo pod dvema rentgenoma, vsaj pod dvema, pod Evropsko zvezo in pod NATO-m in
               mislim, da se slovenska vlada nečesa ne zaveda, da odkar smo mi papir podpisali, smo
               defacto v pogodbenem odnosu, smo partnerji, nismo več tisti, ki moramo razlagati,
               kako zelena je naša država in kako smo trpeli v preteklosti. Zdaj smo partnerji, nas
               gledajo kot partnerje, vsaka naša javna izjava je katalogizirana in obdelana v filih
               Evropske zveze in NATA in če si v petek drugače govoril kot v torek, vprašajo nekoga,
               zakaj je zdaj tako in se ne moremo igrati preprosto s partnerji, ker nas to pelje v
               nekredibilnost in kot sem prej omenjal, še enkrat profesorja Bernarda, ker je očitno
               pri nas lažje se na kakšnega tujca sklicevati kot na domače vire, ampak domači viri
               isto povedo. Naša produktivnost raste počasneje kot rastejo naše plače. Poslušajte, takšne države v NATU
               ni in tudi nobene takšne ne želijo notri, ker pomeni šibkega partnerja, kar pomeni
               <q>"zos"</q> preprosto, ker pomeni nestabilnost, NATO pa želi imeti stabilno situacijo. In
               če je pri nas, bi rekel, ni vlada v stanju zadev spraviti v tak socialen kontekst
               oziroma za socialne pogodbe pripeljati, ki bi bila to razmerje obrnila, je to, bom
               rekel, bom povedal, eden od razlogov po mojem, ki govori zato, da takšnega partnerja
               ne notri jemati. Zato še enkrat povem, napravimo doma tisto, kar je potrebno
               narediti, poskrbimo za reforme, za pravo dinamiko, poboljšajmo spet izhodiščno
               pozicijo, ki je šla navzdol - to nam govorijo kamor pridemo ali kdor pride sem. Če
               bomo tukaj kaj naredili, potem vidim možnost, bom rekel, za drugi krog. Hvala.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Replika. Replika, samo prosim kratka.</p>
            </sp>
            <sp who="SDT2:unknown-M">

               <speaker>GOSPOD ___________:</speaker>

               <p>Malo me je presenetil gospod Peterle, ker tako močno kritizira to vlado, ki je
               vladala komaj dva meseca. Jaz se pa dobro zavedam in pa verjetno se on tudi zaveda,
               da je pa on prej bil v vladi, in da ta vlada, ki je trenutno sedaj, ki vlada dva
               meseca, ne more sedaj v dveh mesecih rešiti vse to, kar je mogoče nekdo v prejšnjem
               času pozabil ali pa slabo naredil ali pa ni pripomogel k temu. In mislim, da njegovi
               očitki glede grajanja, da vlada v tem trenutku v teh dveh mesecih ni naredila
               popolnoma nič oziroma, da ni delala v tej smeri, se s tem njegovim mnenjem ne
               strinja. To je njegovo mišljenje. Ko sem bil v Bruslju na obisku kot član delegacije,
               nisem imel tako kritičnega občutka kot ga ima gospod Peterle. Hvala.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Prosim, kratko.</p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Poglejte, jaz sem bil v tej vladi dve leti. Znano je, zakaj sem odšel, znano je
               tudi, kaj je temu sledilo, znano je tudi, da od 1. julija lanskega leta predsednik
               vlade ni čutil potrebe, da se koaliciji sploh še dobi o stvarnih problemih, zato sem
               tudi javno povedal, da za nedogovorjene zadeve, ki so se z večino uveljavljale v
               vladi, ne sprejemamo odgovornosti. Ko sem bil še zunanji minister, smo že sprejeli
               sklep, da je potrebno pripraviti program harmonizacije zakonodaje; sam kasneje na to
               nisem imel vpliva in bom vprašal seveda predsednika, zakaj v svoji koordinacijski
               vlogi te zadeve ni peljal tako, da bi imeli to še takrat, ko je bilo to potrebno
               imeti. En kup stvari je lahko teklo ne glede na volitve, ne glede na dolgo
               sestavljanje vlade, kar uradniki so isti in večina uradnikov ni kandidirala na
               parlamentarnih volitvah. Natančno se je vedelo, kaj je potrebno narediti, celo predno
               smo sklenili ta asociacijski sporazum in prevzemam odgovornost za tisto, na kar sem
               lahko vplival, in ko sem lahko vplival, smo šli relativno hitro do podpisa
               asociacijskega kooperacijskega sporazuma v svet Evrope, do partnerstva za mir ni bilo
               enostavno priti pa smo prišli, sedaj pa mislim, da ni dinamika prava. Gotovo imate
               prav da; nisem rekel, da dolžim to vlado. Dolžim tiste, ki so imeli nalogo
               koordinirati zadeve, pa jih niso pravočasno skoordinirali.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Gostiša.</p>
            </sp>
            <sp who="SDT2:GostišaLeon">

               <speaker>LEON GOSTIŠA:</speaker>

               <p>Hvala lepa. Mislim, da ni namen današnjega sestanka, da obeležujemo nekaj, kar se ne
               bi zgodilo in se še ni zgodilo, pač pa da potem kritično pogledamo na dogajanje, na
               trenutno dogajanje, bom tudi sam razpravljal o tem pogledu, bolj kritičnem, mogoče
               bolj kot se za enega poslanca v določeno koalicijo spodobi. Mislim, da je prav, da
               danes pijemo čisto vino, ker zna biti potem kupa po Madridu manj grenka.</p>
               <p>Najprej bi se zahvalil vladi, ki je poslala to gradivo. Mislim, da se iz njega lahko
               ustvarimo določeno sliko za primerjavo posameznih dokumentov in pa z branjem med
               vrsticami pa tudi neko dodatno sliko, ki je verjetno slabša od te splošne, kar preveč
               optimistične. Iz študije širitve NATA je razvidno, da je Slovenija tukaj opravila
               pozitivno delo s tem, ko se je  odločila, da sodeluje v raznih vojaških povezavah, tudi v
               raznih skupnih vajah, in je odločena, da tako deluje še naprej, ker s tem nekako tudi
               preizkušamo svojo kompatibilnost z vojaškimi strukturami NATA. Ker pa NATO ni samo
               vojaška in politična grupacija, temveč vse bolj postaja tudi ekonomska, mislim, da so
               tu tiste naše šibke strani, ki bi jih rad poudaril. Namreč, vse preveč poudarjamo
               tukaj dobro pozicijo Slovenije s strani, ki Slovenijo povzdigujejo nad neko ravnijo,
               kjer dejansko je. Sploh se mi zdi, da preveč poudarjamo te splošne pogoje, ki jih
               Slovenija ponuja, pri tem pa celo ne zadosti poudarimo tistih elementov, ki Slovenijo
               dejansko dvigujejo nad ostale države, potencialne kandidatke za članstvo v prvem
               krogu, ki pa so po moji oceni vsaj dve ključni: eno je kopenska povezava, ki bi s tem
               bila zagotovljena Madžarski; in druga, širitev NATA na vzhod lahko izgleda tudi kot
               izkazovanje svoje moči oziroma nemoči bivšega nasprotnika, namreč Sovjetske zveze in
               Varšavskega pakta. In v tem pogledu je verjetno za NATO pomembno, da Slovenija, ki
               nikdar ni bila članica pakta NATO, pride v ta krog, ker s tem da svojemu nekdanjemu
               nasprotniku vedeti, da širitev le ni tako zelo usmerjena proti njemu.</p>
               <p>Kar se tiče naših izrazitih slabosti, mislim, da je v prvi vrsti zaostajanje v
               tranziciji, kar smo slišali včeraj na predavanju gospoda Bernarda. Slovenija je tukaj
               izgubila svojo prednost na gospodarskem področju. In če vidimo tukaj študijo širitve
               NATA, v načelih širitve tudi poudarja, da širitev dopolnjuje širitev Evropske unije.
               Se pravi, tudi v gospodarskem smislu se širitev NATA navezuje na širitev Evropske
               unije, in tukaj Slovenija sigurno izgublja.</p>
               <p>Zdi se mi, da je problem tudi vojaški. Namreč, kaj Slovenija prenaša v doto NATU in
               koliko to stane. Za Slovence, slovenske predstavnike bo ravno tako potrebno
               zagotoviti določene materialne pogoje za delo v strukturah NATA, ki bodo v primerjavi
               z velikostjo naše vojske, z našim vojaškim potencialom relativno veliki. In iz
               študije Ministrstva za obrambo na četrti strani je razvidno, da Slovenija vseh teh
               stroškov ne nosi sama, temveč se deli med Združene države, ostale članice in pa nove
               članice. In če ta razdelitev velja, potem bo Slovenija plača bistveno manj, kot pa bo
               stala priključitev Slovenije v NATO.</p>
               <p>Zato mislim, da je splošna ocena v tem materialu preoptimistična. Tudi iz tega ne
               morem razbrati, zakaj je recimo bila ocena gospoda Drnovška včeraj le polovična, da
               so naše možnosti za vstop v prvem krogu polovične, ker bi iz te ocene pričakoval, da
               je že skoraj - ne samo, da smo že notri, ampak da članice NATA komaj čakajo, da nas v
               Madridu povabijo in nas z odprtimi rokami sprejmejo.</p>
               <p>Tudi iz svojih izkušenj kot parlamenterec imam bistveno slabše izkušnje in iz poti v
               Bruselj in pa iz zadnjega obiska pred volitvami v Angliji, kjer sem imel čast
               sodelovati v predvolilni kampanji gospoda Jeffreya Johnsona Smitha, ki je že 38 let
               poslanec parlamenta in je bil v zadnjem sklicu parlamenta tudi predsednik delegacije
               britanskega parlamenta v skupščini NATA. In on je vedel za tri države, ki bodo prišle
               v prvem krogu v širitev NATA. In skupaj s kolegom Ribičičem sva ga potem malo
               mehčala, ampak verjetno on vseeno ni tisti ključni človek, ki odloča, posebej po teh
               rezultatih volitev, ki so pač konzervativni stranki prinesle hud poraz.</p>
               <p>Za konec bi pa še imel eno vprašanje za predstavnike vlade. Namreč, v študiji
               širitve NATA proti koncu, pravzaprav čisto na koncu je neko zaporedje v procesu
               pristopa po posameznih korakih, in mislim, da na strani 26 - to je več korakov. In
               mislim, da z odgovori na vsebino teh zaporedij bi lahko tudi hitro ugotovili, kako
               daleč smo na lestvi vstopanja v NATO v prvem krogu. Hvala lepa. 
               </p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Janša.</p>
            </sp>
            <sp who="SDT2:JanšaJanez">

               <speaker>JANEZ JANŠA:</speaker>

               <p>Očitno je, da prihaja trenutek resnice in zaradi tega je ta seja nenavadna vsaj iz
               treh razlogov. Prvič zato, ker je posledica, neposredna posledica zahteve za izredno
               sejo Državnega zbora, ki pa jo je opozicija. Drugič zato, ker je do poglobitve
               nekaterih aktivnosti na tem področju prišlo šele potem, ko je opozicija opozorila na
               to, da zaostajamo. In tretjič zato, ker bomo razpravljali o nekaterih zadevah v času
               potem, ko je odločitev verjetno že padla. Po mojih informacijah možnosti Slovenije po
               teh zadnjih dneh, še posebej po obisku v Združenih državah niso več 50:50, ampak so
               5%-ne, če smo veliki optimisti. Samo še čudež lahko uvrsti Slovenijo v prvi krog.</p>
               <p>Ko je ameriški senat lani dodajal Slovenijo med kandidatke za prvi krog, je bila
               situacija drugačna. Takrat je morda Slovenija res še imela ene ključe v rokah, ampak
               medtem smo, ali ključe izgubili ali pa so zamenjali ključavnico, pa mi tega nismo
               opazili in tako kot za Evropsko unijo velja tudi za NATO določene stvari, so
               politično določene, so pa pač odvisne od tega, ali izpolnjuješ neke kriterije ali ne
               in manj je političnih prednosti, večjo količino kriterijev moraš izpolnjevati. Mi
               nismo v času, ko se je v NATO sprejemala Turčija. Mi, če bi takrat bila Slovenija
               samostojna, če bi hotela v NATO, bi najbrž prišla v enem mesecu, zdaj pa je situacija
               drugačna in v skladu s to novo situacijo je treba tudi ravnati.</p>
               <p>Ne glede na to, da so tukaj v teh gradivih mnoge zadeve označene z zaupno, je možno
               prebrati v naših in tujih medijih, kakšno je stališče posameznih držav članic do
               širitve in če ne povsem direktno, pa med vrsticami tudi, katere države podpirajo,
               tako se mi zdi, da je gradivo, ki je sicer pregledno, malo prehudo označeno s stopnjo
               zaupnosti, ker to je možno tako ali drugače tudi iz drugih virov ugotoviti. Iz teh
               virov je tudi možno ugotoviti, da že nekaj tednov poteka ključna aktivnost v NATU, ki
               je usmerjena v dve točki. Prvič v sporazumu z Rusijo in drugič v iskanje formule, s
               katero bi potolažile tiste, ki ne bodo v prvem krogu. NATO se namreč želi izogniti
               efektu Slovaške, ki je potem, ko je bila kritizirana zaradi nekaterih potez in ko je
               bilo jasno rečeno, da ne bo sprejeta v NATO, obrnila strategijo, potegnila pač svoje
               ljudi, ki so jih šolali v zahodnih vojaških šolah domov in nekatere poslala na
               šolanje naprej v Rusijo, kamor so jih prej pošiljali. So rekli, v redu, gremo pa
               drugam. NATO bi se rad izognil efektu zamere, kot se je to zgodilo v primeru
               Slovaške, zato bodo ti odgovori in razlogi, ki jih bodo navajali, zakaj kdo ni
               sprejet, zelo blagi. Bodo rekli, saj, ne da se vse naenkrat, malo se morate še
               potruditi itd. Skratka, mi ne smemo pričakovati, da bodo v Bruslju rekli, niste
               sprejeti zaradi teh petih, šestih točk, ko boste to popravili, boste pa spet pred
               vrati in to bo čez eno leto in pol. Ključna tega ne bo, ključna formula, ki jo zdaj
               razdeljuje, je ta, prvi ne
               bodo zadnji, kar morda drži, morda pa tudi ne. ta tolažba pa je zelo slaba, ker ni
               časovno opredeljena, zaenkrat ni časovno predeljena. Jaz bi prosil, da če ima kdo z
               vladne strani kakšne bolj natančne informacije glede tega, potem, da jih pove, ker bo
               diskusija lahko bistveno drugačna. Ampak, zaenkrat je ta formula, prvi ne bodo zadnji
               in edini, slaba tolažba, vsaj za nas.</p>
               <p>Ko smo predlagali izredno sejo o izpolnjevanju pogojev Slovenije z Evropsko zvezo in
               Nato, smo predlagali to sejo za 17. april. Poudarjam, da je bila takrat situacija
               boljša, časa več, marsikaj bi se dalo, pa čeprav bi se na vrat na nos nosilo skupaj
               gradivo, ampak od 17. aprila do 14. maja bi se marsikaj dalo narediti. Zdaj imamo
               razpravo 14. maja, en mesec je vmes poteklo itn. in zadeva ni ista. Zadeva ni enaka.
               V tem mesecu se je marsikaj zgodilo. Naše pozicije se niso izboljšale. Res ne. V
               naslednjih dneh in tednih bodo v Washingtonu predsedniki vlad oziroma držav treh
               članic oziroma treh potencialnih članic, ki bodo zagotovo sprejete v prvem krogu in
               bodo imele tudi ustrezni tretma, ne tak kot ga je doživel naš predsednik vlade.
               Dejstvo je, da del ameriške politike podpira Slovenijo, da je ta podpora močna. V
               nekaterih vojaških krogih in v Pentagonu, to se vidi tudi iz tega zadnjega obiska.
               Dejstvo je, da je obrambni resor največ naredil na tem področju, da so zatajili
               nekateri drugi, dejstvo je, da ni dovolj, da se lobira samo po vojaški strukturi ali
               pa da se lobira samo v Washingtonu ali Bruslju, v vseh državah kjer se odloča o tem,
               bi bilo treba. Je pa seveda to težko delati, ker imamo v diplomaciji v teh državah
               tudi ljudi, ki se osebno ne strinjajo z Natom, so še pred parimi leti ostro govorili
               proti. Taki bodo težko lobirali za Nato in okrog teh stvari bi se morali vprašati.</p>
               <p>Skratka, mislim, da je čas, čeprav namen te seje ni bil tak, da začnemo pometati
               tudi pred lastnim pragom in da ne glede na to, da ne bo zelo jasnih, eksplicitnih
               odgovorov oziroma navedenih razlogov, zakaj en bomo v prvem krogu, da jih malo le
               sami poiščemo. Ker dejstvo je, da bo v drugi krog takega Nata, kot je sedaj priti
               težje, kot pa v prvi krog. če me bo kdo prepričal v nasprotno, bom samo vesel, to pa
               iz dveh razlogov.</p>
               <p>Prvič zato, ker sploh ni sigurno, ali bo in kdaj bo ta drugi krog, ker se bo najprej
               počakalo na reakcije po tej širitvi in na to, kaj se bo zgodilo.</p>
               <p>Drugič pa zato, ker bo širitev Nata oziroma je širitev Nata je že povezana z
               nekaterimi reformami in so močni predlogi, da članice, ki bodo sprjejete po prvem
               krogu, morda ne bi imele enakega statusa, kot pa dosedanje, kar pa bistveno poslabša
               pozicijo tistih, ki bodo prišli notri, ampak enkrat kasneje. Ta zadeva je možna.
               Možna je tudi, kot se sedaj govori, delna transformacija partnerstva za mir v neko
               pridruženo članstvo, ki tudi če ni jasno definirano.  Od teh petih kriterijev, ki so navedeni kot glavni,
               ki jih mora izpolnjevati država, ki kandidira za NATO, naj bi Slovenija izpolnjevala
               vse. Na tretji strani tega gradiva, ki smo ga dobili, piše, da to rekel celo
               namestnik generalnega sekretarja NATO, gospod Balancino. Morda, če stvar vzamemo
               površno, ampak če jih pogledamo, prvič vidimo, da to niso vojaški kriteriji, ampak so
               politični. Skoraj nobeden od teh ni vojaški, samo eden ali dva se deloma dotikata
               vojske. Se pravi, gleda se bolj nekatere druge stvari. Tisti, ki ste govorili o
               zaostajanju Slovenije, o relativnem zaostajanju Slovenije pri političnih in
               gospodarskih reformah, ste zadeli žebljico na glavico. Prvi pogoj, piše, <q>"Slovenija
               vzpostavila stabilen sistem politične demokracije"</q>. Oprostite, mi smo ravnokar
               porabili štiri mesece za to, da smo dobili vlado. Stabilen sistem politične
               demokracije ima Anglija, kjer so vlado dobili naslednji dan po volitvah. Ni to edini
               kriterij, ampak je pa zelo važen. Štiri mesece je svet opazoval naša pogajanja,
               koalicije, sestavljanje koalicije, razdiranje koalicij, in vse ostalo, do česar je
               privedel naš volilni sistem in do česar lahko privede tudi naslednjič - in to ni
               stabilnost! In v teh štirih mesecih smo, ko je celotna - velik del diplomacije in
               velik del državnega uradništva opazoval to bitko za oblast, smo izgubili veliko časa,
               ključen čas. Zato je malo preveč optimistično govoriti, da smo vzpostavili stabilen
               sistem politične demokracije. Drug tak primer: v lanskem letu je ta Državni zbor
               sprejel štiri odloke, ki jih je razveljavilo Ustavno sodišče, v zvezi z referendumi.
               To je tudi svet opazoval. In dejstvo je, da tudi ta zadnja izjava, ki je bila
               podpisana s strani političnih strank, je nekako debata, ki je bila ob tem - v tem se
               strinjam s kolegom Pahorjem - je izražala neko bojazen pred referendumom. Sistem, ki
               se ima za stabilnega, se ne boji ljudske volje. In mislim, da vam to ni prav nič
               koristilo, ni bilo velike potrebe, da se to piše v to izjavo. Ampak tako se bati
               referenduma, je pa, bom rekel nekaj, kar je v temeljnem nasprotju s tem prvim
               kriterijem.</p>
               <p>Druga stvar. Piše, <q>"Slovenija uspešno uveljavila načela tržnega gospodarstva,
               liberalizirala zunanjo trgovino"</q> in tako dalje. Ni res! Lani je vlada sprejela tisto
               sporno uredbo v zvezi z bencinskimi črpalkami ob avtocestah, ki ni sporna zaradi
               načela, sporna je zato, ker je monopolna zadeva. Tudi domača druga podjetja niso
               mogla konkurirati, ker je bil pogoj, če že imaš črpalke, jih lahko gradiš naprej, če
               jih pa nimaš, jih pa ne moreš. In glede na to, da je pa seveda bilo vpleteno še tuje
               podjetje - sistem pri Nizozemcih - kakšne velike usluge nismo naredili. Domačo
               industrijo se da ščititi tudi na kakšen drug način, ne pa s tem, da vlada sprejme
               uredbe, ki so v temeljnem nasprotju z načeli proste konkurence v Evropi.</p>
               <p>Točka c): <q>"V Sloveniji obstaja visoka stopnja zaščite človekovih pravic."</q> Ja, lepo
               vas prosim! Na tej seji Državnega zbora oziroma na naslednji, na majski, ker še stara
               traja, imamo poročilo varuha človekovih pravic za leto 1995. On govori povsem
               drugače, govori povsem drugače. In to bo ta isti zbor sprejel. Razkorak je, ki ga
               seveda v tujini najbrž tudi opazijo. In nekaj v zvezi s tem bo treba narediti.</p>
               <p><q>"Sloveniji je uspelo vzpostaviti demokratičen nadzor nad vojaškimi strukturami."</q>
               Dobro, morda. Ampak v ameriškem senatu, kjer naj bi tudi Slovenijo uvrstili v prvi
               krog, že štiri mesece razpravljajo o tem, ali je kandidat za šefa CIE primeren ali
               ni. Mi imamo šefa varnostne službe, ki pred parlamentarno komisijo ni v lanskem letu
               hotel povedati niti osebnih podatkov, kaj šele da bi parlamentarni odbor razpravljal
               o tem, ali je primeren ali ne. Zdaj je na dnevnem redu - in to se vidi - zdaj je na
               dnevnem redu  imenovanje
               predsednikov in komisij za nadzor in komisije predsednice oziroma predsednika in
               komisije za nadzor nad varnostno obveščevalnimi službami. Ta zadeva, če bo tako
               sprejeta kot je predlagana, ne bo pozitivno odmevala, to vam jaz zagotavljam. S tem
               Slovenija ne bo pokazala, da ima demokratičen nadzor nad tem segmentom, tudi obrambe.
               No, in točka d), Slovenija nima problemov s svojimi sosedami. Ni res. Ni res. Imamo
               probleme, večinoma niso veliki, eden pa je, to je nerešeno vprašanje morske meje s
               Hrvaško. To je velik problem. Kdorkoli pride s tujine, s katerimkoli ambasadorjem se
               pogovarjaš, to vpraša. Sprejem Slovenije v NATO v prvem krogu bi položaj Slovenije
               ali pa možnosti Slovenije, da reši to zadevo v skladu s svojimi interesi, bistveno
               izboljšal. To je dejstvo, mi bi s tem dobili velike prednosti. Enako sprejem
               Slovenije v Evropsko zvezo pred Hrvaško. Možnosti za to, da se ta problem reši, bi
               bile večje. Če bomo v istem paketu, ne bomo dobili nobene prednosti, ampak ta problem
               tukaj obstaja in če rečemo, da ga ni ali pa, da nimamo nobenih problemov, je to pač
               nekaj, kar vsaj sebi lahko verjamemo, ne bo nam pa to nič koristilo.</p>
               <p>Zdaj ob koncu se je treba seveda vprašati, kaj imajo tisti, ki bodo sprejeti in
               Slovenija nima. Nekatere stvari ste že navedli. Jaz bi dodal še štiri. Najprej pa to,
               kar se zdaj pojavlja v skladu s to strategijo, kot sem nekje videl napisano v
               gradivih zunanjega ministrstva, zniževanje praga pričakovanja, češ, Slovenija je
               majhna, geostrateška pozicija je zanemarljiva, ni ravno važno, ali bomo ali ne bomo,
               odločajo drugi, politični razlogi so itn. Ta stvar drži samo deloma. Geostrateška
               pozicija Slovenije ni nepomembna. Kdor to trdi, naj si pogleda zemljevid. Kot je
               pravilno ugotovljeno v enem od teh gradiv, je v trenutku, ko Avstrija še okleva za
               prošnjo za članstvo v NATU, ta pozicija še pomembnejša, še posebej, ker bo sprejeta
               Madžarska v prvem krogu in to je bolj prazen izgovor. Tisto pa, kar imajo te tri
               države, se pravi Poljska, Češka in Madžarska, pa mi zaostajamo, so pa naslednje
               stvari. Vse te tri države izpolnjujejo več pogojev tudi za vstop v Evropsko zvezo kot
               Slovenija. To je dejstvo, okrog katerega najbrž ni diskusije, vsaj ko gre za
               harmonizacijo zakonodaje. Te tri države imajo hitrejše gospodarske reforme, bistveno
               hitrejšo privatizacijo in tudi večjo stopnjo prestrukturiranja. In seveda bistveno
               višji procent tujih vlaganj. To, kar tukaj piše, mi smo liberalizirali zunanjo
               trgovino. Mislim, da jo nismo. Slovenija potrebuje zdrav tuji kapital. To, zakaj ga
               ni, je seveda veliko vprašanje. Vse te tri države imajo tudi hitrejše politične
               reforme. Češka, Poljska in Madžarska so države, ki so jasno razmejile status novih
               demokracij do bivšega komunističnega sistema. Vse tri države so sprejele
               ilustracijske zakone. Poljska je ta zakon sprejela 17. aprila 1997, pred slabim
               mesecem. Sprejel ga je, bom rekel levičarski parlament, ampak ga je sprejel.
               Predsednik Košnevski bo najbrž dal veto, ampak bo dal veto svojim poslancem.</p>
               <p>No, in četrta stvar, ki ni tako nedolžna in zadeva tudi obrambni resor, je oklevanje
               Slovenije pri prevzemanju mirovnih obveznosti. Morate vedeti, da so Češka, Poljska in
               Madžarska bistveno bolj konkretno jasno in praktično sodelovale z NATO-m, samo v
               partnerstvu za mir, bodisi, da so poslale svoje enote v Bosno in Hercegovino, bodisi,
               da so kot Madžarska odstopile NATU prostor za vojaško bazo, s katere se vodi akcija v
               Bosni in tako konkretno sodelovanje seveda prinese bistveno več prednosti kot pa
               medsebojna izmenjava komplimentov na raznih diplomatskih srečanjih in konferencah,
               kar se hitro pozabi. To, kar
               je prej rekel gospod Kacin, mislim da ni ravno ključni argument. Načelnik
               Generalštaba - s tem polemiziram zato, ker sem sedaj že ene šestkrat prebral in mi
               gre na živce - zato, ker morda ne zna dobro enega od tujih jezikov, ni kriv, da ne
               bomo šli v NATO. To je treba jasno povedati. Nenazadnje je takrat eno od močnih
               držav, članic NATA, ko se ga je hotelo zamenjati, intervenirala v njegovo prid. Jaz
               ne bom rekel ali je to dobro ali slabo za našo suverenost, ampak tako je bilo.</p>
               <p>Poleg tega smo v Ministrstvu za obrambo že leta 1993 poslali na šolanje nekatere
               ljudi, med drugim tudi človeka na ameriško vojaško gospodarsko akademijo, kjer je
               diplomiral iz mednarodnih vojaških razpisov in vojaških nabav, tako da bi bili
               osposobljeni zadostovati tudi te kriterije. V zadnjih treh letih je bil povsem na
               stranskem tiru kljub svojemu znanju, te nabave so pa vodili drugi ljudje.</p>
               <p>Kar se tiče netransparentnosti proračuna. Ta očitek drži za celoten proračun te
               države, še posebej za tega, ki ga ni. To je zelo netransparentno, zelo
               netransparentno naj bi bilo tudi začasno financiranje, kot je sedaj predlagano, ker
               je neustavno in s tem si ne delamo uslug. Cel proračun je netransparenten zato, ker
               ga še vedno sestavljamo v mnogih točkah po istih kriterijih kot pred desetimi leti. V
               Sloveniji še vedno veljajo knjigovodski zakoni, ki so bili sprejeti v Beogradu. Tega
               še nismo popravili. Del postavk za obrambo se prikazuje med vladnimi postavkami in
               tako dalje. Res pa je, da imamo v Sloveniji tudi to specifiko, da je civilna zaščita
               v obrambnem resorju, tudi na to so pripombe.</p>
               <p>Skratka, na seji, ki bo naslednji teden, nam ne bo nič pomagalo, če bomo sadili
               rožice, prebrali to, kar je rekel Van<gap n="..."/>, če je res rekel, kako izpolnjujemo vseh pet
               kriterijev, in jokali nad tem zakaj nismo sprejeti in da so vsi grdi in tako dalje.
               Treba bo resno pogledati zakaj se je, ali se bo to zgodilo, če se ne bo zgodil čudež,
               in potem delati v skladu s to realno analizo naprej. Drugače bom čez tri leta
               ugotavljali, da je bil tudi drugi krog pa izpolnjujemo še boljše kriterije, da nas
               vsi podpirajo pa da nas ni zraven, ker se nam je zgodila krivica.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>To je replika? Prosim, gospod Lešnik.</p>
            </sp>
            <sp who="SDT2:LešnikZoran">

               <speaker>ZORAN LEŠNIK:</speaker>

               <p>Eno tridesetinko tega bom uporabil, kar je gospod Janša. Nisem vojaški pa tudi ne
               strokovnjak za mednarodna vprašanja. Vendar, če je situacija takšna, da gospod Janša
               pravi, da imamo samo še 5% možnosti, potem se človeško vprašam, zakaj o tem sploh
               razpravljamo. Čudež - jaz v čudeže ne verjamem - mislim, da nas čudež ne more rešiti.
               Reši nas lahko le trdo in konkretno delo. Mi govorimo za ne vem koliko let nazaj,
               manj pa o istem, kaj moramo še danes in jutri in do seje, ki je sklicana,
               pripraviti.</p>
               <p>Gospod Janša, ker ste vojaški strokovnjak, bi vam moral verjeti, vendar se mi pa le
               zdi, da mora biti med nami tudi še nekaj optimizma, neke realnosti, kajti na koncu
               koncev smo ta optimizem izrazili tudi s podpisom te listine o kateri smo se
               strankarsko skupaj dogovorili, da bomo stvari urejali.</p>
               <p>Jaz mislim, da, prispevajmo konkretno; jaz ne morem, ker sem poudaril, da nisem
               strokovnjak, vendar tisti, ki ste, tvorno prispevajte k temu in predlagajte
               konkretno, kaj naj še vlada, kaj naj obrambno ministrstvo, kaj naj zunanje
               ministrstvo naredi. Namreč
               enostavno ne razumem, zakaj bi tisti, ki so v vladi odgovorni za najbolj tvorno delo
               na tem področju, delali vse narobe in vse drugače, kot je naša želja in volja. Ali so
               ti ljudje v zunanjem in obrambnem ministrstvu proti vključevanju v NATO. Tega občutka
               nimam in, če pa bi bilo res, da so naredili premalo - tudi tega ne morem ocenjevati -
               je naša naloga, da jim damo konkretne naloge in zadolžitve. Tisti, ki ste žal premalo
               konkretni in stvarni, bi pa verjetno lahko v tem primeru res več prispevali, mislim
               pa, da bi, da vsi ne moremo delati vse, delo pa naj opravijo predvsem ali izključno
               tisti, ki so za to poklicani, odgovorni in plačani. In predlagam odboru, da se
               dogovorimo, če je situacija res takšna, da nimamo nobene možnosti, da nas lahko reši
               le čudež, potem ne imejmo 14. izredne seje, ker bomo spet izgubili čas in kot je
               rekel gospod Janša, sadili rožice. Hvala.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Ja, replika. Gospod Janša.</p>
            </sp>
            <sp who="SDT2:JanšaJanez">

               <speaker>JANEZ JANŠA:</speaker>

               <p>Seja 14. je tudi zaradi drugih stvari, tako da mislim, da je potrebna ne glede na to
               mojo oceno. Nisem pesimist, moram pa reči, da informacije, ki jih imam in ki jih
               lahko tudi drugi pač preberete, če sledite. Tuje vere kažejo na to, da pač teh
               možnosti ni. Najbolj bom vesel, če se motim, in če imajo prav tisti, ki pravijo, da
               je pač teh možnosti še veliko. Kaj konkretno se da še v teh mesecih narediti, ker ste
               postavili konkretno vprašanje. Veste, pri takšnih stvareh kot je ta, bo nekdo odločil
               in tisti, ki imajo te inštrumente v rokah, naj prepričajo tiste, ki so proti, da bodo
               za. To je edina formula, ki obstaja.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Predno dam besedo za repliko gospodu Zagožnu, bi povedal samo tole, bi si vzel to
               pravico, da če je malo možnosti, potem mislim, da so potrebne dve ali pa tri seje.
               Zakaj? Ne gre zato, če smo ta vlak, če pravim, da ne bo kdo razumel kot popolen obup;
               namreč, če se nam je to zgodilo, potem moramo tudi ugotoviti, zakaj se je to zgodilo.
               NATO ni zadnja zadeva, zadnji velik projekt, ki ga bo Slovenija morala izpeljati ali
               pa bi ga želela, ker je dobro to. Verjetno bo še kup drugih projektov in moramo
               postaviti stvari na svoje mesto, da ugotovimo zakaj. Mislim, da je tisto bolj
               bistveno, kot pa se sedaj o tem prepirati, če je že prepozno, pa še ni in pa koliko
               možnosti še. Zaradi tega
               mislim, da je ta seja hudo pomembna. Pa če bi bila še kakšna tudi na to temo, da bi
               ugotavljali vzroke, mislim, da bi to bilo potem tisto pravo. In to, mislim, da je
               tudi bil namen podpisnikov za sklic te izredne seje. Gospod dr. Zagožen.</p>
            </sp>
            <sp who="SDT2:ZagoženFranc">

               <speaker>DR. FRANC ZAGOŽEN:</speaker>

               <p>Hvala za besedo. Torej jaz mislim, da razen tiste verjetnosti, ki jo Janša omenja, da
               je samo 5% možnosti, to najbrž ne bo držalo. Drugače pa je njegova analiza točna, po
               moji oceni ja. In seveda stanje, v katerem smo se znašli zdajle, je nastajalo vsaj
               recimo štiri, pet let. In verjetno bo zelo težko zdajle nekaj bistvenega narediti.
               Predvsem najbrž nobeden vojaški strokovnjak ne more ničesar narediti, da bi si svoje
               možnosti izboljšali, ker gre očitno za čiste politične vzroke in je tudi sprejemanje
               novih članic v NATO čista politična zadeva, politična odločitev držav, ki so članice
               te zveze in seveda zveze kot celote. Zato se bo pač treba enkrat soočiti z resnico.
               Zadnjih štiri, pet let se večina tega parlamenta ni bila pripravljena soočati s
               takimi resnicami in delala je drugače, tudi vlada. Jaz sicer ne vem za razloge, zakaj
               bi se v zadnjih dveh mesecih izgledi Slovenije poslabšali in zakaj bi bili trenutno
               slabši kot pred dvema mesecema. Vem pa zagotovo, da vsa ta dogajanja od volitev
               naprej pa vsaj do sestave nove vlade in morda še naprej, niso prispevala k ugledu. Do
               sestave nove vlade so zanesljivo prispevala k zmanjšanju ugleda. In mislim, da so
               bile tamle enkrat januarja, februarja, možnosti, da bi bila Slovenija povabljena v
               prvi krog, praktično nične. Upam, da so zdaj vendar večje in jaz mislim, da bo celo
               uspelo. To je izjemno pomembno. Vse, tudi tisto, kar je Janša govoril o tem, v čem bi
               se naš položaj izboljšal, če bi bili povabljeni v prvi krog v NATO, tudi v odnosih z
               Evropsko unijo, s sosednjimi državami, skratka zunanje politični položaj, ki bi
               Sloveniji omogočil bistveno bolj sproščeno aktivnost, tako na političnem kot
               varnostnem kot gospodarskem področju, seveda bi se bistveno popravil.</p>
               <p>Torej, morda je napaka v  tem,
               da morda kdo res misli, da je samo od vojaške pripravljenosti Slovenije in njenega
               strateškega pomena odvisno, ali bo povabljena v NATO ali ne, ker gre za politično
               zadevo, se presoja po političnih merili in na to bi morali misliti že davno. Jaz pa
               ne bi rad, da bi ta seja, ne samo tegale odbora, ampak tudi seja Državnega zbora
               izvenela popolnoma pesimistično. Jaz ne bi bil za to, da bi zdajle začeli
               razpravljati o tem, češ, zanesljivo ne bomo sprejeti v NATO v prvem krogu, naredimo
               načrt, kaj potem. Jaz mislim, da je treba sejo Državnega zbora izkoristiti za to, da
               bi postali politično bolj prepričljivi in bolj sprejemljivi, tudi, če nismo v stanju
               in to moramo pač vsi poznati, do konca maja sprejeti proračun, ki bi bil hkrati
               transparenten proračun po kriterijih, kot veljajo v NATU itn., je najbrž mogoče
               pokazati eno politično voljo za prihodnje. Tistega, kar je bilo zamujeno ali narejeno
               v nekaj letih, zagotovo ni mogoče popraviti ali v celoti popraviti v nekaj mesecih.
               Mogoče je pa vsaj eno prepričljivo politično volj pokazati in če bi seja dosegla ta
               cilj, je najbrž vse, kar lahko dosežemo. Hvala.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Sedaj še dve repliki. Doktor Žnidaršič.</p>
            </sp>
            <sp who="SDT2:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Jaz bi rad repliciral v tem smislu in dal nekaj odgovorov še na tisto vprašanje, kaj
               te tri države, ki imajo prednost pred nami, imajo, mi pa ne. Jaz moram reči, da imajo
               zelo majhne plače. Njihove povprečne plače v seštevku so manjše od naše povprečne in
               to tudi nekaj pomeni takrat, kadar je treba pošiljati recimo soldate na šolanje v
               Ameriko in v te NATO države, ker pač država ima nekaj več sredstev v te namene in jih
               manj porabi za standard ljudi. Imajo bistveno manj štrajkov, kot jih imamo mi, s
               katerimi pač hočemo na vsak način, kljub tako imenovanemu, v narekovaju, zaostajanju
               v gospodarstvu, naj bi osebni dohodki rasli in jaz predlagam, da bi tistim, ki bi
               radi ta naš gospodarski položaj s srcem in z resno voljo popravili, da naj gredo na
               železnico zdajle in prepričajo njihov sindikat, da štrajka neutemeljeno, ker zahteva
               več kot določa njihov branžni sporazum. Takrat, ko država, lani, mora pokrivati 3 in
               pol milijarde izgube, takrat ko štiri ure štrajkajo na železnici, stane 200 milijonov
               po informaciji po radiu danes zjutraj in včeraj recimo. Oni imajo tudi bistveno
               drugačno javno mnenje. Naše javno mnenje o tem, kaj se bo zgodilo, če bomo v NATU, je
               takole. Ne bi svojih soldatov nikamor poslali, ne bi omogočili nobenih kapacitet
               NATO-vih na naših tleh itn. To je Delova javno-mnenjska anketa. In če je naše javno mnenje tako, da mi
               pričakujemo, da bo Nato poskrbel za našo varnost, ki naj bi bila tam notri nekaj
               cenejša in večja potem je treba tiste obveznosti, ki jih taka zveza nekako povsem
               razumljivo sprejema, zadeti tudi nas. Se pravi, neko participacijo, nek riziko, ki je
               v tem smislu vedno potreben in jaz je treba tehtati kaj je več. Ali nek riziko
               udeležbe naših fantov nekje, ali neke stacionirane sile Nata pri nas, ali je večji
               riziko zunaj te zveze itn.</p>
               <p>Moram reči, da sam mislim, da je izpolnjevanje kakršnihkoli pogojev naših za
               vključevanje manj pomembno od natovega siceršnjega interesa. te tri severne države so
               bile članice Varšavskega pakta in najbrž je ta politični interes tukaj, širiti
               hitreje kot drugje, večji od tistega, ki našega na primer ali njihovega do Slovenije.
               Tako jaz to stvar vidim. namreč, mi smo manjši, mi smo tudi gospodarsko manj
               zanimivi, ker smo že prej imeli neke vrste odprto trgovino. Pri nas se je dalo kupiti
               stvari, ki jih na tem področju severneje od nas ni bilo mogoče kupiti do pred par
               let. In zato bo tam tudi ta finančni vidik večji.</p>
               <p>Tako da mislim, da je treba gledati to resnico o tem, zakaj bomo, zakaj ne bi bili
               kandidati v prvem krogu z več strani in tudi s temi stvarmi se je treba vprašati, kdo
               kakšne štrajke spodbuja in zakaj ti štrajki nastajajo. Namreč, tisti, ki želijo dobro
               gospodarstvo, morajo vzeti v zakup dejstvo, da je sistem drugačen kot je bil. Gospod
               Janša je nekajkrat na Državnem zboru omenil, da se razlike povečujejo v socialnem
               statusu ljudi. Kaj pa naj bi pričakovali v sistemu kapitalizma. Jaz nisem pričakoval,
               da se bodo zmanjšale, pač pa je to v kapitalističnem svetu normalno, da bo peščica
               bogatih in velika večina manj bogatih in veliko veliko več revnih. Socializem je to
               napako <gap n="..."/> na vse, ne samo na nek vrh, ki naj dobro živi.</p>
               <p>Pa še tole, da ne bom predolg. Ilustracijski zakon je po mojih informacijah in glede
               na to, da verjamem kakšnemu akademiku s tega pravnega področja, ena največja pravna
               neumnost in katastrofa na področju človekovih pravic in jaz se ne bom skliceval na
               to, da to oni imajo, mi pa ne, ker tisto je najmanj najbrž pomembno na zahodu;  tam se prej ko slej nasmehnejo
               ob tem <gap n="..."/>acijskem <stage>(nerazločno!)</stage> zakonu, njihovem, najmanj pa da bi ga šteli kot neko
               super stvar, ki naj pomaga pri vključevanju. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Peterle, replika.</p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Evo, naklonjenost opozicije že deluje. Najprej besedam gospoda Lešnika. Torej, jaz
               nisem razumel nobenega, da bi napadal slovensko diplomacijo. Jaz mislim, da se
               izjemno trudi slovenska diplomacija, samo v nahrbtniku nima nič, v košari nima nič, v
               torbi nima nič. Tisto, s čimer potuje po svetu, je po mojem premalo, drugače pa
               diplomacija dela.</p>
               <p>K temu, kar pravi gospod Zagožen oziroma se sprašuje, zakaj dva meseca. Drži, da se
               ni zgodilo vse v dveh mesecih, ampak se pa je po teh volitvah marsikaj zgodilo
               oziroma so se zadeve spremenile relativno hitro. Jaz bom samo eno stvar povedal, ker
               pač mi je znana. Političen vidik oziroma vrednotenje Slovenije se je marsikje
               spremenilo s predlogom prve Drnovškove vlade po zadnjih volitvah <stage>(ne bom razlagal
               sestave)</stage>. Takrat so zazvonili politični zvonci v Ameriki pa še kje drugje. In mislim,
               da niso še čisto ugasnili.</p>
               <p>Drugič oziroma še k temu, kar pravi gospod poslanec Žnidaršič. Glejte, nizke plače
               same zase ali visoke plače niso kriterij, pomembna so razmerja: plače-inflacija,
               plača-produktivnost in tako naprej. O tem sem že prej govoril. Takih razmerij v teh
               državah nimajo. In jaz sem Klausa na Češkem spraševal, kako bo preživel politično
               nizke plače. In kot veste, je volitve za minimalno izgubil in ima zdaj manjšinsko
               vlado, ampak je zato pa lahko zadržal 3%-no brezposelnost. Pri nas je to očitno
               nemogoče.</p>
               <p>Potem glede sindikatov bi rekel, jaz se nisem čutil nagovorjenega, ker nimamo
               nobenega sindikata v žepu.</p>
               <p>Kar se pa ilustracije tiče, je pa zame več kot zanimivo, da je šla Poljska z levo
               vlado pred vstopanjem v NATO ta zakon sprejeti pet let za Češko. Le zakaj?! Mogoče
               tudi zaradi NATA.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Besedo ima gospod Lenič. Prej mi pa še dovolite, da si kot predsedujoči vzamem
               repliko, ki bo res kratka.</p>
               <p>Rekel bi to, da razslojevanje je to že v kapitalizmu, vendar problem je tisti
               spodnji razred, tisti, ki je na meji preživetja, tisto pa je vprašanje, ali je 2% ali
               je 10% ali 30%. In mislim, da to je tisto, kar je pri nas kritično. In ko se o tem
               govori, se misli ravno to. In to pa je nedopustno. S tem se boste verjetno strinjali.
               Samo kot - ne želim polemizirati, ampak samo kot razmišljanje. Gospod Lenič.</p>
            </sp>
            <sp who="SDT2:LeničJože">

               <speaker>JOŽE LENIČ:</speaker>

               <p>Hvala lepa. Zdaj, očitno bi tu lahko človek do besede prišel ob pravem času samo
               skozi repliko. Ampak kljub vsemu. Jaz sem bil izjemno vesel, ko se je podpisala ta
               skupna izjava političnih strank v Sloveniji, ki je na nek način manifestirala to
               enotno voljo. Na nek način tudi bila protiargument, ko so nam kazali rezultate anket
               slovenskega javnega mnenja. Po drugi strani sem bil pa tudi prepričan, da je ta
               izjava na nek način nek produkt, ki je presegel pozicijska in opozicijska trenja na
               tem vprašanju, na tej točki 
               in nenazadnje prisegel tudi osebne zamere in konflikte, ki v slovenski politiki
               ostajajo na podlagi te današnje razprave, to je možno oceniti, še zmeraj obstajajo.</p>
               <p>Na podlagi te današnje razprave nisem več tak optimist kot sem bil pred časom, kajti
               močno se bojim, da bi način, da bi skozi obravnavo te teme na izredni seji opozicija
               na nek način to izkoristila kot poligon, da se oprime vseh negativnih stvari, ki v
               Sloveniji obstajajo. Ne rečem, da so samo pozitivne. Tudi negativne so, vendar da bi
               skozi to zgodbo obračunavali tako rekoč na vseh področjih, bi se mi zdelo izrazito
               neprimerno. Tudi sam sem to sejo videl v tem pozitivnem kontekstu, do Madrida je še
               60 dni, da sprejema odločitve morda bistveno manj in obračunavanje v tem tajmingu na
               tak način, bi se mi zdelo izrazito kontraproduktivno.</p>
               <p>Ne strinjam se s tezami, da slovenska diplomacija ne dela na tem konkretnem primeru
               dobro. Moje osebno mnenje je, če je kje slovenska diplomacija delala dobro, potem je
               definitivno relativno najboljše delala ravno na tem vprašanju. Strinjam se, da je bil
               en zelo velik uspeh takrat, ko je bil v ameriškem senatu sprejet NATO, to je
               nenazadnje tudi gospod Janša ocenil kot pozitivno in to je takrat bil dosežek
               slovenske diplomacije. Je pa res,da danes ni več tisto, kot je bilo pred nekaj meseci
               in da so se zadeve spremenile. Vendar zadeve se v tem procesu razširitve NATA
               spreminjajo zelo hitro in tukaj so variable, ki vplivajo na te spremembe, včasih bolj
               oprijemljive, včasih manj oprijemljive. Za marsikaj tukaj ne moremo kriviti slovenske
               diplomacije, ki je v zadnjih nekaj mesecih, ali pa celo v zadnjem letu ali dveh
               storila ogromno za vključevanje Slovenije v NATO.</p>
               <p>Poglejte kako se je kar nenadoma pojavila v igri Romunija, ki prej nikdar ni bila, s
               francoskim sponzorstvom in tako naprej. Kako je kar nenadoma takrat zaradi nekaterih
               dogodkov doma izpadla Slovaška, kako je takrat to luknjo praktično na nek način
               zapolnila Slovenija in tako naprej. Ta proces je zelo dinamičen in moja ocena je, da
               ga slovenska diplomacija relativno dobro spremlja, da je pa žal ta ocena, da ni vse v
               naših rokah, čeprav nisem tega mnenja, da ni nič v naših rokah, vendar ta ocena, da
               ni vse v naših rokah je žal točna. Sam ocenjujem to zadnjo diplomatsko ofenzivo kot
               zelo konstruktivno, zelo dobro in nekako bi pričakoval, da tisto, kar se bo naslednji
               teden v parlamentu zgodilo, bo tej diplomaciji dalo še dodaten tuš, še dodaten zagon.
               O tem kaj vse ni bilo narejeno, kaj vse bi morali razčistiti, kaj vse je zanič in
               tako naprej, se nenazadnje lahko pogovarjamo po Madridu, čeprav je vsaka taka
               razprava legitimna tudi v tem času, se strinjam, vendar pa mislim, da v tem trenutku
               kaj bistveno k temu našemu skupnemu cilju ne pripomore. Zato me je na nek način rahlo
               presenetila tudi razprava gospoda Janše, ki sem ga sam imel v tej točki za
               precejšnjega pozitivca, ne nazadnje je njegova stranka bila ena prvih, ampak ves čas
               konsistentno podpirala vstop Slovenije v NATO, tudi sam kot minister je ves čas stal
               na teh stališčih in nenazadnje tudi dobro nastopal takrat v Pentagonu in še kje
                  drugje. Torej ni res, da se
               v teh zadnjih 40-ih, 50-ih dneh ne da nič narediti in zato na neki način podpiram to
               diplomatsko ofenzivo, ki jo vlada izvaja. Ne nazadnje je tudi v kontekstu tega, kar
               je bilo povedano, da je pač treba prepričati tiste, ki v to prepričani še niso. Zdaj,
               jaz osebno imam seveda nekaj vprašanj za vlado in tudi nekaj predlogov, ki bi morda
               lahko konsistentno, mislim pozitivno vplivali na to, kar se dogaja. Mene zelo moti in
               tudi niz vprašanj je vedno bilo postavljenih na to temo, ta diskrepanca med javnim
               mnenjem in ne nazadnje enotno politično voljo v Sloveniji. Poleg nekaterih ključnih
               razprav, ki se bodo v ameriškem senatu odvile, se bo nedvomno razvila tudi debata o
               javnem mnenju in tukaj so naše ankete zelo slabe in še predvsem tista vprašanja, ali
               ste pripravljeni plačati zato, da se NATO poveča, pade na nekih 6 ali 7% in jaz
               mislim, da se senatorji, vsaj tisti, s katerimi sem se sam pogovarjal, me to
               sprašujejo in bodo z veliko nenaklonjenostjo spremljali ta podatek, zato se
               sprašujem, ali bi lahko v tem zadnjem mesecu do Madrida kaj bistvenega skozi Urad za
               informiranje ali skozi neke druge kanale storili na področju javnega mnenja, kajti
               prepričan sem, da je slovenska javnost relativno slabo obveščena o teh zadevah
               oziroma da na neki način ne razume glavnih prednosti, ki bi jih članstvo v NATO
               prineslo. Jaz ocenjujem, da poleg stroškov in še nekaterih drugih zadev v ameriškem
               senatu to vprašanje bo imelo svojo težko. Seveda, do ameriškega senata bomo prišli,
               če bomo prišli do ratifikacije, ampak tudi v teh lobističnih akcijah pred Madridom
               mislim, da to je eno od vprašanj, ki bi bilo lahko za nas zanimivo in bolj
               ključno.</p>
               <p>Naslednja zadeva, kar se tiče lobiranja. Jaz se pridružujem tistemu, kar je gospod
               Hvalica govoril. Ne nazadnje je bila to najina skupna pobuda, tudi podpisana, ki
               včeraj ni bila reprezentirana, da pošljimo v teh zadnjih dneh tudi na parlamentarni
               ravni predstavnike v ključne države, morda ne vse, vendar ključne, lahko jih skupaj
               definiramo, kdo to je, nedvomno pa v ameriški senat, kongres in seveda tudi v ključne
               evropske države. Mislim, da to je lahko kljub vsemu neki faktor, ki bo še dodatno
               vplival. Ratifikacija v ameriškem senatu ni tako samo po sebi umevna kot se zdi. Tam
               bo potrebno doseči večino in jaz mislim, da bi kakšna usklajena akcija, bi rekel
               nekaterih senatorjev še pred Madridom lahko pozitivno vplivala na odločitve v
               Združenih državah, tako da jaz predlagam, da se pošlje oziroma to sva skupaj s kolego
               Hvalico tudi pisno mislila predlagati, da se v te ključne države pošlje delegacije v
               kontekstu lobiranja.</p>
               <p>Naprej, kar bi rad povedal, je pa kljub vsemu tudi to. Madrid je zgodovinski, ni pa
               zgodovinski, kajti tudi po Madridu bo svet ostajal še naprej in zato predlagam
               oziroma bi tudi sam želel slišati, kljub temu, da vem, da vlada stavi vse karte na to, da Slovenija bo v
               prvem krogu. Kakšna so naša oziroma kakšen je plan B, če se po domače izrazim. Kajti
               dejansko se NATO zelo trudi. Na vseh konferencah je zdaj uvrščena ena od točk <q>"Post
               Madrid Agenda"</q>, to se pravi, kaj se bo dogajalo po Madridu in kako tisti, ki bodo
               ostali zunaj, na nek način priključiti.</p>
               <p>Zanima me, kako naša vlada gleda na to Partnerstvo za mir plus oziroma neko povečano
               Partnerstvo za mir, kako gleda na ta Evroatlantski svet za sodelovanje, in tako
               naprej. Morda to niti ne želim odgovorov danes, samo zanima me, ali se s temi
               zadevami ukvarjate in ali plan B kljub vsemu obstaja. Kajti mi vemo, da šanse
               dejansko za to, da gremo v prvi krog notri, niso pač 100%.</p>
               <p>Glede parlamentarne diplomacije - samo ena moja pripomba. Recimo, gospod Hvalica je
               veliko govoril o rimskem srečanju, nekateri o Londonu in tako naprej. Jaz mislim, da
               - to samo tako, <q>"by the way"</q> - da velikokrat precenjujemo določene izjave nekaterih
               parlamentarcev in potem nekoga, ki ga pač po naključju srečamo in nam nekaj pove -
               jaz gospoda Jeffreya Johnsona zelo dobro poznam in sem prepričan, da on ni ključni
               faktor, ki bo v Britaniji karkoli odločil. Skratka, potencirati nekatere izjave
               nekaterih članov in iz tega delati tukaj neko veliko znanost, mislim, da ni korektno
               in na nek način zamegljuje situacijo.</p>
               <p>Zdaj, čisto na koncu, bi pa želel spregovoriti še o neki zadevi, čeprav je to seja
               Odbora za obrambo. Ampak zelo me na nek način žalosti in se mi zdi nedopusten
               precedens to, da Odbor za mednarodne odnose v parlamentu Republike Slovenije ni
               matičen ne za eno ne za drugo točko na izredni seji. Jaz mislim, da je to na dolgi
               rok eliminacija tega odbora. In, gospod predsednik mednarodnega odbora, predlagam, da
               se ne zadostimo z odgovorom Janeza Podobnika, ki mislim, da je tudi pravno sporen in
               zanič, in da to zgodbo teramo naprej. Kajti v nasprotnem primeru se bo odbor samo
               sestajal še na temo ratifikacije nekih <stage>(v narekovajih)</stage> <q>"levih"</q> konvencij, ključna
               eminentna vprašanja se bodo pa odvijala drugje. In zato predlagam, da se ta zgodba s
               tem dopisom ne zaključi in da jo peljemo naprej. Nič nimam proti Odboru za obrambo.
               Mislim, da je korektno, da sedimo skupaj in se tudi korektno pogovarjamo, niti proti
               Odboru za evropske zadeve, ampak ni to v redu in ni korektno, in tudi mislim da je v
               nasprotju z našim poslovnikom. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Janša, replika.</p>
            </sp>
            <sp who="SDT2:JanšaJanez">

               <speaker>JANEZ JANŠA:</speaker>

               <p>Ja, gospod Lenič je skušal kritizirati neke odtenke, ki jih je označil za prestižne v
               mojem nastopu. Zdaj pa je na koncu sam glavni problem naredil iz tega, kateri odbor
               bo matični. To je, bom rekel, povsem nepomembno. Če imamo Komisijo za evropske
               zadeve, se bo najbrž ukvarjala z Evropo, in če imamo pač Odbor za obrambo, se bo
               najbrž ukvarjal z mednarodnimi vojaškimi povezavami Slovenije. Tudi druga telesa so
               verjetno za to kaj pristojna.</p>
               <p>Ampak glede matičnosti pa mislim, da ni kakšnih dilem. Ampak nisem se javil za
               repliko zaradi tega. Za repliko sem se javil zato, ker me je ta diskusija
               presenetila. Jaz sem mislil, da je ta način razmišljanja v Sloveniji že zdavnaj
               presežen, zdaj pa vidim, da ni. Tukaj se še vedno misli, da bo stvar boljša, če bomo
               tiščali glavo v pesek. Če bo vlada tiščala glavo v pesek, se ji mi pri tem zagotovo
               ne bomo pridružili. Jaz se strinjam, da seveda nima smisla zdaj seje uporabiti za to,
               da se obtožujemo, kdo je bolj pa kdo je manj kriv, in da je treba v teh mesecih, pa
               tudi če je samo še 5% možnosti, narediti še kar se da. Sem pa rekel in to ponavljam,
               da prihaja čas, ko si moramo tudi mi sami naliti čistega vina. Tujina si ga najbrž že
               je. Ne misliti, da zato, če bomo mi molčali o teh stvareh, da pa zunaj tega ne bodo
               vedeli. Dve uri po tistem, ko smo sprejeli ta zakon o javnih razpisih, je prišla
               intervencija, da ni usklajen z evropsko zakonodajo - so sproti spremljali zadeve. Če
               mi ne beremo <q>"Financial Timesa"</q>, to ne pomeni, da ga drugi ne berejo ali da ne gledajo teh stvari.</p>
               <p>Skratka, s tem, da si zatiskamo oči pred problemi si mi naših možnosti za Nato ali
               za kakšno drugo stvar ne bomo čisto nič povečali. Realno je treba pogledati kaj smo
               delali narobe in tiste stvari popraviti. Tudi v teh 60-ih dneh.</p>
            </sp>
            <sp who="SDT2:LeničJože">

               <speaker>JOŽE LENIČ:</speaker>

               <p>No, bil sem zelo jasen, ko sem rekel, da tovrstne diskusije, kljub vsemu so
               legitimne, čeprav mislim, da obdobje pred ključnimi odločitvami morda ni najbolj
               primerno izbrano.</p>
               <p>Torej, ne gre za tiščanje glave v pesek. Gre za to, da lahko praktično na vsakem
               ktireriju, ki jih je Nato postavil kot kriterije, naredimo zgodbo, skritiziramo tako
               državo, kot politiko na tem področju in praktično vso energijo usmerimo v to. Bili so
               neki indijci, da bi dejansko tema Nato postala kritika politike vladajoče koalicije.
               Jaz mislim, da to v tem trenutku ni najbolj konstruktivno, samo za to, da se na te
               največje napake opozori, tudi to je dobro in legirimno, nesporno, vendar ni verjetno
               v tem trenutku najbolj izbran teaming. Poglejte, jaz v teh razpravah nisem nikoli
               slišal, ne vem Madžarov, da bi razlagali, kakšne strašne probleme imajo z Romuni in
               kako se kregajo, pa vsi vemo, da jih imajo, nisem nikoli slišal Čehov in Slovakov
               itn. V tem trenutku države pač skrbno dozirajo do katere meje bodo te probleme
               izpostavile, kot problem. In v tem trenutku to prezentirati kot največji problem, ki
               ga Slovenija ima, mislim, da je nekoristno, ker se bomo na drugih področjih še veliko
               imeli priliko o tem pogovarjati.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Gospod Peterle. Replika.</p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Poglejte. Jaz ne vidim nobenega posebnega namena tu razpravljajočih v tem, da je
               treba to spraviti na ne vem kakšen velik zvon. To lahko vse tukaj ostane, celo je
               bila razprava gospoda Hvalice na to temo, ali iti, delati to javno ali ne. In je bila
               tudi ta možnost, da se to zapre. Tudi jaz ko sem relativno dolgo debatiral, ne želim,
               da dajemo pospeške v javnost, tam kjer bi mislili, da to državi škoduje. Vendar sami
               med sabo si pa moramo biti na jasnem kako zadeve so in kaj lahko še naredimo.</p>
               <p>Kar zadeva onega prej, glede komisij. Komisije imajo opredeljen delokrog,
               pristojnosti, je brez veze, da se ukvarjamo s predsednikom, ki je pač naše odloke
               prav bral, tako kot so napisani.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Spoštovani! Če mi dovolite, bi počasi zaključevali. Besedo ima predstavnik vlade,
               gospod Vajgl.</p>
            </sp>
            <sp who="SDT2:VajglIvo">

               <speaker>IVO VAJGL:</speaker>

               <p>Spoštovani gospod predsednik, spoštovane poslanke in gospodje poslanci! Jaz imam
               občutek, da je bilo pravzaprav avtorjem materialov, ki so bili podlaga za današnjo
               sejo in današnja seja je podlaga za posebno zasedanje Državnega zbora, da je bilo nam
               pravzaprav postavljenih malo vprašanj. Jaz se vam za to zahvaljujem, ker to razumem
               kot nekakšno priznanje za en soliden napor, ki je bil napravljen za pripravo teh
               gradiv.</p>
               <p>Posebej bi se rad zahvalil tistim udeležencem, ki so ljubeznivo spregovorili in dali
               priznanje slovenski diplomaciji, ki se dejansko trudi v zadnjem času, posebej da z
               nekakšno pospešeno akcijo poskušamo  opraviti tisto, kar se opraviti da, zato da bi naše pozicije v tem
               kompliciranem procesu bile boljše.</p>
               <p>Dokler so še predstavniki medijev tukaj, mi dovolite, da se vrnem na začetno
               stališče, zakaj smo bili za to, da eno gradivo, tisto gradivo, ki govori o konkretnih
               stališčih drugih držav do članstva Slovenije v NATU v prvem krogu ostane zaupno.
               Tukaj bi rad pojasnil tudi oziroma dal odgovor na razmišljanje gospoda Janše.
               Strinjam se s tem, da je večina teh stališč na ta ali drugi način, že prišlo v
               javnosti in so objavljena bodisi v tujih medijih ali v naših medijih. Ampak eno je
               to, če so objavljena in imajo kot vir informacije nek neidentificiran neformalni vir,
               osebno informacijo ali kakršnokoli drugo informacijo, do katere novinar lahko pride.
               Dvajset let sem bil novinar in vem, da se do informacije da priti. Ali je pa to
               uradno gradivo vlade Republike Slovenije, ki s tem denoncira svoje partnerje v
               tujini. Zaradi tega takšno gradivo ne more biti vir za javno informacijo. Samo zaradi
               tega, ker nosi glavo, da je to gradivo Vlade Republike Slovenije. Ne zaradi silnih
               skrivnosti, ki jih vsebuje in tu bi rad zagotovil novinarjem, da pravzaprav nobenega
               posebnega presenečenja ne bi našli, če bi listali po tem gradivu, je pa gradivo za
               vas poslance ilustracija opravljenega dela vlade in njenih resorjev, to kar ste od
               nas zahtevali.</p>
               <p>Ta informacija in gradiva niso imela namena saditi rožic in upam na ta način, da ste
               tudi razumeli celoten pristop in v gradivih in v naših nastopih. Ne bi imelo nobenega
               smisla in tu bi se z veseljem pridružil vsem, ki so o tem govorili, da dočakamo tisti
               dan, ko bo odločitev padla in se nam povesijo nosovi, ker smo bili razočarani.</p>
               <p>Lahko bi se na osnovi informacij, ki jih imamo v zunanjem ministrstvu lahko strinjal
               tako z gospodom Janšo in prognozo 5% ali pa z neko optimistično prognozo 75%, kajti
               vse so čiste špekulacije. V tem trenutku kaj več od špekulacij ni na razpolago in več
               ali manj zadev, ki nimajo direktno za opraviti z našimi notranjimi razlogi. Je pa
               popolnoma jasno, da ste se vi kot poslanci predvsem ukvarjali danes tudi v tej
               razpravi z notranjepolitičnimi implikacijami te teme in manj z zunanjepolitičnimi
               implikacijami, ki so pa naša odgovornost in če smem reči tudi naša želja, da dobimo
               navodilo ali priporočilo za dejavnost. Če mi je dovoljeno, jaz namenoma nisem, ker sem bil zaprošen naj bom
               kratek, razpredal hipotez zaradi česa je naša kandidatura v zadnjih dveh, treh
               mesecih, jaz bi rekel malo več, petih mesecih, zgubila nekaj prioritete oziroma nekaj
               teže v primerjavi s tistim, kakor smo zgledali takrat, ko se je sprejemal npr. v
               ameriškem senatu zakon, ki nas je uvrščal v skupino štirih držav, ki imajo
               priviligiran dostop tudi do ameriškega denarja v fazi približevanja NATU. Nam so vsi
               partnerji, s katerimi smo se pogovarjali v zadnjih dveh, treh mesecih, povedali, da
               se je, prvič, s pojavom Rumunije kot novega kandidata za izrecno podporo in z zelo
               tehtnimi strateškimi prednostmi oziroma pomenom za NATO v celoti. Če se pogleda
               zemljevid Evrope in se vidi kje Rumunija leži in katere države so v soseščini, s
               kakšnimi potencialnimi nevarnostmi razvoja v prihodnjem obdobju, potem se ve, da ima
               ta država preprosto določeno specifično težo, ki ji mi ne moremo ugovarjati z
               argumentom, da pa imamo mi po tistih štirih, petih točkah boljše perfomance. Kajti,
               recimo, eden izmed odgovorov, ki sem jih jaz slišal ko sem bil v Ameriki je bil, ko
               sem argumentiral, da smo mi po vseh drugih točkah neprimerljivo boljši, je bil ta:
               Veste, v končni konsekvenci nekatere države bodo v NATO prinesle samo dovoljšno
               število rekrutov. Oni bodo dali na težo, toliko in toliko milijonov vojakov, če jih
               bo NATO potreboval.</p>
               <p>Drugi argument, ki sem ga hotel tukaj dodati je ta, da se razen Romunije in razen te
               sheme 3 + 2, o kateri ste nekateri govorili, da se danes že pojavljajo tudi druge
               države, ki jih danes tukaj nismo omenjali, kot je Avstrija - ne bom povedal zakaj,
               večina veste argumente zaradi česa se v Avstriji danes govori. Omenja se Bolgarija,
               omenjajo se baltske države, omenja se že tudi Švedska in Finska. Skratka, ustvarja se
               nek nov model razmišljanja o kolektivni varnosti v Evropi v kateri pač postaja
               specifična teža neke prve skupine, drugačna. Zaradi tega postaja tudi vprašanje
               kredibilnosti te tako imenovane <q>"druge runde"</q> ali bo ali ne bo in kdaj bo, ali bo to
               proces in tako naprej. Vse so to legitimna vprašanja, ki si jih lahko vsak izmed nas
               postavlja. Vendar v največjem delu ne gre za vprašanje na katera mi lahko sedaj
               direktno vplivamo.</p>
               <p>Dovolite mi, da odgovorim samo še na dve konkretni vprašanji, ki so nam bila
               zastavljena. Eno je kaj bomo naredili v primeru - je vprašal gospod poslanec Peterle
               - če ne bomo uvrščeni v prvi krog in kaj lahko<gap n="..."/> <stage>(Peterle nekaj govori - ne sliši
               se.)</stage><gap n="..."/> Da. Kaj to pomeni za nas. In drugo vprašanje, kaj lahko še naredimo v tem
               času, ki nam je na razpolago. Gotovo je - jaz mislim, da lahko povem v imenu vlade in
               tudi kot svoje mnenje; to bo grenka  izkušnja in srečanje z neko grenko realnostjo za vsakega Slovenca. Mi
               nismo pristopili in to tudi kadar argumentiramo zunaj s svojo željo za vstop v Nato,
               mi ne argumentiramo to željo predvsem zaradi ogroženosti republike Slovenije, ampak
               zaradi tega, ker želimo in mislimo, da imamo na neki način tudi moralno pravico biti
               vključeni v tiste integracije, ki pomenijo demokracijo, demokratične vrednote in v
               okviru katerih je seveda participacija pri kolektivni varnosti samo eden izmed
               elementov. Ampak, zelo realno je najbrž danes že in najbrž se to tudi sme reči, če je
               predsednik vlade tudi v izjavi, ki jo je dal ocenil možnosti 50:50, najbrž je potem
               realno reči, da se nam to, da se ne bomo vključili, lahko zgodi. In najbrž ne vidim
               druge, tudi vlada ne more imeti drugega pristopa kot to, da intenzivno dela naprej in
               da se vključuje v vse obstoječe in nove varnostne strukture, ki kot rečeno, ki že
               obstajajo oziroma, ki bodo nastale v Evropi in ostane aktivna pri tem. Drugi del
               naloge je pa seveda ta notranje politični, gospodarski, razvojni, o katerem ste vi
               danes največ govorili in ki seveda ima tudi svojo zunanje politično implikacijo. Jaz
               mislim, da tukaj lahko gospod Geršak prakcizira, kaj to pomeni s stališča naše,
               slovenske vojske in naših oboroženih sil, kaj je na načrt 2, ki gotovo živi in se
               dograjuje. Dovolite, da pa rečem, da pa tudi to, da pa za nas gotovo ni v interesu,
               da nam ni v interesu, in da bi nam škodilo v tem trenutku naše aktivnosti zunaj, če
               bi mi začeli prestajati na scenarij 2. In če se tako pomemben zbor, kot je Odbor za
               zunanje zadeve in obrambo Državnega zbora, v svoji oceni ali pa sporočilu zadovolji s
               tem, da so naše šanse že itak pokopane, ne vem iz kakšnega razloga. Kako bomo mi
               potem v svetu kogarkoli prepričali o tem, da pa mislimo o nasprotnem, če nam lahko
               servirajo, da se je Državni zbor že ocenil, da naših šans ni in postregel z podatki o
               preformansah, ki da so toliko slabše od vseh ostalih.</p>
               <p>Ne zamerite, samo še eno stvar bom rekel. Iz lastne izkušnje, iz pogovora, ki sem ga
               imel v Ameriki, v <gap n="..."/> in v Pentagonu, tam so rekli tudi to, da seveda vsi tisti, ki
               bodo povabljeni v prvi rundi, ni rečeno, da bodo postali člani Nato in da so pri
               nekaterih, ki veljajo kot zelo prepričljivi in jasni kandidati že odkrili takšne
               luknje, da je seveda veliko vprašanje, koliko jih bo še mogoče na daljšo stezo imeti
               za zaresne kandidate. Tako mislim, kot je logično, da se tukaj govori predvsem o
               slabosti, tako je logično tudi, da se ve, da jih imajo tudi drugi. Hvala lepa, gospod
               predsednik.</p>
            </sp>
            <sp who="SDT2:PetanRudolf">

               <speaker>VODI RUDOLF PETAN:</speaker>

               <p>Hvala. Gospod Geršak. Čisto kratko repliko. Samo trenutek, gospod Geršak, replika.
           </p>
            </sp>
            <sp who="SDT2:JelinčičZmago">

               <speaker>ZMAGO JELINČIČ:</speaker>

               <p>Hvala. Ali lahko tisto repliko? Samo čisto kratka replika. Poglejte, gospod Vajgelj,
               Državni zbor je napisal izjavo, kjer je bilo evidentno, da smo vse politične stranke za vstop v nato. To je
               bil direkten znak. To se pravi, da je ta napaka, da se je zdaj vse skupaj tako
               obrnilo nekje drugje, zagotovo ne v Državnem zboru. Državni zbor je povedal svoje. To
               se pravi, kje drugje pa je še lahko napaka. Samo še vlada ostane. Vlada je pa v rokah
               koalicijskih strank, nikakor pa ne v rokah Državnega zbora. In, diplomacija
               pravzaprav bi morala tule položiti na račun, kaj so naredili. Tako, kot sem jaz že
               dal predlog. Naj vsi veleposlaniki povedo, kaj so naredili. Moram reči, da se žal
               moram v nekaterih zadevah z gospodom Hvalico popolnota strinjati. Konec koncev za
               nekatere veleposlanike se sploh ne ve, da jih imamo in kje jih imamo. Nič niso
               naredili. Zakaj pa vlada tistih gospodov ne pokliče, jih ne servisira, naj jim pa
               napišejo, naj jim vlada napiše izhodišča in naj pridejo tja, naj zadeve preberejo, če
               ne znajo sami česa povedati. Samo to.</p>
            </sp>
            <sp who="SDT2:unknown-M">

               <speaker>GOSPOD GERŠAK:</speaker>

               <p>Spoštovani gospe in gospodje! Bilo je prijetno poslušati zelo zanimivo debato in
               tudi vprašanja, katere so podprli in na koncu sem si vse te poglede skrbno zapisal.
               Rad bi odgovoril na dva vprašanja, ki sta nekako direktno naslovljena na obrambno
               ministrstvo.</p>
               <p>Prvo je predvsem očitek nepojmljivega optimizma. Rad bi povedal, da je Slovenija
               nedvomno v najožjem krogu držav kandidatk za sprejem v Nato, sigurno ni peta. To nam
               potrjuje dejstvo, da je vojaški odbor obiskal samo štiri države. Tukaj je bil
               predsednik vojaškega odbora prisoten. To je prvi general zveze Nato pakta. Obšel je
               Poljsko, Češko, Madžarsko in Slovenijo, pa zraven tega še Rusijo. Romunijo ni
               obiskal. Meni je to dovolj evidenten podatek, katere so tiste države, katere vojaški
               del Nata izredno resno pretehta glede njihove vključitve. Mislim, da ta nepojmljiv
               optimizem ni primeren glede na to, kaj smo te obiske, ki smo jih imeli, pa tudi na
               vse druge, kar so ostali že odgovorili, pokazuje, da je Slovenija izredno resna
               kandidatka v odločitvi končne politične.</p>
               <p>Drugo, kar se mi zastavlja. Odgovor na vprašanje je, kaj pomeni ostati zunaj,
               oziroma, jaz bi povedal, kaj pomeni priti notri, z vojaškega vidika. Nedvoumno je
               bilo povedano, da do 31. decembra letos morajo države, ki bodo povabljene končati
               pogovore za Nato. Nedvoumno je bilo povedano, da se z januarjem naslednjega leta te
               države vključujejo že v kolektivno obrambo. Ne leta 1999. To je rekel predsednik
               vojaškega odbora. To pomeni, da moramo, če bomo povabljeni določiti obseg in
               kvaliteto nacionalnih sil, katere bodo sodelovale v kolektivni obrambi, obseg
               vključevanja v operacije za podporo miru pod okriljem Nata, določiti dinamiko in
               obseg sprejemanja operativnih, administrativnih in tehničnih standardev zveze Nato.
               To je ogromen projekt. Obsega 1083 standardev, verjetno jih bomo okoli 600, 700
               morali sprejeti. To je tudi izredno velik finančni zalogaj, to je izredno draga reč.
               Če od nas zahtevajo takšen in takšen operativni center, to stane. Če od nas zahtevajo
               takšno in takšno opremo letališča, to stane. Če oni zahtevajo, recimo, da imajo vsa vozila zadaj tipizirano
               <q>"kvako"</q>, tisto kljuko za priklop in če to pomnožite z 1.000 vozili, to stane. Čeprav
               gre za izredno resen večletni projekt države, so v tem projektu sodelovale več kot 20
               let. Oni pričakujejo v NATU, da bi ta projekt trajal okrog 10 let. To je tudi v
               zapisniku zadnjega obiska. Določiti moramo obseg misije Republike Slovenije v NATO,
               se pravi politično-vojaški del in številčno zastopanje vojaških in civilih
               predstavnikov NATA v poveljstvih in delovnih telesih Zveze NATO in tudi v silah Zveze
               NATO.</p>
               <p>Drugo vprašanje je, kaj pomeni varianta b), kot pravite, ostati zunaj. Rad bi
               povedal, da drugi krog bo bistveno težji. Več kandidatk bo, več držav bo, mislim, da
               se bo NATO soočal z resnimi vojaškimi problemi treh držav ali dveh ali ene, kolikor
               bo pač, ali štirih, ki bodo vstopile notri, kot bi bilo v primeru, če Slovenija ne bi
               bila zraven, vojaške transformacije. To je zelo dolgoročni proces. Ne morete eno
               državo, ki je bila leta v varševski zvezi, preobrniti in reči, napisati na čelade
               demokracija in zdaj pa smo v NATU. To so procesi, to so generacijski procesi, to so
               tehnološki procesi in se bodo soočili z zelo resnimi problemi in mislim, da bo to vse
               skupaj precej podaljšalo drugi krog, zato je izredno pomembno za Slovenijo, da vstopi
               v prvi krog in da bi bila kandidatka, sprejel kot kandidatko, članica NATO, sprejeta
               v prvem krogu. Mogoče ta varianta pride, ta vaš scenarij b), mislim, da moramo nujno
               nadaljevati s sprejetjem standardom. Standardi morajo dobiti pomen nacionalnega
               porekla, ne gre samo za vojaške standarde, gre za maso standardov, ki posegajo izven
               vojaškega okvirja, čeprav ta standardizacija bi nekako morala iti kot evropski
               projekt, mi smo del Evrope, mi smo tukaj, čeprav to je prvo. Moramo zelo jasno iti v
               reforme. Mi se soočamo z drugim problemom. To je, ko se te države soočajo, da
               prehajajo iz ene obrambne integracije v drugo, mi se soočamo, da prehajamo iz te
               teritorialne obrambe v Slovensko vojsko. Miselnost teritorialne obrambe je globoko
               zasidrana v zavesti naših častnikov in ljudi. To ne gre podcenjevati, to so dejstvo.
               Rabimo večletni prehod, ker struktura NATO armad je drugačna, ona je tudi borbena,
               logistična, avtonomna. Da bi dosegli logistično avtonomnost, to je večletni projekt.
               To je nemogoče izpeljati v tako kratkem času. To so dejstva in s tem se je treba
               začeti resno soočati. Mislim, da bomo Odbor za obrambo zelo temeljito informirali o
               Sloveniji vojski. To naj ne bo zdaj povsem potem neka debata okrog tega, pa osebno
               sem mislil, da bi jih rad sprožil, vse te informacije vam bomo tudi poslali.</p>
               <p>Se pravi, iti v reforme, začeti pripravljati tista jedra novo nastajajočih sil za ta
               <q>"Compain jont off fortis"</q>, se pravi tukaj enote za intervencije in začeti sprejemati
               tako imenovani sistem proračuna po DRMT, to se pravi NATO-ski klasifikaciji, s tem bi
               tudi odpravili vse tiste debate tukaj o takšnih ali drugačnih, ali pomanjkljivi
               transparentnosti. To se pravi, mislim, da bi nekako rad zaključil s tem, da se moramo
               zavedati, tudi, če pridemo v drugi scenarij, da se moramo soočiti s tem, da mi ne
               potrebujemo vojsko, ki odgovarja našim navadam, ampak moramo preoblikovati Slovensko
               vojsko, ki odgovarja našim potrebam. Potrebe so exteritorialne, čisto drugačne,
               obveznosti so drugačne, to se pravi, da gre za zelo resen in zelo tehten
                  projekt.
               </p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Zmago.</p>
            </sp>
            <sp who="SDT2:JelinčičZmago">

               <speaker>ZMAGO JELINČIČ:</speaker>

               <p>Hvala lepa. Po teh dveh izvajanjih obeh predgovorcev sem jaz prišel pravzaprav do
               zaključka, da vlada nima popolnoma nobene strategije za primer, če ne pridemo v prvem
               krogu notri. In kot sem jaz prepričan in kot imam jaz podatke, v prvem krogu ne bomo
               prišli notri. To se pravi, vsaka pametna vlada bi razdelala tudi to situacijo. In
               mislim, da bi morali to naresti. Ampak zdajle sem jaz slišal, da vlada nima
               narejenega čisto nič, da enostavno brodi po enem močvirju, v temi, in ne ve, kam se
               bi obrnila.</p>
            </sp>
            <sp who="SDT2:unknown-M">

               <speaker>GOSPOD________:</speaker>

               <p>Ker je bilo danes izrečeno toliko replik, dovolite, da še eno kratko razmišljanje,
               ampak res kratko, v zvezi z izjavo gospoda Vajgla, da je govorjenje tako o 5%
               možnostih kot o 75% možnostih za vstop v NATO čista špekulacija. Sprašujem, ali je
               potem tudi govorjenje o 50% možnostih špekulacija?</p>
               <p>In nadalje, tu beremo velik naslov: <q>"Obstaja polovična možnost za vstop naše države
               v NATO, tako meni predsednik vlade, dr. Janez Drnovšek."</q> Sprašujem, ali potem tudi on
               špekulira? Hvala.</p>
            </sp>
            <sp who="SDT2:VajglIvo">

               <speaker>IVO VAJGL:</speaker>

               <p>Ker ste me vprašali - da! Vsaka številka je špekulacija, vsaka.</p>
            </sp>
            <sp who="SDT2:KacinJelko">

               <speaker>JELKO KACIN:</speaker>

               <p>Kolegice in kolegi, jaz bi predlagal, da kot iztočnico najprej ugotovimo, da
               odločitev o tem, kdo bo sodeloval v prvem krogu širitve Zveze NATO, še ni sprejeta.
               Ker ta odločitev še ni sprejeta, sem razumel pobudo dveh političnih strank in zahtevo
               za sklic izredne seje kot priložnost, da se pozitivno vpliva na izid te odločitve, da
               bi Republika Slovenija bila povabljena v prvi krog širitve Zveze NATO. Zato se mi zdi
               pomembno ta hip opozoriti, da bi bilo v tem kontekstu primerno, da usmerimo ves naš
               intelektualni potencial v iskanje dodatnih argumentov za to, da bi sodelovali v prvem
               krogu širitve, ne pa da tukaj tekmujete med seboj na način, da se zbirajo dodatni
               argumenti proti vstopu Slovenije v prvi krog širitve Zveze NATO. To govorim zaradi
               tega, ker bo javna seja, ki bo potekala 14., veliko bolj pod nadzorom javnosti in bo
               njena odmevnost bistveno večja.</p>
               <p>Danes je bilo tukaj rečeno kar nekaj stvari, ki preprosto ne držijo. In jaz bi se
               rad izognil temu, da na javni seji pojasnjujem in odgovarjam nekatere stvari, ki ne
               držijo. Tako na primer ne drži marsikaj, kar je bilo danes tukaj izvednega, in bi rad
               vsaj nekaj od teh stvari načel.</p>
               <p>Najprej ne drži, da nekdo, ki se je šolal v ZDA zato, da bi sodeloval v nabavah, ne
               sodeluje pri teh nabavah. Nasprotno! Dokler je bil edini, so šle vse nabave skozi
               njegove roke, odkar ni več edini, jih je kar nekaj v Ministrstvu za obrambo, ki
               sodelujejo pri vseh razpisih. In ravno zaradi tega je tudi Računsko sodišče
               ugotovilo, da vsi razpisi potekajo korektno. Zato prosim, da se teh dejstev kot
               dejstva, ki ne držijo, ne navaja na seji 14. tega meseca.</p>
               <p>Drugo so pa seveda nekateri očitki, ki jih je izrekel gospod Peterle, ki govorijo o
               nakupih orožja in vojaške opreme v drugih državah, ki niso članice Zveze NATO. Ta
               Državni zbor, ne tega sklica, ampak prejšnjega, je sprejel poseben zakon o temeljnih
               razvojnih  programih, kjer je
               zapisal, da je vse kar se kupuje treba kupiti v skladu s standardi NATA. To ni bilo
               priporočilo, to je bila zahteva in to je eden od močnih argumentov zaradi katerih
               tisti, ki odločajo o tem ali naj Slovenija sodeluje v tem procesu ali ne ima dovolj
               argumentov, da jo uvršča v to kategorijo štirih najbolj resnih. Vse tisto, kar je
               bilo kupljeno je bilo kupljeno v skladu s standardi NATO v državah, kjer kupujejo
               tudi druge članice zveze NATO. Te odločitve je sprejela vlada v imenu slovenske
               države. Pri teh odločitvah so sodelovali koalicijski partnerji in zato se mi zdi
               nekorektno, da predsednik SKD zdaj govori o nekih nakupih, ki so baje bili
               neprimerni, ob tem, da je minister iz vrst SKD sodeloval čisto pri vseh odločitvah in
               jih je tudi upoštevaje vse te kriterije upošteval in tudi podprl.</p>
               <p>Danes je bilo rečeno, da poslanci Državnega zbora iz časopisov izvedo kaj je bilo
               kupljenega. Prosil bi vas in predlagam za to predsednik Odbora za mednarodne odnose,
               se opravičujem, da predsedniku Odbora za obrambo, da ob prvi priložnosti iz arhiva
               potegne gradivo, ki ga je Ministrstvo za obrambo ob zadnji priložnosti poslalo, ko se
               je pogovarjalo o nakupih. Tam je poročilo za leto 1995 in program za leto 1996.
               Ugotovili boste, da je zelo natančno popisano vse tisto, kar se kupuje v vsakem
               tekočem letu. Očitek, ki ga je izrekel kolega Hvalica, se mi zdi na ta način
               nekorekten in ga ni potrebno ponavljati še enkrat na izredni seji, ki jo bomo imeli
               prihodnji teden.</p>
               <p>Torej, tisto, kar bi rad v imenu poslanske skupine LDS izrekel ob tej priložnosti
               je, da pričakujem, da bo v sklepih, ki jih bomo sprejeli po današnji razpravi jasno
               zabeleženo, da smo tudi v Državnem zboru pripravljeni storiti več in hitreje, da bi
               ta proces približevanja in vključevanja v zvezo NATO tekel bolj uspešno. Ravno tako
               bi rad tukaj podprl pobudo, ki sta mi jo v pisni obliki izročila gospod Hvalica in
               gospod Lenič, v katerem predlagata, da bi tudi člani Odbora za mednarodne odnose
               aktivno prevzeli določene obveznosti v zaključni fazi prepričevanja, ampak o tem se
               bomo pogovarjali v nadaljevanju seje Odbora za mednarodne odnose in tam lahko
               sprejmemo tudi ustrezne odločitve.</p>
               <p>Rad pa bi za konec rekel nekaj v zvezi z argumenti, ki ste jih navajali
               predlagatelji sklica izredne seje. Namreč, kaj vse nam ni uspelo uresničiti pri
               drugih, tako imenovanih nevojaških kriterijih, da bi reforme tekle hitreje.
               Pričakujem, da bosta tudi te dve stranki, ki sta predlagali izredno sejo podprli
               ratifikacijo pridružitvenega sporazuma z Evropsko unijo in na ta način omogočili
               hitrejšo harmonizacijo in drugič pričakujem, da bo ta razprava prispevala tudi k
               temu, da bomo hitreje zreli za spremembo 68. člena ustave Republike Slovenije, ki jo
               vsak od naših sogovornikov, ne glede na to ali nas podpira, ali ne podpira napoti
               približevanja v zvezo NATO, navaja kot enega od glavnih zaostankov zaradi katerih se
               težko primerjamo z nekaterimi državami, ki po drugih gospodarskih, demokratičnih in
               drugih kriterijih še daleč ne sodijo v prvo kategorijo držav za Evropsko unijo in Zvezo NATO. Hvala lepa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Ja,<gap n="..."/> <stage>(Se ne sliši - tehnična napaka.)</stage></p>
            </sp>
            <sp who="SDT2:JanšaJanez">

               <speaker>JANEZ JANŠA:</speaker>

               <p>No, najprej nekaj odgovorov. Oseba, o kateri sem govoril, da je bila na šolanju v
               tujini za sodelovanje v teh mednarodnih razpisih, se piše Pograjc, major Pograjc. In
               ko je on prišel v šolanje, je bil razmeščen v oddelek za domače nabave, kjer je
               kupoval nogavice, avione so pa kupovali drugi. To se da dokazati. Ali je bil kasneje
               prestavljen, jaz dejansko ne vem. Je pa zdaj spet na nadaljevanju šolanja, ko se je
               stvar spremenila. Ampak to samo mimogrede.</p>
               <p>Tisto, kar mene ponovno moti v tej diskusiji, je ta strah pred javnostjo. Tudi ta
               seja je javna, mislim, da so novinarji tukaj, seja 14. bo javna. Zdaj, zato, da gremo
               mi v NATO, je treba dve stvari narediti, še posebej glede na diskusijo gospoda
               Leniča, ki pravi, da je javnost proti. Treba je prepričati NATO, pa tudi lastno
               javnost. In tej javnosti je treba postreči z nekaterimi argumenti. Treba je povedati,
               kje smo. Jaz mislim, da s tem, ko razpravljamo realno o tem, kakšna je slika, mi
               svojih možnosti ne zmanjšujemo. Tudi na tej seji tukaj mislim, da nihče ni rekel, da
               je proti NATU. Zdaj, če je bila debata ostro na tej črti ali smo za ali pa smo proti,
               potem bi najbrž to škodilo v tej fazi. Ampak okrog tega je bilo doseženo neko
               soglasje. Zdaj pa bo razprava o tem, kaj je treba še narediti, da bomo dejansko tam.
               Pa mislim da tudi, kaj je treba narediti, da bomo lastno javnost prepričali, da je to
               pametna rešitev za to državo. In ta strah pred referendumom, ki je bil najprej
               izražen, in to, da ne bi o nekaterih stvareh razpravljali na javni seji, jaz mislim,
               da je to povsem odveč. To se bo vrnilo kot bumerang, še posebej zaradi tega, ker
               stvari, ki jih tukaj navajamo, v tujini poznajo. Nekdo bi jih pa rad skril pred
               lastno javnostjo. Saj zunaj vedo, kako je s temi stvarmi.</p>
               <p>No, in čisto na koncu, jaz sem proti temu predlogu, da odbor ugotovi, da ta
               odločitev še ni bila sprejeta. Mi lahko samo ugotovimo, da o tem nič ne vemo.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <stage>(Tehnična napaka - se ne sliši!)</stage>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Ja, hvala lepa. Jaz imam repliko na izvajanje gospoda Kacina. Nekajkrat sem že
               nastopil proti prisojanju grdih namenov, ki se rado zgodi, kadar komu kakšna debata
               ni všeč. In tukaj se je govorilo o očitkih. Jaz ničesar ne očitam, jaz samo
               ugotavljam, in mislim, da je prav, da skupaj ugotavljamo, v kakšni situaciji smo in
               kaj lahko naredimo. In kot je že Janša rekel, tukaj ni treba nič posebej ugotavljati,
               ker so tujci oziroma ljudje zunaj Slovenije že tudi ugotovili zadeve, o katerih smo
               se danes tukaj pogovarjali. In jaz sem za to, da se demokratičnih principov držimo in
               da se ne konstruira takoj sovražnika, kakor se je delalo - tudi tako ocenjujem ta
               nastop gospoda Kacina - ampak da se pač opoziciji tudi omogoči, da svoje pove, brez
               prisojanja tako imenovanih grdih namenov.</p>
               <p>Kar zadeva nabav. Jaz nisem nič očital, jaz sem samo vprašal, kako to deluje, ali je
               to kakšna postavka v ocenjevanju Slovenije ali ni.</p>
               <p>Kar zadeva pa sodelovanje koalicije, moram povedati, da ko sem izvedel zadevo iz
               časopisov in potem stopil k predsedniku vlade, je rekel: <q>"Jaz tudi o tem doslej nisem
               nič vedel."</q> Lahko preverite to njegovo izjavo. In seveda potem jaz nisem nasprotoval
               pogodbi, ki je bila že podpisana, sem pa bil za to, da se preveri, kako so zadeve
               tekle in ta preveritev verjetno ne  bi bila potrebna, če bi koalicija normalno delovala. Na komisijah gre
               pa seveda tajno in nujno in zaupno itn. Koalicija na normalnem sestanku redne
               koordinacije vojaških nabav nikoli ni obravnavala in pravim, da je iz tega vidika
               stvar netransparentna in seveda za nazaj protestiram, da je bilo tako.</p>
               <p>Kar zadeva vloge parlamenta, bi še tole dejal, ker je eden od razlogov sklicateljev
               oziroma predlagateljev izrednega sklica seje Državnega zbora, izhaja tudi iz tega
               dejstva, da na evropskih dvorih poslušamo naslednja stališča oziroma informacije.
               Imate proevropsko usmerjeno vlado, parlament ji pa ne sledi. To sem jaz prvič slišal
               s strani eminentnega predstavnika evropske politike v marcu letos. Predlog za
               ratifikacijo evropskega sporazuma smo dobili pa prejšnji teden. Torej, kdo komu
               sledi? In jaz ne želim sodelovati v sestavljanju oziroma v kreiranju neke slike, ki
               ne zdrži normalnega pogleda, kaj šele rentgena, ki ga pač doživljamo s strani
               evropske zveze in se bom trudil za to, da bo parlament s svojim dostojanstvom tukaj
               opravljal svoj posel in da ga bo vlada tudi in da ne bomo že zdaj krivca iskali v
               parlamentu, v parlamentu pa v opoziciji za tisto, kar bi morala vlada narediti. V tem
               je zadeva.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p><stage>(Se ne sliši!)</stage><gap n="..."/></p>
            </sp>
            <sp who="SDT2:unknown-M">

               <speaker>GOSPOD___________:</speaker>

               <p>Mogoče samo okrog tega. Mislim, da okrog izvajanja oziroma te izredne seje, saj vsaj
               mislim, da je skupni cilj bil v tem smislu, da bo dejansko doseženo na tej seji
               prikaz, ker se gre tudi za prikaz javnosti, da so stranke, ki so pred tem že
               podpisale sporazum, da vse podpirajo pristop k NATU, se je dejansko prikazal potek v
               harmoniziranju in prestopu k enotnemu prestopu v NATO. Mislim to dokazovanje, ki ga
               danes poslušam tukaj na tej seji, mislim nam samo škodi, ker vsak, ko se ženi, ko ima
               nevesto, tista, ki ne veš, kaj bo z njo, je vprašanje, če jo bo vzel, po domače
               povedano in mislim, da nobeno dokazovanje bilo katere stranke na tej seji ne bo
               pozitivno vplivalo na zunanjo javnost in to mislim, da bi se morali čisto vsi
               zavedati, ko gremo zdajle s tega prostora ven ne glede na probleme, kakršni so, mi
               jih moramo te probleme, pod 2. točko, izvršiti pritisk, ampak na vsak način z jasnimi
               nalogami, to kar je danes nekaj malega bilo tudi rečeno, kaj naj bi naredili, ker
               potem je bilo rečeno, tisto, kar ni bilo v petih letih narejenega ali pa šestih.
               Mislim, da je en kup problemov, ki so bili nakopičeni. Verjetno smo bili pred kratkim
               vsi v Poljskem ali pa tudi smo bili pred kratkim v Madžarskem. Socialni položaj,
               potem inflacija, devalvacija, pravice ljudi, mislim vse te stvari, o katerih se
               pogovarjamo, lahko vidimo, da so povsod, če ste malo analizirali, slabše kot so v
               Sloveniji.</p>
               <p>Drugo, kar je, če se mi pogovarjamo o temu, lahko vidimo tudi iz tega, dejstvo pa je
               to, Nemčiji paše, ker pač ni na meji z vzhodnim blokom. Mislim, vprašanje je tudi
               geostrateškega položaja, o katerem se pogovarjamo in so nekaj malega pogovori tekli,
               koliko je zdaj tistega pomembnega na področju Slovenije napram Italiji,
                  Avstrija tako ali tako ni
               notri, mislim te zadeve, mislim, da bi morali vsi skupaj, ker Slovenija se je
               dokazala leta 1991, da znamo skupaj seči, mislim, da tu so pa ponovno ti koraki, ko
               bomo morali pozabiti, vsak ima eno stranko, pa dejansko skupaj, ne glede na pozicijo
               ali pa koalicijo, navzven javnosti pokazati tudi te stvari, ki pa so bile v veliki
               meri opravljene, pa ne glede, kateri je bil prej v vladi, da ne bi to kritizirali.
               Res pa je, da pa na vlad izvršiti pritisk v tem smislu, ker mislim pa, da v zadnjem
               letu in v dveh letih pa niso male poteze bile na zunanjem sodelovanju narejene.
               Dejstvo pa je, da lahko hodiš z nahrbtnikom, polnim okrog takrat, ko ga bomo doma
               napolnili. Napolniti ga moramo pa vsi skupaj, ali smo v poziciji ali opoziciji in to
               je gospodarstvo. Vse drugo je lahko, samo si rožice sadimo. Mislim, to je moje mnenje
               in vsaka druga poteza, ki bo narejena, mislim, da bo negativna, ne samo za našo
               domačo javnost, ampak tudi na zunanjo javnost.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p><stage>(Se ne sliši!)</stage><gap n="..."/></p>
            </sp>
            <sp who="SDT2:LeničJože">

               <speaker>JOŽE LENIČ:</speaker>

               <p>Jaz bi imel čisto majhno korekcijo samo zaradi nesporazuma. Nisem jaz izjavil, da je
               slovenska javnost proti vključevanju v NATO. Izjavil sem, da nekatere ankete, ki so
               mimogrede zelo voluntersko narejene, kažejo, da je slovenska javnost proti. To
               mislim, da ni čisto popolna korelacija. Tako da na neki način protestiram zoper tako
               pretvorbo mojega nastopa.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p><stage>(Se ni slišal!)</stage><gap n="..."/> Ugotavljam, da prijavljenih razpravljavcev ni več, zato samo še
               enkrat vprašam. Še želi kdo kakšno informacijo od naših gostov? Če želi kdo podati
               kakšno pojasnilo? Gospod Cizelj, izvolite.</p>
            </sp>
            <sp who="SDT2:CizeljBoris">

               <speaker>GOSPOD DR. CIZELJ:</speaker>

               <p>Plodna diskusija, dolga je bila. Čisto v telegrafskem stilu. Gospod Brežinski, ki je
               bil nekoč predsednik ameriškega sveta za nacionalno varnost mi je pred par tedni na
               moje vprašanje v Bruslju, ko sem ga dve leti ponovno vprašal isto vprašanje, kako
               ocenjuje naše možnosti, je odgovoril, definitivno ste kandidat številka 4. Vaša
               vključitev je neodvisna samo od velikosti prve skupine. S tem povezujem tudi
               vprašanje izpolnjevanja pogojev in kriterijev, o čemer je bilo danes veliko govora.
               Kot vsi vemo, so ti kriteriji, pogoji dosti splošno formulirani, on je tako namerno,
               ker seveda NATO si hotel pustiti proste roke, da znotraj nekih dosti splošnih
               kriterijev seveda uveljavi svoj interes, o čemer je bilo danes večkrat govora. Pri
               tem je seveda jasno, koliko lahko računa na vsako novo članico, da se bo vključila
               tudi v skupne akcije. Na tem področju, kot kažejo ankete javnega mnenja v Sloveniji
               smo vsi premalo naredili domačo nalogo. Slovenci se premalo zavedajo, vsi bi radi,
               jasno, šli v NATO, ampak da pa to in stane denar in lahko tudi stane življenja, s tem
               dejstvom pa se še nismo vsi dovolj pomerili. Mogoče bo tudi ta seja 14. maja
               priložnost, da se te stvari zelo realno in odgovorno pove in predstavi. Bilo je
               govora o tej skupni izjavi. Še enkrat ponavljam, prišla je v izjemnem, idealnem
               trenutku in na srečo ni bilo formulacije o referendum notri. Zakaj? Mi se s tem nismo
               odpovedali referendumu, če se bomo tako odločili seveda, ampak v NATU bi to delovalo
               kontraproduktivno, ker seveda NATO si tudi ne želi privoščiti tega, da bi eni državi
               dal vabilo, nakar bi parlament te države to vabilo skozi referendum oziroma država
               skozi referendum odbila. Gospod Janša mislim da je izrecno vprašal, jaz sem bil
               prisoten, ko je gospod Balancino sprejel predsednika parlamenta, gospoda Janeza
               Podobnika, ta mi je izrecno rekel, vi definitivno izpolnjujete pogoje, ampak seveda
               pri tem se človek vrača na temo, ki je bila prej rečena, da seveda izpolnjevanje
               pogojev je zadosten, je potreben, ne pa zadosten pogoj.</p>
               <p>In še vprašanje, ali bodo novi člani res popolnoma enakopravni ali ne bodo. Torej ob
               teh intenzivnih razgovorih, ki tečejo med NATO-m in Rusijo, so postali zlasti vojaki
               že dokaj nervozni in seveda glasno opozarjajo, da ne  pristanejo na to, da bi se skozi tudi ulinateralne
               izjave, ki jih bo NATO dal Rusiji glede razmeščanja nuklearnih potencialov, ali
               nekega velikega razvoja infrastrukture na teh teritorijih, da se ne bi objektivno
               znašli v takem položaju. Mislim, da je načeloma ta zadeva definitivno rešena in
               časovna opredelitev drugega kroga, se tudi strinjam z ostalimi, ki ste o tem
               govorili, to sicer poudarja,da proces ostaja odprt, da bodo razlike med člani in
               partnerji v naslednji etapi manjše kot so bile doslej, vendar nihče ne more
               definitivno reči kdaj bo ta naslednji rok. Zato mislim,da je toliko pomembneje
               narediti vse, da če je le mogoče pridemo v ta rok. Hvala.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala. Gospod Janša še.</p>
            </sp>
            <sp who="SDT2:JanšaJanez">

               <speaker>JANEZ JANŠA:</speaker>

               <p>Glede enakopravnosti samo to,da sem govoril o članicah, ki bodo sprejete v
               naslednjih krogih, če bodo. Za prvi krog je, mislim, da že jasno povedano, da bodo
               enakopravne kar se tiče načina odločanja. Ne bodo pa glede nekaterih drugih stvari,
               ker bo NATO očitno v tem sporazumu dal koncesije Rusiji. To je dejstvo.</p>
            </sp>
            <sp who="SDT2:unknown-M">

               <speaker>GOSPOD _____________:</speaker>

               <p><gap n="...."/><stage>(Ni vključen.)</stage><gap n="...."/></p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Spoštovani, ali lahko to našo sejo pripeljemo do konca glede na to, da se začenja
               seja Državnega zbora. Prej ste dobili na klop neke zaključke, katere bi predstavili v
               Državnem zboru v obliki nekih stališč ali sklepov. Upam, da ste si to uspeli
               prebrati, če ne lahko tudi v bistvu preberem. To so dobili samo člani Odbora za
               obrambo, to pa moram povedati. Vprašam člane odbora, če preberem ali ste si uspeli
               prebrati. Prosim, gospod Per.</p>
            </sp>
            <sp who="SDT2:PerJanez">

               <speaker>JANEZ PER:</speaker>

               <p>Mislim, da smo to vsi prebrali. Imam pa predlog, ki je prišel 14.5. sejo. Naloga pa
               je kar velika pod 7. točko in mislim, da bi bilo potrebno pripraviti poročilo oziroma
               mi se danes sploh menimo ali bomo šli v NATO ali ne bomo šli, ali bomo lahko prišli
               notri ali ne. Tu pa dajemo nalogo, da bi do leta 2000 poročali kaj bo Ministrstvo za
               obrambo kupilo. Mislim, da osnutek ocene varnosti in pa ukrepov sledi na nabavo
               orožja in opreme. Dokler mi ne vemo kako bo z NATO-m, je brez veze, da se sploh
               pogovarjamo kaj bomo kupili. Bil bi zato, da se te stvari ustavijo in da se točno
               določi in Ministrstvo za obrambo potem Odboru za obrambo poroča kakšen sistem je
               zastavilo, ker pa vem, da dela na tem, da se bodo te stvari reševale v bodoče in na
               kakšen način.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Če lahko dam tukaj neke vrste odgovor ali razmišljanje. Dejstvo je, da imamo tudi
               predstavnike Ministrstva za obrambo in bodo verjetno potrdili, ali gremo v NATO ali
               ne, mi bomo kupovali tako ali tako takšno orožje, ki je kompatibilno za NATO in neke
               bistveno velike razlike ne bo. Kvečjemu si predstavljam, da ga bomo morali še več
               kupiti, če ne bomo šli v NATO, ker si bomo morali sami zagotavljati to varnost, ki
               nam je v okviru NATO daje neka kolektivna varnost. To ni ravno pogoj, je pa nekaj
               drugega. Če vlada ima program za vključevanje v NATO, potem ga mora tako ali tako
               dati, ker navsezadnje ne moremo reči, mi bomo počakali. Mislim, da to na vladi niso
               rekli, ampak samo karikirano povem. Sedaj bomo počakali ali bomo sprejeti, potem bomo
               pa rekli, to in to bomo nabavili. Verjetno vlada mora imeti pripravljen program kaj
               nabaviti, poleg tega pa mislim, da program nabav je tako in tako pripravljen že iz
               prejšnjega obdobja, pa da ne bi zopet odpirali razpravo, tako da mislim, da ta stvar
               je, verjetno  na vladi mora
               biti pripravljena, če pa ni, potem pa je tukaj nekaj drugega, ampak to pa zdaj mogoče
               za kakšno drugo izredno sejo celo. No, prosim.</p>
            </sp>
            <sp who="SDT2:unknown-M">

               <speaker>GOSPOD___________:</speaker>

               <p>Mi smo zastavili takrat, ko smo ministra že vpraševali, kako bo on zastavil sploh
               nabavo orožja in pa opreme. Koliko bo vključena domača proizvodnja in kako bo pri tem
               upošteval izvoz naše industrije napram uvoza za te potrebe. Mislim, meni ni samo
               pomembno, kaj bomo kupili, na kakšen način bo šel denar ven. Na kakšen način bomo mi
               v Sloveniji potem izvozili, da bomo ta denar zaslužili. Mislim, te zadeve so za mene
               pomembne pod točko tudi, ne samo goli pregled, kam kupi, pa kateremu kupi. Sistem,
               kako bomo te stvari nabavljali in pa naročali, ker potem se bomo verjetno pa morali
               pogovoriti, ker to so pa kar težki milijoni dolarjev, ki jih bomo porabili za to in
               moramo vedeti, koliko bomo potem nadoknadili z našim izvozom naše industrije ali pa
               prehrane v druge dežele na račun tega.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Jaz se s tem strinjam, menim pa, da če kaj vlada ne bo mogla narediti, takrat bo pač
               morala nekako opravičiti, zakaj to ni naredila. Ali nima, ali zato, ker je to
               drugače. V glavnem tisto, kar ima, bi želeli videti. Mislim pa, da to mora biti
               pripravljeno, ali v takšni ali pa drugačni obliki zato, da v bistvu je to treba
               fotokopirati, si jaz predstavljam, karikirano povem, ne čisto tako, ne smete
               dobesedno vzeti, ampak dejstvo je v tem smislu. Je pa tudi to, da glasujemo o tej
               zadevi in če kdo meni, da katero od vprašanj ni ravno konsekventno, da ga danes
               sprejemamo, ga pač ne bomo sprejeli. Jaz si tako predstavljam. Gospod Kacin še.</p>
            </sp>
            <sp who="SDT2:KacinJelko">

               <speaker>JELKO KACIN:</speaker>

               <p>Jaz bi dal eno lektorsko pripombo. Drugi sklep pravi: <q>"Uvrsti v skupino držav, ki
               bodo prejele vabilo za prvi krog."</q> Verjetno bi bilo bolje zapisano <q>"ki bodo
               povabljene v prvi krog"</q>. In potem pri točki 3 piše, da Državni zbor Republike
               Slovenije ugotavlja. Jaz ne vem, če mi to lahko ugotovimo. Mi lahko to poudarimo, kaj
               vse bomo lahko storili. Potem pa v zvezi s to 7. točko. Jaz sem že prej predlagal, da
               naj Odbor za obrambo potegne iz svojega arhiva poročila. Vi zahtevate tukaj poročila
               za leta 1995 in 1996. Ta poročila je Odbor za obrambo obravnaval in jih ima tukaj,
               vsaj jaz se spomnim, ker smo jih tukaj zagovarjali in ste jih vzeli na znanje in tam
               obstojijo. Manjka pa, kolikor domnevam, poročilo za leto 1996. Tega pa zagotovo
               potrebujemo in bi lahko že dobili brez da to posebej zahtevamo, ker je jasno
               zapisano, da je treba najprej najmanj enkrat letno o tem poročati.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Hvala. To se pravi, eno dilemo smo že tudi rešili. Sedaj pa sprašujem, ali te
               spremembe, ki jih je gospod Kacin dal, ali so sprejemljive. Prosim.</p>
            </sp>
            <sp who="SDT2:PeterleAlojz">

               <speaker>ALOJZ PETERLE:</speaker>

               <p>Ob temu jaz vidim podobno vprašanje, kot ga je gospod Kacin pri tretjem predlogu
               dal, tudi pri četrtem, ker verjetno je samo po sebi umevno, da bomo zakone sprejeli.
               Ne vem, zakaj besede <q>"zakonodajne ukrepe"</q>. Če bomo sprejeti, bo pač treba delati in
               verjetno tega ni treba naprej najavljati. Potem točko 5 bi jaz nekako drugače
               napisal. Bi rekel: <q>"Državni zbor Republike Slovenije poziva vlado in druge ustanove
               Republike Slovenije ter nevladne organizacije."</q> Pa bi izpustil <q>" v okviru svojih
               pristojnosti"</q>, ker se to ve, da drugače tega itak ne more oziroma ne smejo, okrepijo,
               pospešijo prizadevanja za vključitev Slovenije v atlantsko zavezništvo v prvi skupini
               držav, bi rekel. Zdaj ne moremo reči, da pozivamo vse druge organe in ustanove. Se mi
               zdi, da bi mogoče neresnost ustvarili.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Dobro. Sprašujem, al je to sprejemljivo? Ja, prosim.
               </p>
            </sp>
            <sp who="SDT2:unknown-M">

               <speaker>GOSPOD ___________:</speaker>

               <p>Podprl bi ta predlog za spremembo, ki jo je dal gospod Peterle. Pa bi samo še eno
               spremembo tukaj predlagal, da se nevladni organizaciji, tukaj v tem kontekstu ne
               omenja. Bistvo nevladnih organizacij, da so nevladne in potem tudi nima smisla, da
               jih obvezujemo z sklepi Državnega zbora in dajemo skupaj z vladnimi organizacijami.
               Mislim, da nima smisla,da Državni zbor apelira na nevladne organizacije, da delajo
               svoje delo, ker one so nevladne organizacije. Čeprav imajo pomembno vlogo.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Ima kdo kakšne pripombe na to? To bistveno ne posega v vsebino. Lahko glasujemo v
               paketu ali o vsaki točki zase? Gospod Kangler.</p>
            </sp>
            <sp who="SDT2:KanglerFranc">

               <speaker>FRANC KANGLER:</speaker>

               <p>Predlagam, da glasujemo o vsaki točki posebej.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>V redu.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Kakorkoli že, ura je 14.00. To, kar se je danes dogodilo, s to skupno sejo presega
               neke normalne okvire. Sedaj bo začel Državni zbor. Takoj je treba intervinirati
               proceduralno, tisti, ki imamo kaj intervinirati, drugi bodo pa tako ali tako šli
               lahko še malo na sprehod. Torej, dajmo prekiniti to sejo. To predlagam, da
               korespondenčno opravimo glasovanje o tem in da se nam pošlje s temi popravki še en
               popravljen tekst, gospod Vojko, prosil bi vas, da tako naredite in da korespondenčno
               potem tekom današnje seje Državnega zbora dobimo na mizo in glasujemo.</p>
               <p>Sedaj pa bi prosil, da zaradi fizikalnih zakonov, ker ne moreta biti dve stvari
               hkrati, da prekinemo to sejo in da se preselimo v dvorano Državnega zbora, kjer nam
               je mesto in ker nas že čakajo.</p>
            </sp>
            <sp who="SDT2:PetanRudolf">

               <speaker>VODJA RUDOLF PETAN:</speaker>

               <p>Dajem na glasovanje predlog gospoda Hvalice.</p>
               <p>Kdo je za takšen predlog, da korespondenčno to uredimo? <stage>(7 članov.)</stage> Je kdo proti? <stage>(2
               člana.)</stage></p>
               <p>Ugotavljam, da je predlog sprejet. Zahvaljujem se vam za to dolgo udeležbo. Mislim,
               da če smo le nekaj dosegli pri tem, potem je bila ta naša dolga udeležba pravilna,
               smotrna in upravičena. Hvala lepa. Tekom seje Državnega zbora bomo to uredili, tako
               kot je bilo to dogovorjeno. Prosim, da se opredelite.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Prosim, člane Odbora za mednarodne odnose, da ostanete na seji, da sprejmemo še
               nekaj sklepov.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Proceduralno. Gospod predsednik, mislim, da smiselno je moj proceduralni predlog
               veljal tudi za vas, gospod predsednik. Prej bi lahko začeli konvergirati sejo k
               zaključku. Sedaj je ura 14.00 in sedaj predlagam, da se preselimo v dvorano Državnega
               zbora.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Gospod Hvalica, mirne duše se lahko preselite. Rad bi dobil stališče Odbora za
               mednarodne odnose<gap n="..."/></p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Dajte na glasovanje moj proceduralni predlog.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>O pisnem predlogu, ki ste mi ga med sejo vročila poslanec Ivo Hvalica in Jože Lenič,
               o katerem predlagata dodaten sklep.</p>
            </sp>
            <sp who="SDT2:HvalicaIvo">

               <speaker>IVO HVALICA:</speaker>

               <p>Ali lahko, gospod predsednik? To sem vam hotel vročiti že včeraj, ampak vi niste
               hoteli tega sprejeti? Sedaj sem vas pa kar posilil s tem, da vam dokažem, da ste en dan že v zamudi.</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Prosim člane Odbora za mednarodne odnose, da se odločijo in morda ostanejo skupaj,
               da sprejmemo nekatere sklepe. Hvala lepa.</p>
               <p>Rad bi vas seznanil, da sem dobil v pisni obliki z datumom 6. maj dokument, vročen
               mi je bil med samo sejo, v katerem je najprej obrazložitev na koncu pa predlog
               sklepa, ki je oblikovan tako, da bi ga lahko sprejeli, mogoče prebrati na ta način:
               <q>"Državni zbor Republike Slovenije naj v zadnjih tednih pred madridskim vrhom okrepi
               mednarodno dejavnost in izkoristi vsako priložnost za pridobitev neposredne podpore
               parlamentarcu iz držav članic zveze NATO, da bi Slovenijo povabili v prvem krogu
               širitve NATA."</q></p>
               <p>Predlagam, da ta predlog sprejmemo in ga dodamo kot dodaten sklep Odbora za
               mednarodne odnose, s sklepom, ki jih pripravljajo za skupno sejo Odbora za obrambo in
               Odbora za mednarodne odnose. Lahko dam ta sklep na glasovanje?</p>
               <p>Kdo je za? <stage>( članov.)</stage> Je kdo proti? <stage>(Nihče.)</stage></p>
               <p>Ugotavljam, da je bil ta sklep sprejet.</p>
               <p>Je še kakšen dodaten predlog sklepa? <stage>(Ne.)</stage></p>
            </sp>
            <sp who="SDT2:LeničJože">

               <speaker>JOŽE LENIČ:</speaker>

               <p>Treba je razčistiti mojo dilemo okoli matičnosti. S tem se ne bom kar tako
               sprijaznil. Ne vem, ali lahko mi kot sklep kot odbor protestiramo zoper določitev
               matičnosti?</p>
            </sp>
            <sp who="SDT2:KacinJelko">

               <speaker>PREDSEDNIK JELKO KACIN:</speaker>

               <p>Predlagam, da potem pripravimo konkreten predlog sklepa in o njem glasujemo. Ali
               potem lahko povzamem to kot možno obliko sklepa? <q>"Odbor za mednarodne odnose izraža
               začudenje, da ni bil določen za matično delovno telo za obravnavo točke Približevanje
               Evropski uniji in zvezi NATO na seji Državnega zbora."</q> Potem naredimo kompromis:
               Izraža začudenje in ugovarja odločitvi." Lahko damo tak predlog sklepa na
               glasovanje?</p>
               <p>Kdo je za? <stage>( članov.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet. Hvala lepa.</p>
               <stage type="time">(Seja je bila končana 7. maja 1997 ob 14.08 uri.)</stage>
            </sp>
         </div>
      </body>
   </text>
</TEI>