<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-20-2012-11-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A87B3C1547913E0CC1257B660037C187</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=A87B3C1547913E0CC1257B660037C187</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-20-2012-11-14.DZ" n="20">
               <name>Izredna</name>
               <date when="2012-11-14"/>
            </setting>
         </settingDesc>
         <particDesc>
            <listOrg>
               <org xml:id="Izredna-20-2012-11-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 20. izredne seje</stage>
            <stage type="chairman">Sejo so vodili predsednik Državnega zbora dr. Gregor Virant ter podpredsedniki
            Jakob Presečnik, Renata Brunskole in Romana Tomc.</stage>
            <stage type="time">Seja se je začela ob 9. uri. </stage>


            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Spoštovane kolegice poslanke in kolegi poslanci, gospe in gospodje! Lepo
               pozdravljeni, dobro jutro, dober dan.</p>
               <p>Začenjam z nadaljevanjem 20. izredne seje Državnega zbora. Obveščena sem, da se
               današnjega nadaljevanja seje ne morejo udeležiti naslednji poslanki in poslanec:
               gospa Saša Kos, mag. Melita Župevc, dr. László Göncz.</p>
               <p>Vse prisotne še enkrat lepo pozdravljam! <title>Nadaljujemo s prekinjeno 3. točko dnevnega reda, to je s prvo obravnavo Predloga zakona o
                  delovnih razmerjih.</title>
               </p>
               <p>Nadaljujemo splošno razpravo poslank in poslancev.</p>
               <p>Besedo ima mag. Ivan Vogrin.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Dobro jutro želim, gospa podpredsednica! Spoštovani minister, kolegice in kolegi!</p>
               <p>Delovnopravna zakonodaja je zagotovo pomembno področje, ki vpliva na konkurenčnost
               gospodarstva. Da so stvari v obstoječem zakonu postavljene narobe, smo ugotovili že
               včeraj. K temu bi pa dodal še nekaj. Prečital bom eno izpoved, delno izpoved enega od
               podjetnikov. Glasi se pa takole: <q>"Če si lastnik enoosebne družbe in zmanjka dela, ne
               moreš iti na urad za delo, temveč moraš dati najprej podjetje v stečaj in ko delo
               spet pride, odpreti novo podjetje."</q> To je fleksibilnost po slovensko. Ob takšni
               zakonodaji ni čudno, da smo v težavah, da ne rečem kaj drugače.</p>
               <p>Pa preidimo na konkretne pripombe na zakon. Menim, da je trebna ureditev po sklepanih
               pogodbah o zaposlitvi, urediti tako, da je pogodba o zaposlitvi, pogodba o zaposlitvi
               za nedoločen čas. Namreč, zakaj sporočati ljudem, da niso zaželeni v podjetju in da
               jih bomo zaposlovali za določen čas? Vsi tisti, ki smo bili kadarkoli v vlogi
               zaposlovalcev vemo, da dobri delavci nikoli niso ogroženi, zato je treba z njimi
               skleniti pogodbo za nedoločen čas, istočasno pa urediti enostavno, fleksibilno in čim
               bolj preprosto prekinitev pogodbe, ki se bo zgodila samo v enem oziroma dveh
               primerih: če podjetje nima dela. In če nima dela, kakšen bi bil razlog, da so v
               podjetju zaposleni? Saj podjetje, ki nima dela, ne bo imelo dovolj prihodkov, prej
               ali slej ne bo moglo izplačevati plač – in smo v začaranem krogu. Na podjetje smo z
               obstoječo zakonodajo prenesli elemente socialne države, kar je narobe. Država naj
               izvaja elemente socialne države, podjetje pa naj opravlja svojo dejavnost.</p>
               <p>Prekinitev delovnega razmerja oziroma pogodbe o zaposlitvi je še bolj grozljiva.
               Danes pri obstoječi zakonodaji praktično ni podjetja, ki bi znalo prekiniti delovno
               razmerje oziroma pogodbo o zaposlitvi na tak način, da bi ta na delovnem sodišču
               vzdržala. Kaj to pomeni? Ali so res vsi tako neumni, da tega ne znajo spisati, ali pa
               je z obstoječo ureditvijo nekaj narobe? Zato je treba prekinitev delovnega razmerja
               poenostaviti. Če podjetje nima dela, potem je nesmiselno, da so v podjetju
               zaposleni.</p>
               <p>Tudi pri odpovednih rokih in pri načinu odpovedi je veliko težav. Odpovedni rok, če
               neko podjetje nima dela ali če delavec oziroma zaposleni dela slabo, naj bo dolg 30
               dni,. V 30 dneh si tisti, ki resnično želijo, in ki so pridni, delavni, sposobni,
               najdejo delo. Vsaka drugačna rešitev pomeni pravzaprav izčrpavanje podjetja in tudi
               nelagodje za delavca. Še v eni zadevi so podjetja v slabem položaju. Namreč, če je
               zaposleni dal odpoved, ga enostavno ni na delo. Ni primera v Sloveniji, ko bi
               katerokoli sodišče prisodilo podjetju odškodnino, ker nekoga ni bilo na delo. S tem
               so pa podjetja lahko v veliki meri oškodovana, kajti delovni proces in naročila bi
               morala biti končana. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima dr. Gregor Virant. Pripravi naj se, namesto gospe Eve Irgl, gospod Ivan
               Grill.</p>
            </sp>
            <sp who="SDZ6:VirantGregor">

               <speaker>DR. GREGOR VIRANT (PS DL):</speaker>

               <p>Dobro jutro, podpredsednica! Dobro jutro, minister, kolegice in kolegi!</p>
               <p>Zelo sem vesel, da se lahko danes malo posvetim vsebinskim vprašanjem, torej
               problemom, ki tarejo to državo, da se ne ukvarjam samo z referendumi, podpisi,
               procedurami in tako naprej. Tako je, recimo, to malo lepši dan. Pogovarjamo se o
               ključnih problemih te države. Eden ključnih problemov je zanesljivo problem
               konkurenčnosti. Slovenija je relativno dobro stala na globalnih lestvicah
               konkurenčnosti tam nekje do leta 2008 – nahajali smo se okrog 30. mesta. Na lestvici
               Svetovnega ekonomskega foruma smo bili 42., na IMBV lestvici smo bili 31. Torej, je
               bil naš rezultat, naša situacija relativno solidna. Potem pa je začela konkurenčnost
               izjemno upadati. Na teh lestvicah smo padli tudi za 20 mest. To je eden od ključnih
               problemov – kajti če država ni konkurenčna, če okolje, v katerem podjetja poslujejo,
               ni konkurenčno, potem tuji investitorji ne prihajajo v državo, denar ne prihaja v
               državo, ne odpirajo se delovna mesta in problem je zelo resen. Na področju
               konkurenčnosti je treba narediti vse, kar je v naših močeh. Moram reči, da čestitam
               ministru Vizjaku za način dela, za metodo, s katero se je lotil priprave tega zakona.
               Seznanjen sem, da se sproti ob vsaki spremembi, ki se uskladi s socialnimi partnerji,
               preveri, kaj bo ta sprememba pomenila v smislu kazalnikov konkurenčnosti. Kaj
               sprememba pomeni – ali nas bo dvignila na lestvici konkurenčnosti ali bomo padli še
               nižje. Na tak način se mora delati politiko, torej bazirano na dejstvih in dokazih,
               in minister računam, da boste tako delali s tem zakonom do konca.</p>
               <p>V tem Državnem zboru ves čas govorimo, da moramo nekaj narediti za gospodarstvo, da
               moramo nekaj narediti za gospodarsko rast. To je ključna, verjetno najpomembnejša
               stvar, ki jo lahko naredimo za gospodarstvo in za gospodarsko rast – ali pa ena od
               ključnih. Tisto, kar lahko naredimo za gospodarstvo je to, da zagotovimo stabilno
               politično okolje, kamor sodi tudi to, da se ne ukvarjamo kar naprej z referendumi in
               da niso vsi projekti ogroženi in da od zunaj ne izgleda tako, kot da Slovenija ni
               sposobna več ničesar izpeljati in ničesar narediti. V ta okvir sodijo tudi finančna
               stabilnost, vzdržne javne finance, uravnotežene javne finance in tudi fleksibilen trg
               dela. To je ena od ključnih stvari, ki jih lahko naredimo za slovensko gospodarstvo.
               Tisti, ki se sprašujete, ali smo kaj naredili za gospodarstvo: Hic Rhodus, hic salta!
               Pri tem zakonu je priložnost.</p>
               <p>Zakaj je pomembna fleksibilnost trga dela, za katero se tako zavzemamo in zaradi
               katere je ta reforma smiselna? Fleksibilnost trga dela je potrebna zato, ker omogoča,
               stimulira in spodbuja zaposlovanje. Če je trg dela tog in zaprt, potem tuji
               investitorji ne prihajajo v Slovenijo in tukaj ne odpirajo firm, in domača, obstoječa
               podjetja nočejo zaposlovati, se bojijo zaposlovati. Tog trg delovne sile je eden od
               velikih razlogov za brezposelnost v Sloveniji. Bolj kot ga bomo odprli, bolj kot ga
               bomo naredili fleksibilnega, manj bomo imeli brezposelnih. Tu je ta korelacija
               kristalno jasna. Okoli tega nimam čisto nobene dileme. Pri tem, ko se odločamo o tem,
               koliko bomo odprli trg delovne sile oziroma trg dela, koliko ga bomo
               fleksibilizirali, mislimo na mlade. Mislimo na prve iskalce zaposlitve. Mislimo na
               tiste, ki doštudirajo in ne morejo najti prve zaposlitve. Ta zakon v veliki meri
               delamo za njih. Če ga bomo napisali, naredili, sprejeli takšnega, kot je treba, jim
               bomo omogočili, da se bodo bistveno lažje zaposlovali – da bodo našli službe. Ko
               govorimo o odpuščanju, o odpovedi delovnega razmerja, se okoli tega dostikrat
               ustvarja veliko fame in demagogije. Poglejte, nobeno podjetje, noben delodajalec ne
               odpoveduje delovnega razmerja iz užitka, iz zlobe, iz nekih negativnih vzgibov. Kdaj
               se odpove delovno razmerje? Kdaj se odpove pogodba o zaposlitvi? Takrat, ko ni posla
               in takrat seveda tudi delodajalec, tudi firma, tudi menedžment niso srečni zaradi
               tega, ali takrat, ko nek delavec ne dosega pričakovanih rezultatov, ko dela slabo. V
               teh primerih moramo omogočiti, da se odpove delovno razmerje na hiter in enostaven
               način, in da je delodajalec pri tem čim manj obremenjen. Poglejte danes: delodajalec,
               recimo, ugotovi, da nek delavec ne dosega pričakovanih rezultatov, da je torej
               nesposoben in v celotni firmi se to ve, tudi sodelavci to vedo. Vsi vedo, da imamo v
               firmi nekoga, ki svojega dela ne opravlja tako, kot bi moral. Odpoved je zapleten
               birokratski postopek. Ko odpoveš, ko se odpove delovno razmerje – odpovedni rok traja
               tudi do 120 dni –, mora delodajalec še štiri mesece gledati nekoga, za katerega vsi v
               firmi vedo, da je slab delavec, da ne opravi svojega dela, pa ga mora imeti še štiri
               mesece na plači. To je absolutno prekomerna obremenitev.</p>
               <p>Moram reči, da nas zakon, kakršen je pripeljan v prvo obravnavo, v Državljanski listi
               še ne zadovoljuje v celoti. V določenih točkah je zanesljivo korak naprej.
               Poenostavlja postopke odpovedi, jih debirokratizira, razbremenjuje delodajalce v teh
               primerih utemeljenih odpovedi. V nekaterih primerih pa je, žal, celo korak nazaj.
               Mislim zlasti na omejitev pogodb za določen čas s kvoto, z administrativno kvoto.
               Temu izrazito nasprotujemo. Koalicija nas pozna in ve, da smo na tem področju od vseh
               koalicijskih strank zanesljivo najliberalnejši – saj smo liberalci. Prejšnji teden
               smo bili tudi sprejeti v evropsko družino liberalnih in demokratskih strank in zdaj
               bomo še bolj dosledno sledili tem liberalnim principom, tako na področju gospodarstva
               kot na področju človekovih pravic. V kontekstu tega zakona to pomeni, da se bomo do
               konca zavzemali za čim bolj liberalne rešitve, kar predvsem pomeni, da bomo absolutno
               nasprotovali tej birokratsko-administrativni omejitvi zaposlovanja za določen čas.
               Naj bodo določeni razlogi, kdaj se lahko zaposluje za določen čas. Naj inšpekcija in
               sodišča to dosledno spoštujejo in sankcionirajo, če se to krši, ne pa, da z
               birokratskimi omejitvami delamo življenju silo, kajti imate firme, ki večino svojega
               poslovanja bazirajo na nekih sezonskih ali projektnih poslih, in ne morejo
               zaposlovati drugače kot za določen čas. Veste, veliko se govori o tem, kako velik
               problem je zaposlovanje za določen čas. Se strinjam. Ta segmentacija trga dela in ta
               nestabilnost, ki jo nekateri mladi doživljajo, ko se jim verižijo pogodbe za določen
               čas, je problematična, toda žal dostikrat pogodba za nedoločen čas ni alternativa
               pogodbi za določen čas, ampak je alternativa brezposelnost. Delodajalec bo nekoga
               vzel za določen čas, če bi ga moral pa za nedoločen, ga pa ne bo vzel. Če se mlad,
               brezposeln človek vendarle odloča za to, ali bo vzel pogodbo za določen čas ali bo
               ostal brezposeln – kaj mislite, kako se bo odločil?</p>
               <p>V nadaljnji obravnavi, usklajevanju s sindikati pričakujemo še večji korak v smeri
               fleksibilnosti in moram zelo jasno povedati, da bomo v Državljanski listi v veliki
               meri podprli stališča delodajalcev, ker so oni tisti, ki ustvarjajo delovna mesta, in
               ki bodo najbolj pozitivno vplivali na zmanjševanje brezposelnosti. Še eno idejo vam
               dam, minister – midva sva se že večkrat o tem pogovarjala. Še bolj bi razbremenil
               delodajalce v primeru odpovedi delovnega razmerja in bi morda ta sistem, ki ste ga
               zdaj predvideli v osnovnem tekstu zakona, prestavil v prehodne določbe, tako da bi
               bili na ta način zavarovani tisti, ki imajo že danes sklenjeno pogodbo za nedoločen
               čas. Za tiste, ki na novo vstopajo na trg dela, ki bodo v bodoče sklenili to pogodbo,
               je pa lahko režim nekoliko drugačen. Kajti tisti, ki danes iščejo službo – zlasti
               mladi – si ne belijo glave s tem, kakšno odpravnino bodo dobili čez 20 let ali pa
               kakšen odpovedni rok bodo imeli čez 20 let, ko jim bo nekdo odpovedal pogodbo o
               zaposlitvi. Oni si belijo glavo s tem, kako dobiti službo danes, in za to gre.</p>
               <p>Še čisto zadnje. Včeraj smo imeli pred Državnim zborom en tak, čisto simpatičen in
               nič neprijeten protest, demonstracijo – mladi študentje so se pojavili pred Državnim
               zborom, študentske organizacije z nakupovalnimi vozički. Smo jih opazili. Mislim, da
               nas niso nič motili pri našem delu. Popoldne sem njihove predstavnike sprejel in so
               me opozorili na eno zelo pomembno stvar. Namreč – če to drži, minister, boste
               povedali –, da v postopek priprave in usklajevanje tega zakona niso vključeni.
               Mislim, da bi bilo dobro in prav, da se predstavnike študentskih organizacij in druge
               predstavnike mladih, tako kot socialne partnerje, sindikate in delodajalske
               organizacije neposredno vključi v usklajevanje. Zdaj, če to formalno ni mogoče, ker
               niso člani Ekonomsko-socialnega sveta, jih povabite kot neke opazovalce, prisluhnite
               njihovim pripombam in jih poskušajte v čim večji meri upoštevati.</p>
            </sp>
            <sp who="SDZ6:BrunskoleRenata">

               <speaker>PREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod minister, izvolite.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani! Hvala lepa, predsednik Državnega zbora, za vaše besede podpore in tudi za
               vaše predloge in kritiko.</p>
               <p>Prvič, da začnem pri koncu, ker je lažje. Študentska organizacija Slovenije je
               povabljena. V usklajevanju z njimi smo opravili že dva vsebinska razgovora, podali so
               tudi pripombe in predloge in me prav žalosti, da potem dostikrat od predstavnikov
               študentske organizacije dobimo čisto drugačne informacije, ki ne ustrezajo resnici.
               Torej tudidanes, pred deveto uro, ko sem sem prišel iz sestanka, ki smo ga imeli
               trije ministri – minister za visokošolstvo, znanost, kulturo, šport, mladino in
               minister za finance in jaz, kot minister za delo, družino in socialne zadeve – prav s
               predstavniki Študentske organizacije Slovenije. To je bil že tretji sestanek. Pred
               tem smo jim poslali zakone s prošnjo k sestanku. Bil je prvi sestanek – so povedali
               svoje mnenje. Bil je drugi sestanek – so tudi povedali svoje mnenje. Njihova ključna
               bolečina pokojninskega zakona je to, da bi morali poslej plačevati prispevke tudi od
               študentskega dela – kar je pa ključna zahteva sindikalne strani in ne nazadnje tudi
               koalicijske pogodbe, ker smo rekli, da bomo primerljivo ali pa enakomerno obremenili
               vse oblike dela. Ko dostikrat poslušam študente, ne vem, ali pozabijo, kar se je
               zgodilo en dan prej ali pa to ne želijo povedati. Tudi danes na tem sestanku je bilo
               izrečeno nekaj, kar ne drži in ne tangira našega ministrstva, Ministrstva za finance:
               govorili so, da ukinjamo davčne olajšave na študentsko delo – ker jih ne, ker jih
               prepolovljuje predlog, ki je danes in bo verjetno te dni tudi v parlamentarni
               proceduri.</p>
               <p>Res je. Leta 2008 – začeli ste s tem, da so padale bonitetne oziroma ne, padali
               indeksi konkurenčnosti te države. Res je, po letu 2008 so padali drastično, vendar ne
               zaradi delovnopravne zakonodaje, zaradi katere sedimo. Takrat je bila delovnopravna
               zakonodaja ista, kot je danes. Padali so zaradi drugih razlogov, še posebej zaradi
               kreditnega krča, zaradi slabih napovedi gospodarske rasti, ne nazadnje tudi zaradi
               slabega stanja v gospodarstvu – to so bili ključni razlogi za padce konkurenčnosti.
               Res pa je, da je razlog za nizko oceno Slovenije ali pa relativno nizko oceno na
               splošno – že vsa leta, tudi pred letom 2008, tog trg delovne sile. To je problem v
               Sloveniji, ki se ga zavedamo in ga želimo odpravljati. Ambicija tega zakona je, da se
               s tem spopade, ne pa da uvede nove instrumente zaščite, temveč da uvede percepcijo,
               da delodajalci lažje in pogumneje zaposlujejo. To je ključno – da so spodbujeni k
               temu – in zato uveljavljamo tudi različne instrumente, nekatere ste omenili.</p>
               <p>Res je, merimo učinke tega zakona in zakona o urejanju trga dela skozi metodologijo
               OECD, ki nam je dostopna. Zelo bi bili veseli, če bi bili lažje seznanjeni tudi z
               metodologijo drugih, kot je Svetovni ekonomski forum WEF, recimo, in podobno, vendar
               pri teh metodologijah veliko sloni na anketni in zelo subjektivni oceni, ki jo težje
               popredalčkamo v različne ukrepe oziroma v različno matriko. Pri OECD je pa zadeva
               relativno jasna in zato to počnemo. Proti koncu pogajanj bomo tisti naš kompromisni
               predlog probali oceniti tudi z njihove strani, ker veste, mi lahko njihovo
               metodologijo vidimo nekoliko drugače kot vidijo oni svojo metodologijo. Lahko, da
               bomo, ker so dostikrat ocene tudi relativne, subjektivne, težko zadeli enako. Vendar,
               po prvih informacijah – kajti predstavili smo zakon tudi že njim, tudi v Parizu – je
               ocena zelo pozitivna, da je to korak v pravo smer. Predstavili smo ta predlog, ki je
               zdaj v parlamentu. Strinjam se pa z vami, da ima tudi nekatere rešitve, ki pa v tem
               trenutku niso predvsem po godu delodajalcem. To je tudi res in to ste omenili –
               kvotni sistem. Zavedati se moramo, da je pogodba za nedoločen čas v konvencijah
               Mednarodne organizacije dela pravilo, ne pa izjema, in da je pogodba za določen čas
               izjema in ne pravilo, to je zapisano. V Sloveniji imamo zadevo formalno relativno v
               redu urejeno, imamo napisan 57. in 58. člen, kjer so razlogi, kjer piše, da se ne sme
               več kot dve leti in podobno. Vendar, kaj je praksa? Praksa je pa obratna, da je
               pogodba za določen čas danes pravilo in kar 90 odstotkov vseh pogodb se sklene za
               določen čas in pogodba za nedoločen čas je izjema. To je pa praksa. Kar pomeni, da
               sedanja ureditev ni v redu oziroma odstopa od veljavnega pravnega reda in povzroča
               neželene učinke, zlasti pri mladih povzroča segmentacijo. Povzroča to, da mladim niso
               dostopne normalne, tiste zaposlitve, ki se morajo praviloma uporabljati, in da so te
               pogodbe zgolj še pri tistih, ki so že leta, desetletja v relativno varnih službah,
               recimo, v državni upravi, v državnih podjetjih, tudi v celi kopici relativno
               stabilnih gospodarskih subjektov. Mislim, da je ta problem treba nasloviti in ga
               reševati. Kot razumem vašo razpravo, tudi vi želite nasloviti in reševati ta problem,
               vendar v kvotah vidite birokratsko in neustrezno rešitev. Pri tem se z vami strinjam.
               Menim, da je alternativ več in da bomo verjetno skozi pogajanja – ker temu ostro
               nasprotujejo tudi delodajalci, kar se je izkazalo v socialnem dialogu in pa tudi
               delojemalci niso imuni na alternativne predloge – pri teh kvotah našli predloge, ki
               bodo na eni strani destimulirali zaposlovanje za določen čas takrat, kadar
               delodajalec nima argumenta zaposlovati za določen čas. To moramo najti. Najti moramo
               vzvod, da delodajalca prepričamo, da kadar res ni objektivnih razlogov – vi ste jih
               našteli, recimo, sezonsko delo, projektno delo in tako naprej –, kadar se pogodbe o
               zaposlitvi za določen čas zlorablja zaradi neke varovalke ali varnosti delodajalca,
               da lahko kadarkoli odpusti delavca, da v teh primerih preusmerimo delodajalca, da
               zaposli za nedoločen čas. To je naš cilj. Seveda se vam zahvaljujem tudi za predlog,
               kako je možno nekatere rešitve tudi kompromisno rešiti s temi prehodnimi obdobji, češ
               da to lahko velja samo za novo zaposlene delavce. Verjamem, da bomo v tem mesecu
               doživeli tudi odziv delodajalcev na alternativni predlog, ki ga pripravljamo.</p>
               <p>Morda vas lahko tudi seznanim s tem. Mislim, da sem tudi že nakazal rešitev v
               včerajšnji diskusiji. To je ta, da danes pri sklepanju pogodb za določen čas ni
               odpravnin, medtem ko pri pogodbah za nedoločen čas odpravnine so. Če destimuliramo
               oziroma izenačimo ta dva instituta, kar se odpravnin tiče, je to že korak v to smer.
               Za delavce, ki so zaposleni za določen čas, je, roko na srce, verjetnost, da ostanejo
               brez službe oziroma da postanejo brezposelni, večja. Zato je lahko tudi prispevek za
               zavarovanje za brezposelnost večji. In s temi instrumenti na nek način destimuliramo
               sklepanje pogodb za določen čas iz ekonomskih razlogov, ne pa iz birokratskih.
               Toliko. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Ivan Grill. Pripravi naj se mag. Truda Pepelnik.</p>
            </sp>
            <sp who="SDZ6:GrillIvan">

               <speaker>IVAN GRILL (PS SDS):</speaker>

               <p>Najlepša hvala za besedo, predsedujoča. Spoštovani gospod minister, poslanke in
               poslanci!</p>
               <p>Konkurenčnost je tista ključna zadeva, ki je potrebna, da neko gospodarstvo
               funkcionira, predvsem pa da lahko ustvarja dovolj bruto družbenega proizvoda, ki
               zagotavlja normalno funkcioniranje družbe. Toda za konkurenčnost, kar smo že večkrat
               v Državnem zboru ugotavljali, je treba imeti najprej ustrezne pogoje za
               funkcioniranje podjetij, ugodno finančno oziroma davčno zakonodajo, ustrezno
               infrastrukturo, šolski oziroma izobraževalni sistem, dovolj vlaganja v znanost in
               razvoj, in tisto, kar se mi zdi tudi ključno, delovnopravno zakonodajo, ki ji ne
               pravijo zastonj, da je mala ustava. Če se vrnemo na obstoječo zakonodajo o delovnih
               razmerjih, se bomo verjetno vsi strinjali, da s to zakonodajo ni zadovoljen
               pravzaprav nihče, razen mogoče peščica tistih, ki to zakonodajo zlorabljajo. Spomnimo
               se, koliko ljudi je bilo opeharjenih, brez plačil izigranih s strani delodajalcev, in
               ne nazadnje tudi, koliko podjetij se sooča s težavami, ko s slabimi delavci – ne
               moremo reči, da so v pretežni meri, ampak so, izgublja veliko energije in časa.
               Takšni delavci motijo proces oziroma demotivirajo, ne samo sodelavce, ampak tudi kaj
               širše, tudi družbo kot takšno, in se zadeva po nepotrebnem zaradi takšne toge
               zakonodaje odvija prepočasi.</p>
               <p>Bilo je rečeno s strani gospoda Viranta, da je treba čim manj birokratskih določb v
               zakonodajo. S tem se strinjam, to bi bilo idealno. Vendar vsaka določba v kateremkoli
               zakonu je v bistvu birokratska določba. Vsaka. Če primerjamo neko družinsko podjetje,
               ne sicer preveliko, se bomo verjetno vsi strinjali s tem, da je za odlično
               funkcioniranje verjetno dovolj pet členov. Tam vsak točno ve, kaj ima za narediti.
               Nihče ne bo vprašal, če mora narediti tudi kaj drugega, če je treba, če nekdo drug od
               sodelavcev, ki so po navadi družinski člani, ne more in tako naprej. Tam so vsi za
               vse, obstaja solidarnost, motiviranost in tako naprej. Ampak žal tega v ostalih
               gospodarskih družbah pretežno ni, in zato imamo danes pred sabo zakon, ki vsebuje,
               kot vidimo 227 členov. Zajeten sveženj zakonodaje oziroma členov. Prepričan sem, da
               se bo ugotovilo, če bo ta zakon sprejet, da bi bilo mogoče treba še kakšen člen
               dodati. Tudi to besedilo, ki ga imamo pred seboj, je delovno gradivo, kajti socialni
               dialog še vedno poteka in glede na izkušnje, ki jih imamo, je minister Vizjak do zdaj
               v vlogi pogajalca, predvsem pa v vlogi sogovornika prisluhnil vsem pripombam
               socialnih partnerjev in jih z ustreznimi rešitvami skušal implicirati tudi v
               zakonodajo – ne samo v to, tudi v drugo. Verjamem, da je tukaj njegov način dela
               enak, zato iskrene čestitke in pohvale. Upam in verjamem, da bodo socialni partnerji
               znali oceniti, do kje lahko vztrajajo na tistih svojih zahtevah in bregovih – da ne
               bo vsak na svojih okopih, ampak da se bodo ta stališča tudi zbližala. Če je tista
               ključna zadeva, ki je zdaj, za delodajalce tako problematična – če temu rečemo kvote
               za določen čas – se je treba po drugi strani zavedati, da je to največja težava
               predvsem naših mladih, ki se bodo morali če se bodo, zaposliti za določen čas in pa
               tudi številnih, ki so že leta in leta zaposleni za določen čas in jim to predstavlja
               ogromno težavo.</p>
               <p>Kaj pomeni zaposlitev za določen čas? Upam, da se tukaj vsi zavedamo, da je to
               nesigurnost, da se družine, kjer je kakšen izmed partnerjev ali pa največkrat, ker so
               to mlade družine in sta oba zaposlena za določen čas, težko odločajo za otroka; da
               težko dobijo kredite; da si ne morejo opremiti stanovanja oziroma priti do stanovanja
               in še in še ovir, ki onemogočajo razvoj tistega dela populacije, ki je za nas
               ključen. Tukaj vidim, da bo treba poiskati način, da bo delo za določen čas res prej
               izjema kot pravilo. Minister je že prej v odgovoru nakazal nekaj možnih rešitev,
               variant. Sam sem tudi mnenja, da se ta problem lahko začne reševati sam od sebe, če
               bomo uspeli poiskati ustrezne rešitve, ki bodo zagotavljale večjo fleksibilnost
               zaposlitve. Pomeni, da če bo večja fleksibilnost tudi za tiste, ki bodo imeli delo za
               nedoločen čas, da se ga bo lažje odpustilo takrat, ko bo delodajalec prisiljen v to.
               Trdno sem prepričan, da delodajalec ne bo iskal načine zaposlitve za določen čas, če
               bo lahko v drugi obliki dosegel enak učinek. Trdno sem prepričan in vem, da vsak
               podjetnik, vsako podjetje, dobrega delavca ne bo nikoli odpustilo, kajti ne nazadnje
               je delavec tisti, ki mu zagotavlja, da zadeva sploh funkcionira. To je tista ključna
               zadeva pri vsakem. Ne poznam uspešnega podjetnika, uspešnega delodajalca, ki bi svoje
               ljudi odpuščal, če mu ustrezno izpolnjuje tista pričakovanja oziroma tudi poslanstvo.
               Če se sedaj vrnemo tudi na dejstvo, ali pa če se je kdo imel priložnost pogovarjati z
               našimi ljudmi, ki iščejo delo, teh je vedno več, v tujini, naj bo to Švica, Avstrija,
               ali se tudi tam išče delo za nedoločen čas, ali se tam tudi vztraja na raznih, lahko
               rečemo bonitetah, ki jih ima naša delovnopravna zakonodaja. Ne. Tam so številne
               zaposlitve za nedoločen čas, ki lahko trajajo mesec, dva ali tri, ampak ni problema
               tako delo sprejeti, kajti ve se, da ga v primeru, da mu delodajalec ne bo več mogel
               zagotavljati dela, že čaka drugo delo. Tudi v primeru nekih sezonskih – ne nekaj
               mesecev, ampak recimo je to lahko pol leta, leto, ali če pride neko veliko naročilo –
               bo delodajalec, če bo zagotovljena ustrezna fleksibilnost, z veseljem zaposlil za
               nedoločen čas. Verjamem, da bo treba narediti vse, da se ta problem, ki se tiče
               predvsem naših mladih – je pa to problem tudi delodajalcev –, da se najde tista
               skupna rešitev in da ne bo vsak socialni partner tukaj stal na svojem bregu.</p>
               <p>Tu je po moje smiselno – in mislim, da to tudi ta zakon zasleduje –, da se res ne bi
               vsaka zadeva, ki se nanaša na razmerja med delojemalcem in pa delodajalcem, morala
               zapisati v zakonodajo. Na ta način se omejuje svobodo tudi med delodajalcem in
               delojemalcem. Poznam primere, kjer delodajalci, ki uspešno funkcionirajo, dajejo
               svojim zaposlenim bistveno bistveno več, kot jim to nalaga zakonodaja. V primerih, da
               je podjetje slabo stoječe pa lahko, da se te pravice potem tudi izpolnjujejo, pride v
               položaj, da pride celo do stečaja. Zato bi bilo treba iskati načine, da bi bilo več
               prožnosti, če temu tako rečemo, med delodajalcem in delojemalcem – da se to v
               kolektivne pogodbe tudi zapiše. Če pričakujemo, da mora vse te zadeve določati Zakon
               o delovnih razmerjih, bo verjetno potreben še marsikakšen člen. S tem se zadeva
               zapleta. Še bolj bo birokratska in ne bomo dosegli tistega cilja, ki smo ga že
               večkrat želeli zasledovati – zmanjšati birokracijo, zmanjšati omejevanje – in je
               potem vsak trud zaman. Zato upam, tudi pozivam tako sindikate kot tudi delodajalce,
               da se v tem času, ki ga še imamo – časa je dovolj, ni ga na pretek –, res uskladijo,
               da imamo to zakonodajo vsaj v določenem segmentu primerljivo z našimi sosednjimi
               evropskimi državami in da bomo lahko s takšnim zakonom dosegli večjo konkurenčnost,
               večjo zainteresiranost ali pa večji interes predvsem tujih investitorjev, da pridejo
               tudi v Slovenijo. Če bodo videli, da bodo kvalitetno delovno silo, ki jo v Sloveniji
               imamo, lahko zaposlili brez težav, da jim to ne bo predstavljalo birokratskih ovir v
               primeru, da bo poslovni sistem v težavah, sem prepričan, da bomo zelo kmalu prišli do
               ponovnega dviga gospodarske rasti in odpiranja delovnih mest. To je dodaten kamenček
               v teh nujno potrebnih ukrepih in tudi v zakonih, ki jih sedaj pripravlja Vlada, mi
               smo pa tisti, ki jih bomo morali sprejeti. Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo ima mag. Truda Pepelnik, potem pa gospod Gašpar Gašpar Mišič.</p>
            </sp>
            <sp who="SDZ6:PepelnikTruda">

               <speaker>MAG. TRUDA PEPELNIK (PS DL):</speaker>

               <p>Hvala za besedo.</p>
               <p>Trenutna ureditev delovnih razmerij v naši državi je takšna, da delodajalcem ustvarja
               veliko odvečnega administrativnega dela, kar je treba spremeniti. Spremembe pa morajo
               biti naklonjene tudi ohranjanju in ustvarjanju delovnih mest. Prenova delovne
               zakonodaje mora poskrbeti za dobre delovne pogoje in pogoje za ustvarjanje novih
               delovnih mest, ki so edina pot do dolgoročnega ohranjanja in izboljševanja splošnega
               življenjskega standarda vseh v državi. Pravna ureditev delovnih razmerij bi morala
               urejati osnovne pravice in dolžnosti delavcev in podjetij in drugih organizacij v
               medsebojnih razmerjih ter postavljati minimalne standarde urejenosti delovnih
               razmerij na način, da bi čim manj ovirala učinkovito delovanje podjetij in drugih
               organizacij. Da lahko določena organizacija preživi in dosega uspehe v odprtem tržnem
               gospodarstvu, mora biti učinkovita in konkurenčna v mednarodnem merilu. Zato moramo
               zagotoviti pravila na trgu dela tako, da so najmanj primerljiva z njihovimi
               konkurenti v razvitih državah oziroma konkurenčnejša, če jih želimo kdaj dohiteti ali
               prehiteti. Podrobneje se morajo urediti pravice delavcev v primeru spremembe
               delodajalca zaradi prenosa podjetij ali dela podjetja, prevzema, združitve ali
               drugega pravnega posla. To bo zmanjšalo tveganje, da bi se ponovile žalostne zgodbe
               delavcev, ki so zaradi prezaposlitve na kakšno slamnato podjetje ostali brez svojih
               plač, odpravnin in drugih pravic iz delovnega razmerja. Edina pot do dolgoročnega
               ohranjanja in izboljševanja splošnega življenjskega standarda vseh v državi so dobri
               pogoji za ustvarjanje novih delovnih mest. In nosilec naloge in ustvarjanja novih
               delovnih mest je gospodarstvo, zato mu moramo to omogočiti. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Gašpar Gašpar Mišič. Potem gospa Janja Klasinc.</p>
            </sp>
            <sp who="SDZ6:GašparMišičGašpar">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani predsednik!</p>
               <p>Trg dela oziroma delovna razmerja, to, o čemer se pogovarjamo danes, število delovnih
               mest je vedno manjše, ker se na trgu kupna moč iz dneva v dan manjša in manjša. Če ne
               bomo zagotovili, da bodo imeli delodajalci, podjetniki, obrtniki in drugi, tisti, ki
               ustvarjajo delovna mesta,ki izvajajo kakršnekoli storitve, delo, bo posledica samo
               odpuščanje in ne na novo zaposlovanje. Toliko govorimo o tej segmentaciji. Kaj pa je
               narobe, če imamo pogodbe za določen čas oziroma pogodbe za nedoločen čas? Ne moremo
               uzakoniti samo pogodbe za nedoločen čas. Samo zamislite si enega izvajalca, dajmo si
               izmisliti enega obrtnika, podjetnika, zidarja, manjšega gradbenika, ki ima za tri
               mesece, za pet mesecev, delo, potem pa nič več, zato ker je negotov. Razumeti moramo
               stanje na trgu. Če kje, potem pa imamo tukaj veliko izkušenj – ne samo na Gospodarski
               zbornici, Obrtni zbornici in tako naprej, vsepovsod. Naučili smo se. Upam, da boste
               znali, ker gre za prvo branje, prisluhniti tudi tistim majhnim obrtnikom in
               podjetniko;, da ne boste s tem zakonom oziroma da ne bomo s tem zakonom, ker ga bomo
               očitno – želim si, da bi ga skupaj podprli tudi z mojim glasom oziroma z glasovi
               opozicije –, da bo ta zakon prijazen in da bo omogočal in da bo res uredil ta
               razmerja med delodajalcem in delojemalcem. Ampak, če bo kupna moč padala še naprej in
               dokler bo ta finančna kriza trajala, ne moremo pričakovati, da se bodo nova delovna
               mesta kar tako odpirala. Država mora narediti korak naprej v smeri oživitve na primer
               panoge gradbeništva, za katero smo dovolili, da je popolnoma propadla. Vemo, da je
               tam multiplikator, da je 2,4 delovna mesta v povezanih gospodarskih panogah in tako
               naprej. Morda celo še več. Država bi morala s temi jamstvi in garancijami zagnati
               večje infrastrukturne projekte, ki bi potem dejansko naredili zagon – zagon
               gospodarstva! Če tega ne bomo naredili, je s to državo konec.</p>
               <p>Še nekaj je zelo nujnega – sinergija med gospodarsko in akademsko sfero. Če tukaj ne
               bo sodelovanja, potem bomo kar naprej izobraževali. Polna usta so nas mladih češ, da
               ostajajo brez dela, brez zaposlitev, tja pa nihče ne poseže. Poznamo konkretne
               fakultete v določenih mestih in lokacijah, kjer sploh ni nikakršnega sodelovanja med
               gospodarstvom. Kar naenkrat proizvajamo neko delovno silo, ki bo jutri dobila diplomo
               in delovnega mesta za to področje ne bo, zato ker očitno nismo usklajeni. Nekje je
               naročnik, nekje pa je izvajalec storitev. To je pač stvar, čisti naravni zakoni. Če
               bi se morda vrnili malce nazaj, nekaj korakov, da se malo zamislimo nad svojim
               početjem, bi morda delali bolje kot delamo. Državni zbor, Vlada Republike Slovenije
               in vsi mi smo dolžni poskrbeti, da se poenostavijo administrativne birokratske ovire,
               da tukaj ni zapletov – ampak to ni vse. To je samo en delček, segment, da nekako ta
               zadeva lažje sproti funkcionira. Če ne bo pogojev za nova delovna mesta, če ne bo
               gospodarstvo zaživelo, če ne bo gospodarske rasti, posledično ne bo nič. Občutek
               imam, da se v tej državi vedno ukvarjamo z nekimi posledicami, nikakor pa nihče ne
               upa dregniti v vir težav – tam, kjer trese. Tam je treba dregniti in boste videli, da
               bo zagotovo pomagalo. Ta denar in ta sredstva, ki jih imamo in nova zadolževanja
               usmerimo v investicije, v investicije, ki so edina rešitev za to državo. Mislim, da
               to vsi razumete. Če razumem jaz, ki nisem ne vem kakšna kapaciteta, pa morate tudi vi
               razumeti. Vsi. Na to nas opozarjajo dejansko vsi ekonomisti, ki imajo nekje
               podstrešje pospravljeno. Dajte, sedaj je ta čas. Kriza je čas in država mora
               investirati v velike infrastrukturne projekte. Če tega, minister, ne boste naredili,
               potem lahko tudi ukinemo Ministrstvo za delo, družino in socialne zadeve, ker ga
               enostavno ne bomo imeli za kaj rabiti, ker bodo vsi brez dela. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Minister Vizjak ima besedo.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Takrat ne bi ukinjal našega ministrstva, temveč Ministrstvo za gospodarstvo. Saj
               njega ne bomo potrebovali, za socialo pa še kako. Ampak si ne želim takšnega
               scenarija in imate popolnoma prav. Popolnoma prav imate, da nam nič ne pomeni najbolj
               fleksibilna delovnopravna zakonodaja, če ni delovnih mest. Če nimamo kam koga
               zaposliti, potem nam tudi zakonodaja, ki omogoča zaposlovanje in odpuščanje, nič ne
               koristi, ker pač ni delovnega mesta. Vendar ta zakonodaja ni nepomembna, če se
               nakazujejo ali če so delovna mesta. V Sloveniji imamo veliko podjetij. Ta Vlada hodi
               po terenu in to spremlja. Veliko podjetij, ki zaposluje, ima trge, ima povečevanje
               proizvodnje, dela dobro in želi zaposlovati. V teh negotovih časih jih pri
               zaposlovanju spremlja negotovost, nezaupanje, strah. Zakaj? Zato ker ne vedo, tudi v
               teh negotovih časih, če bodo ta naročila večna, če bodo slučajno kdaj klecnila in
               podobno. To delovnopravno zakonodajo sprejemamo zato, da tem istim podjetjem
               odpravimo to negotovost pri zaposlovanju, da jim jasno povemo, da naj danes, ko imajo
               naročila, zaposlujejo. Če pa bodo ostali brez naročil in bodo imeli poslovne razloge
               za odpoved delovnega razmerja, bodo pa to lahko naredili dostojno, hitro in
               učinkovito. Če mi uspemo podjetja, brez birokratskih zapletov in ovir, v to
               prepričati, ne bodo zaposlovala za določen čas. Zakaj bi? Ko imajo ta podjetja
               naročilo, sploh podjetja, ki z naročili krepijo svoje prihodke in svoje poslovanje,
               vedno znova iščejo nova naročila in rastejo, konstantno rastejo. Imajo konstantno
               potrebo po delovni sili, nimajo samo začasne potrebe po delovni sili. Za določen čas
               zaposlujejo samo zato, ker jih spremlja negotovost in se bojijo, kaj bo, ko dela ne
               bo. In imeli bodo nemogočo situacijo, ker se ne bodo mogli znebiti odvečnih delavcev
               na relativno učinkovit način. Delovnopravna zakonodaja, kot jo predlagamo, sledi prav
               temu modelu.</p>
               <p>Imamo dva tipa odpovedi delovnih razmerij ali pa prekinitev delovnih razmerij,
               kakorkoli to imenujemo. Recimo odpovedi. Imamo individualno in kolektivno. Kolektivne
               odpovedi so takrat, kadar gre za večje število viškov iz poslovnih razlogov. Urejene
               so z direktivo Evropske unije. Tukaj pravzaprav velike izbire nimamo, ker smo na
               minimumu direktive in sploh nismo nekonkurenčni, po vseh, tudi po OECD primerjavi,
               smo pri kolektivnih odpovedih naredili vse in smo boljši kot Avstrijci – mimogrede,
               ko je bila prej omenjena Avstrija. Tukaj smo bolj učinkoviti kot Avstrijci, imamo
               boljši indeks. Medtem imamo pri individualnih odpovedih katastrofalni indeks. Pri
               individualnih odpovedih imamo pa katastrofalni indeks. Zakaj? Zato, ker smo našteli
               nekatere birokratske ovire, ki po nepotrebnem ovirajo delodajalca pri tem, da
               realizira prilagajanje delovne sile potrebam. Zato smo te birokratske ovire odpravili
               in moram reči, da v pogajanjih s sindikati nismo tako daleč. Mislim, da bo, če nam to
               uspe, že samo to razlog, da sprejmemo to zakonodajo. To se pravi, da se pri
               individualnih prenehanjih delovnih razmerij debirokratiziramo do te mere, da
               omogočimo delodajalcem enostavnejše prilagajanje števila in delovne sile dejanskim
               poslovnim potrebam, ki jih ima. Zakaj so gospodarske družbe? Zato, da ustvarjajo
               profit. Vsak delodajalec se trudi, da bi imel čim več posla in čim več profita, ali
               ni to logično? In da bo čim več zaposloval, to ustvarja profit. Tu ni nikogar, ki bi
               se zavestno trudil, da nima posla. Zato je organsko logično, da če delodajalcu
               omogočimo, da delovno silo prilaga svojim potrebam, potem bomo omogočili tudi, da
               raste. Saj on želi rasti, vsak delodajalec želi rasti. To je osnovna poanta. Na eni
               strani se ne strinjam z predhodnikom, zato sem tudi prosil, da delovna mesta ustvarja
               potrošnja, morebiti tudi, ampak zelo v neznatni meri. Bistveno več jih investicije in
               zato je proračun, ki ga boste imeli v tem delu oziroma v tem mesecu, ali pa v roku
               enega meseca na mizi, zelo nadgrajen s temi investicijami. Zelo sem vesel, da je
               predsednik Vlade botroval podpisu enega pomembnega infrastrukturnega projekta v
               Rusiji, ki se imenuje Južni tok, ki bo prinesel en nov investicijski cikel. Milijarda
               evrov ni tako malo, ko govorimo o investicijah. Imamo pa tudi druge probleme pri teh
               investicijah, naj vam omenim neverjetne stvari. Mi imamo recimo infrastrukturne
               projekte, o katerih ni nobenega dvoma – načelno soglasje v celi državi – recimo
               hidroelektrarna na Spodnji Savi. Sprejemanje državnega prostorskega načrta za eno
               elektrarno traja šest let. Šest let, da ne govorimo potem o podobnih zapletih pri
               drugih infrastrukturnih projektih, cestah in tako naprej. Če tega ne bomo naredili in
               prerezali rep in besedo tistim, ki se pod krinko raznih okoljevarstvenih,
               naravovarstvenih in ne vem še kakšnih varstvenih organizacij vpletajo v te procedure
               in blokirajo vse skupaj, potem ne bomo naredili koraka naprej na tem področju. To
               moramo narediti, če želimo delovna mesta in če želimo večjo zaposlenost v tej državi
               in če želimo, da ta sploh prime.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Hvala lepa.</p>
               <p>Gospa Janja Klasinc, potem mag. Matej Tonin.</p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Hvala.</p>
               <p>Naj začnem z eno izjavo, ki vam jo bom prebrala, da bom točna: <q>"Če želite povečati
               prožnost, morate najprej poskrbeti za sistem, v katerem se bodo ljudje počutili
               varne."</q> Razmislimo, kdo bi to lahko rekel. Na veliko presenečenje po moje nas vseh,
               vam bom povedala, da je to izjavila gospa Annika Elias, predsednica švedske
               menedžerske organizacije in ne sindikalne organizacije. To sem prebrala zato, ker
               hočem opozoriti na potrebo po povezanosti zavedanja o zadovoljstvu delavcev, ki se
               more začeti pri delodajalcu. Zato pozdravljam temeljne cilje tega zakona, ampak se
               bojim, da se pri pogajanjih potem lahko izgubijo.</p>
               <p>Navezala bi se na misel predsednika Državnega zbora, ki je v svoji razpravi rekel, da
               je Državljanska lista na strani delodajalcev. Pozitivna Slovenija, jaz osebno, nismo
               samo na strani delodajalcev, ampak smo tudi na strani zaposlenih. Če so oboji
               zadovoljni, če se bodo oboji dogovorili v socialnem dialogu, bo lahko ta
               delovnopravna zakonodaja uspešno pripravljena in le tako bo lahko Slovenija začela
               prosperirati. Osebno mislim, da je nujno potrebno delodajalcem olajšati njihovo delo
               pri tej fleksibilnosti. Toda, gospe in gospodje, ta zakonodaja se sprejema v enem
               zelo zapletenem času – v času, ko je večina naših podjetij v stečaju, ko dejansko teh
               delovnih mest ni. Če bomo lažje odpuščali, se bojim, da bomo imeli potem s temi
               ljudmi, ki smo jim s proračunom že vnaprej zmanjšali nadomestila za brezposelnost in
               vse, v tej državi še hujše težave. Slovenija ni unikum.</p>
               <p>Rada bi opozorila, da je sodobni kapitalizem popolnoma pozabil na to ravnovesje, o
               katerem govorim. In posledica tega ravnovesja, te neoliberalne struje so današnje
               demonstracije po celi Evropi. 14. november je dan demonstracij, ko se je evropsko
               delavstvo dvignilo. Naše je zelo uvidevno in se bo dvignilo v soboto, zato da lahko
               delajo. Vedeti moramo, da sindikalne demonstracije – gospod minister, to ni smešno –
               opozarjajo na nekaj: da je Evropa neuspešna. Neuspešna je in dejansko ne moremo več
               konkurirati, pa ne zato, ker bi imeli delodajalci premalo možnosti – premalo možnosti
               imajo morda pri fleksibilnosti v Sloveniji, drugje pa ne –, ampak zaradi miselnosti,
               ki je zmagala v tej Evropi, da je treba jemati samo delavcem, da se jim nižajo plače,
               da se pošiljajo na trg dela, da se nižajo prispevki za brezposelnost, da se
               zmanjšujejo socialni transferji in tako dalje in tako dalje. Popustiti bomo morali na
               vseh nivojih. Dvajset let je Slovenija dajala, omogočala – vse vlade, leve in desne –
               razne odpustke delodajalcem, ki so plačevali malo manjše davke na izplačane osebne
               dohodke, pa sem in tja. Kaj smo ugotovili? Ugotovili smo, da je na koncu ves ta denar
               šel v žepe nekaterih posameznikov – ne povsod, seveda –, ki so bili lastniki ali pa
               menedžerji v teh firmah, in so potem te firme tudi uničili in jih spravili v stečaj.
               Zato smo v tem in zato mora delovnopravna zakonodaja upoštevati to, da bo delavec
               varen; da bo tudi, če bo izgubil službo, lahko preživel v tistem času, ko bo čakal na
               svoje delo; da bo delodajalec zadovoljen, ko ga za vrat ne bodo stiskali slabi
               delavci, ki jih ne more odpustiti.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za repliko je zaprosil dr. Gregor Virant, izvolite.</p>
            </sp>
            <sp who="SDZ6:VirantGregor">

               <speaker>DR. GREGOR VIRANT (PS DL):</speaker>

               <p>Hvala, podpredsednica, da ste me prijazno za kratek čas nadomestili pri vodenju.</p>
               <p>Glejte, da ne bo kakšnega nesporazuma. Malo napačno je bilo razumljeno, da se
               Državljanska lista v usklajevanjih med delodajalci in sindikati postavlja na stran
               delodajalcev. Socialni dialog je izjemno pomemben in je treba najti čim več
               usklajenih rešitev. Tisto, kar sem rekel jaz, je, da mora minister, če želi resnično
               fleksibilizirati trg dela, v nadaljevanju socialnega dialoga zelo prisluhniti
               delodajalcem, zlasti ko opozarjajo na problematično določbo o administrativnem
               omejevanju pogodb za določen čas. Minister mi je zadovoljivo pojasnil, da že
               razmišlja v to smer. Tudi zdaj vmes – minister zelo hitro razmišlja – je že našel
               možne rešitve, kako bi spodbujal zaposlovanje za nedoločen čas in demotiviral
               zaposlovanje za določen čas. In to je dobro. Mislimo da bo ta administrativna
               omejitev, ki je nesmiselna, iz zakona izginila, in to je dobro.</p>
               <p>Glejte, zaposlovanje za določen čas <gap n="..."/> Če bi se držali zakona, če bi sodišča
               učinkovito in hitro razsojala v sporih, če bi inšpekcija učinkovito delovala, z
               zaposlovanjem za določen čas ne bi bilo nobenih problemov. Zakon zelo natančno pove,
               kdaj se zaposluje za določen čas in ti razlogi, ki so v zakonu našteti, so zelo
               logični in utemeljeni. Če ima firma nek projekt, za katerega se ve, da bo trajal eno
               leto ali dve leti, je logično, da zaposli za tisti čas. Če ima neko sezonsko delo, je
               logično, da zaposli za tisti čas. Če gre za nadomeščanje recimo sodelavke, ki je na
               porodniškem dopustu, je logično, da se zaposli za določen čas. Če se ti principi, ta
               pravila spoštujejo, potem s pogodbami za določen čas ni problema. Dejavnosti so
               različne, firme imajo različne situacije in ne moremo zdaj z eno administrativno
               omejitvijo v zakonu kar za vse firme predpisati enak delež zaposlitev za določen čas.
               To je tisto, kar je mene v zakonu zmotilo. Sam takšnega antagonizma, kot ga mogoče vi
               vidite med delodajalci in delojemalci, sploh ne vidim, saj so v bistvu interesi
               usmerjeni v isto smer. Delodajalci in njihovi sodelavci v podjetjih, torej menedžment
               podjetij, si želijo, da bi imeli dober posel, da bi imeli veliko naročil, da jim dela
               ne bi zmanjkalo, da bi bilo delo dobro opravljeno, da bi bili odnosi v kolektivu
               dobri. To je skupna želja vseh in je nesmiselno, da se tukaj pogovarjamo, kot da gre
               za dve strani, ki sta v vojni.</p>
               <p>Je pa, in s tem zaključujem, nesporno, da so tisti, ki ustvarjajo delovna mesta
               gospodarstveniki, podjetja, torej delodajalci.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Matej Tonin, pripravi se gospa Polonca Komar.</p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Ko govorimo o reformi trga dela in ko je splošna razprava, je prav, da pogledamo še
               kakšno stvar naokrog. Naša vlada oziroma naša koalicija je reformo trga dela
               opredelila kot eno izmed tistih, ki nam bo pomagala, v sodelovanju z ostalimi, pri
               zaustavljanju teh negativnih gospodarskih trendov. Pred nekaj dnevi sem v Delu
               prebral dober članek gospoda Boštjana Videmška o situaciji v Grčiji in mislim, da sem
               isto jutro gledal podoben prispevek na CNN o tem, kar se v Grčiji dogaja. Rad bi vam
               samo prebral čisto kratek sestavek, kjer piše: <q>"S prvim memorandumom smo dobili
               balkanske plače, z drugim smo dobili socialni sistem vzhodne Evrope, s tretjim
               memorandumom smo postali država tretjega sveta, s četrtim bo Grčija postala Azija v
               Evropi."</q> Kaj hočem s tem povedati? To, kar se dogaja v Grčiji, je lahko vsem skupaj
               velik poduk. Če svojih težav ne bomo rešili sami, potem se nam bo začelo dogajati to,
               kar se dogaja Grčiji. Za vsako tranšo, za katero se Grčija bori, in za vsako tranšo,
               za katero bi se morebiti borila Slovenija v prihodnjih mesecih in letih, bi bilo huje
               in slabše. Zato je še toliko bolj pomembno, da težave, s katerimi se danes soočamo,
               rešujemo sami, ne da zamahnemo z rokami. Na primer, reforma trga dela in sanacija
               bank, kar sam opredeljujem kot dva ukrepa, ki bosta ključna za ustavitev negativnih
               gospodarskih trendov – bankam grozi referendum opozicije, reformi trga dela pa
               grozijo sindikati. Če sem včeraj pravilno slišal ministra, je rekel, da če se ne bodo
               uspeli dogovoriti, bo ta dva zakona celo umaknil. Mislim, da bi bila to zelo velika
               škoda, ker bi z umikom teh dveh zakonov vsi ogromno izgubili. Ta zakon, ki ga danes
               obravnavamo – mislim, da je to win-win situacija, da pri tej stvari vsi pridobijo,
               delavci in delodajalci. Fraze, ki se jih uporablja pri trgu dela, ko se govori o flex
               security, prožni varnosti in podobno, malokdo razume. Včasih me ljudje sprašujejo,
               kako je možno hkrati povečati varnost in zagotoviti večjo fleksibilnost delodajalcev.
               Mislim, da ta zakon ponuja nekaj takšnih primerov. Bom konkretno povedal, kako bi
               poskušali, se trudili zagotoviti večjo varnost delavcev. Ena izmed stvari, ki jih ta
               zakon uvaja, je, da je možno odpovedati delovno razmerje v primeru neplačevanja
               prispevkov. Zavrtimo film nazaj in se bomo spomnili, koliko obstaja firm, kjer
               delavcem niso plačevali prispevkov, pa niso mogli narediti ničesar – to je bil
               problem. Naslednja takšna stvar je, da nekateri nečastni, zviti poslovneži ustvarjajo
               neka slamnata podjetja, na katera prezaposlijo določene delavce in potem to podjetje
               spravijo v stečaj. Ta zakon uvaja solidarno odgovornost matičnega podjetja za
               tovrstne obvode sistema. Ogromno govora je bilo o agencijskem delu, o tem, da je to
               nova oblika suženjstva; ta zakon ga omejuje.</p>
               <p>Naštel sem vsaj tri stvari, s katerimi se poskuša zagotoviti večja varnost delavcev.
               Kako bomo pa na drugi strani skušali zagotoviti večjo fleksibilnost delodajalcem?
               Zagotovo je ena izmed stvari, ki jih ta zakon uvaja, da bo večja fleksibilnost pri
               določanju delovnih obveznosti. Spomnite se, zagotovo tudi vi poznate primere, ko se
               nek delavec odloči, da tega pa enostavno ne bo naredil, ker to ni na seznamu njegovih
               delovnih obveznosti. In potem so prerekanja, težave, potem so očitki o mobingu in
               tako dalje. Časi so takšni, da je treba biti tudi s strani delavcev nekoliko bolj
               fleksibilen in se na delovne potrebe prilagajati. Omogoča tudi lažje odpuščanje pri
               krivdnih razlogih in predvsem krajše odpovedne roke.</p>
               <p>Pri vsaki od teh stvari sem nanizal samo tri primere, kako zagotoviti večjo varnost
               delavcev in kako na drugi strani spodbuditi večjo fleksibilnost delodajalcem. Vsi
               vemo, da z našim trenutnim trgom dela nekaj ni v redu. Zato ga poskušamo reševati,
               poskušamo ga spreminjati, ampak, kot je za slovensko navado značilno, so problemi v
               detajlih in vedno se najde kaj, zaradi česar potem nekateri niso za. Ampak nič
               hudega, truditi se je treba še naprej. Ko govorimo o delovnih razmerjih za nedoločen
               čas pa za določen čas, bi rekel, da vsa ta poimenovanja teh razmerij izhajajo iz
               nekih drugih časov. Danes se časi tako hitro spreminjajo, da vas vprašam, katero
               delovno razmerje pa je še za nedoločen čas. Naši ljudje, naši državljani več ali manj
               zaposlitev za nedoločen čas razumejo kot zaposlitev za večno oziroma <q>"od takrat, ko
               se bom zaposlil, do upokojitve"</q>. Katero delovno mesto ti pa lahko to še omogoča?
               Takih delovnih mest praktično ne poznam. Mogoče jih poznajo v opoziciji, ko
               zamahujejo z roko – bodo povedali. Sam jih v glavnem ne poznam, da bi v zdajšnjem
               globaliziranem svetu obstajala delovna mesta, za katera bi rekel, da se danes
               zaposliš in si naslednjih 40 let lahko gotov, da boš na tem delovnem mestu. Na drugi
               strani imamo zaposlitve za določen čas, ki imajo neko časovno omejitev – takšno je
               razumevanje. Razumem in mislim, da so vse zaposlitve na nek način za določen čas in
               da bi morali iti v to smer, da bi bile vse zaposlitve za določen čas, kjer ne bi bil
               omejen rok trajanja. Ko nastanejo poslovni razlogi, ko nastane kakšna druga stvar, se
               delavec pogovori z delodajalcem in poskuša razrešiti probleme. To je idealistična
               predstava, ampak vsaj tako naj bi bilo.</p>
               <p>Prej je kolega Gašpar Gašpar Mišič razpravljal. Zna zelo dramatično razpravljati.
               Tokrat se pa z njegovo razpravo strinjam, ko je rekel, da bomo lahko imeli toliko
               sociale, kot bo uspešno gospodarstvo. To pa mislim, da je bila taka prava izjava in
               da je to tisto, kar drži. Če gospodarstvo ne bo uspešno, če ne bomo imeli delovnih
               mest, s katerimi bi ustvarjali, potem tudi ne bomo imeli česa dajati za socialo.</p>
               <p>Še ena stvar, ki se je velikokrat pojavila in se o njej nenehno govori, je, da naj ta
               naša država zažene gospodarstvo. To se velikokrat sliši zlasti iz opozicijskih klopi.
               Najbrž se vsi skupaj strinjamo, da so časi socializma mimo. Ko je prišlo neko
               podjetje – bom dal primer našega kamniškega Titana – in so odredili, da bo od jutri
               naprej v tem podjetju sto delovnih mest več in jih je bilo, pa ni važno, ali so ta
               delovna mesta potrebovali ali ne. Ti časi so mimo. Teh časov ni več. Ko govorite, naj
               vlada ustvarja delovna mesta na takšen način, kot so se ustvarjala takrat – sedaj jih
               ne more več. Ko govorite o ustvarjanju novih delovnih mest, je edina možnost, ki jo
               država ima, ustvarjanje delovnih mest v javni upravi. Si to želimo? Še ena stvar, za
               katero mislim, da jo je gospod Mišič v redu poudaril, da se delovna mesta ustvarjajo
               z investiranjem v infrastrukturo in to lahko država na nek način spodbuja. Seveda pa
               moramo imeti za to denar. Veste, kakšni so časi, ampak kljub času prihodnji proračun
               obeta nekaj več kohezijskih sredstev za te namene. Tudi gospod minister je povedal,
               da se obeta večji infrastrukturni objekt, kot je Južni tok. Kljub vsem tem stvarem,
               je za nova delovna mesta bistveno to, da ustvarimo dobre pogoje, v katerih bo to naše
               gospodarstvo lahko delovalo. Pri ustvarjanju pogojev je reforma trga dela ključna
               zadeva. Ena izmed najpomembnejših stvari. Resnično upam, da bodo pogajalci z
               ministrom na čelu, sindikati, delodajalci in tudi mi tu v parlamentu našli toliko
               modrosti, da naredimo korak naprej. Čeprav majhen, ampak bistveno je, da ga naredimo
               naprej.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospa Polonca Komar, potem gospa Marjana Kotnik Poropat.</p>
            </sp>
            <sp who="SDZ6:KomarPolonca">

               <speaker>POLONCA KOMAR (PS DL):</speaker>

               <p>Hvala za besedo.</p>
               <p>Nobena sprememba trga dela ne bo uspešna, če bo njena predpostavka ohraniti za večino
               zaposlenih stvari takšne, kot so sedaj. To potem ni sprememba. Zato vas sprašujem,
               dragi kolegi, kaj bomo storili glede vsega skupaj? Uspešna podjetja imajo enega šefa.
               To ni sindikat. To ni lastnik. To je kupec, ki se vselej odloči za najkonkurenčnejšo
               ponudbo. Nastavki za reformo trga dela, ki so bili predstavljeni junija, so obetali
               posodobitev delovne zakonodaje. Rešitve, ki so predlagane Državnemu zboru, so za
               sedaj še senca teh idej. Menimo, da naj trg dela delodajalcem omogoča prilagoditve
               števila in strukture zaposlenih glede na poslovne potrebe po načelu <q>"easy hire, easy
               fire"</q>, s poudarkomna <q>"easy hire"</q>. Delodajalec je zadovoljen, ko lahko da visoke plače
               in ljudje so zadovoljni. Smo za socialni dialog, nosilec naloge ustvarjanja delovnih
               mest pa je le gospodarstvo. Najmanj, kar mora vlada storiti, ko pripravlja predlog
               zakona, ki ureja delovna razmerja, je poslušati gospodarstvo. In če le-to jasno pove,
               da zaradi predlaganih sprememb ne bo dodatno zaposlovalo, je bolje, da ponovno
               razmisli o ustreznejših rešitvah. Ne pozabite – mi smo koalicija s poslanstvom, mi
               smo protikrizna koalicija, tu nismo zaradi kozmetičnih popravkov, ampak zaradi
               sprememb, ki so potrebne, predvsem pa nujne.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospa Marjana Kotnik Poropat in potem gospod Ivan Hršak.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa za besedo, gospod predsednik.</p>
               <p>V moji razpravi bi se dotaknila tega problema pogodbe za nedoločen čas, čeprav je
               bilo o tem danes že dosti povedanega. Gre za veriženje zaposlitve za določen čas in
               takšen način zaposlovanje je neprimerna oblika predvsem takrat, ko se podaljšuje v
               nedogled, saj pušča delavca v negotovosti, ko ne ve, kako bo z njegovo zaposlitvijo.
               Poseben problem je ta, da tak način pogodbe delodajalci uporabljajo predvsem za
               sklepanje delovnega razmerja z mladimi. To je problem, ker mladi nimajo perspektive,
               ne morejo se osamosvojiti, ne morejo si ustvariti družine in <q>"hotel mama"</q> je vse
               prevečkrat uporabljen v pozna leta mladih. Poglejte, tudi če ima pogodbo za nedoločen
               čas, lahko hitro ostane brez dela in potem zopet ostane marsikdaj na cesti. Rada bi
               opozorila na te probleme, ko vzamejo pogodbo za nakup stanovanja, potem pa ne morejo
               več odplačevati anuitete in veste, da banke ne čakajo, da ukrepajo in tako ostanejo
               brez stanovanja. Ta nadomestila, socialni transferji so premajhni, da bi lahko te
               anuitete odplačevali. Mislim, da bi bilo treba več pozornosti posvetiti tudi delovnim
               inšpektorjem oziroma inšpekciji, in da bi bilo treba te službe okrepiti in
               preverjati, kako se izvaja ta pogodba oziroma ta zakon o delovnih razmerjih na
               področju pogodbe za določen čas. Menim, da je treba zlorabe preprečiti in narediti
               več na področju kontrole.</p>
               <p>Še to bi rada komentirala. Mladi vzamejo vsako delo, ker rabijo denar, in vzamejo
               tudi pogodbo, ki se ponavlja, in so tiho, ker nimajo druge izbire.</p>
               <p>Z vidika varnosti delovnega razmerja pa bi opozorila še na nekaj. Menim, da bi morali
               delodajalci, lastniki kapitala več narediti oziroma se bolj posvetiti delavcem.
               Spomnila bom na izrek, ki sem ga slišala pred leti – to je bilo še v prejšnji
               ureditvi – na nekem usposabljanju, vodenju podjetja, ko je strokovnjak, ki je
               predaval, razložil kapitalistični sistem – mislim, da je šlo za nemškega –, rekel:
               <q>"Zadovoljen delavec je dober delavec."</q> Torej bom ta del svoje razprave zaključila s
               tem. Zapomnimo si to parolo tudi, ko se ukvarjamo z delovnopravno zakonodajo.
               Opozorila bi rada še samo na eno stvar, in sicer, na agencije za posredovanja dela.
               Poslušajte, meni se zdi in mislim, da imam prav, da so nepotrebne, da te agencije
               zlorabljajo delavce in da bi bilo treba te agencije ukiniti in to pristojnost vrniti
               zavodom za zaposlovanje. Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Ivan Hršak.</p>
               <p>Za njim gospa Alenka Jeraj.</p>
            </sp>
            <sp who="SDZ6:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, gospod predsednik. Lep pozdrav vsem, še posebej ministru
               Vizjaku!</p>
               <p>Tudi sam se bom osredotočil pravzaprav na eno točko, en moment, po mojem zelo
               pomemben moment, na to pogodbo za določen čas, čeprav je bilo o tem že kar dosti
               povedanega. Meni se zdi ta rešitev predpisane kvote v osnovi dobra. Mogoče kot
               začasna rešitev oziroma kot je že minister nakazal, da to rešitev gleda v smeri, da
               bo našel spodbude za delodajalce, ki bodo imeli večji interes za podpis pogodbe za
               nedoločen čas kot za določen čas. Zakaj je v osnovi ta kvota dobra? Ker je varovalka
               za zaposlene za določen čas. Kaj se v praksi pravzaprav dogaja? Delodajalci
               podpisujejo ogromno pogodb za določen čas. Pa ne določen čas enega leta, kot mislimo,
               ali šest mesecev, v praksi so največ trije mesece oziroma celo samo en mesec, in te
               pogodbe, recimo za en mesec, se podaljšujejo tudi v času dveh oziroma treh let. To je
               praksa. V svojem okolju vidim, da je veliko teh primerov in potem delodajalec po
               dveh, treh letih včasih zaposli za nedoločen čas, včasih ga pa celo ne zaposli.
               Kakšno prihodnost imajo ti mladi, ki podpišejo pogodbo za določen čas? Ne morejo
               dobiti kredita, ne morejo si kupiti nepremičnine, ne morejo si ustvariti družine.
               Takšen način, kot je zdaj, je v praksi za mlade obupen oziroma nemogoč. Zato podpiram
               prizadevanja ministra Vizjaka, da ta problem poskuša v zakonu urediti tako, da bo v
               prid mladim in tako, da delodajalci tega instituta pogodbe za določen čas ne bodo
               zlorabljali. Tega ne počnejo vsi delodajalci – da se razumemo, tega ne mislim, ampak
               je veliko takšnih, ki ta institut pogodbe zlorabljajo. Razumem, da v vseh primerih ne
               more biti pogodba sklenjena za nedoločen čas, kot smo rekli, projektne naloge,
               sezonsko delo. V teh primerih mi je absolutno jasno, da se morajo poslužiti tega
               instituta. V drugih primerih pa to ni dopustno. Vidim velik problem in na drugi
               strani tudi rešitev tega problema v boljšem delu inšpekcijskih služb. Delovna
               inšpekcija očitno ne dela dobro in če bo svoje delo izboljšala, se bo tudi ta
               problematika rešila. Če v praksi vemo, kako je zakonsko urejeno, če nekdo mesec, tri
               mesece podaljšuje v dve, tri leta, vemo, da zakonsko ne more dokazati, da ni potrebe
               podpisati pogodbe za nedoločen čas – pomeni, da delavca rabi, ampak enostavno noče
               podpisati pogodbe za nedoločen čas in potem s tem določenim časom rešuje te zadeve.
               Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Za besedo je zaprosil minister.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, predsednik.</p>
               <p>Moram le nekoliko vzeti v bran tudi inšpekcijo dela. Poglejte, v Sloveniji imamo, ne
               vem koliko, 10 tisoč delodajalcev. Tudi v Zasavju veste, da jih imate ogromno. Imamo
               pa 40 ljudi, ki to nadzira. Imamo 40 inšpektorjev, ki nadzirajo delovna razmerja in
               prav toliko približno, ki nadzirajo varnost in zdravje pri delu. Celotna inšpekcija
               dela šteje okrog 100 ljudi, ker je še nekaj administracije po enotah in tako naprej.
               Da bi 40 inšpektorjev lahko ugotavljalo utemeljen obstoj razlogov sklepanja pogodb za
               določen čas pri, recimo temu 10 % delodajalcev, je misija nemogoče. Morate vedeti, da
               ti isti inšpektorji ugotavljajo zraven še zaposlovanje na črno, ugotavljajo še vse
               ostale druge kršitve delovnopravne zakonodaje; od izplačil plač, prispevkov, ostalih
               kratenj, recimo delovnega časa, regresa, letnega dopusta in tako naprej. Skratka,
               imamo relativno malo inšpekcije in lahko dela 25 ur na dan, pa ne bo uspela
               preprečiti zlorab ali pa kršitev zakonodaje. Ne more, ker je ne more biti toliko. To
               bi lahko preprečila, če bi imeli na primer tisoč ali 2 tisoč inšpektorjev, ampak se
               sprašujem, kdo jih bo plačal. Zato gre ta delovnopravna zakonodaja predvsem v smer,
               da skuša delodajalca sistemsko destimulirati za kršitve, ne pa, da mu odpira vrata za
               kršitev, potem pa reče, da naj pa inšpektor ugotavlja kršitev – ker ga ni.</p>
               <p>Poglejte, danes imamo utemeljen razlog, zakonit razlog sklepanja pogodb za določen
               čas iz poslovnih razlogov povečanega obsega dela. Povečan obseg dela je, spoštovani,
               nemogoče ugotoviti. Nemogoče. Najprej moramo vedeti, kaj je normalen obseg dela. V
               teh kriznih razmerah je pri številnih firmah tudi to nemogoče ugotoviti, ker zelo
               variira. Zdaj, da se bo en inšpektor šel – prvič, ni strokovnjak s tega področja, ker
               to so v glavnem pravniki na delovnem pravu – spuščati v ekonomsko ozadje poslovanja.
               Celo vprašanje je, ali bo imel dostop do vseh listin, vseh pogodb delodajalca, ki so
               poslovna skrivnost. To so stvari, ki so enostavno nepreverljive – to se ne da
               dokazovati. Sistem je narejen tako, da se to krši po tekočem traku in po tekočem
               redu, in redko katera zadeva se znajde na sodišču in je praviloma rešena tudi že v
               prid delavcu. Ampak teh zadev je kaka milijoninka ali milijardinka vseh primerov.
               Tako se mi zdi kazati s prstom na neučinkovitost nekoliko krivično. Mislim, da je
               velik problem v tem, da je danes sklepanje pogodb za določen čas bistveno ugodnejše
               za delodajalca in bistveno manj ugodno za delavca kot pa sklepanje pogodb za
               nedoločen čas. V privlačnosti te oblike je treba iskati rešitev.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p> Še gospa Alenka Jeraj.</p>
               <p>Replika, gospa Kotnik Poropat, prosim.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p> Gospodu ministru bi želela dati eno repliko na njegovo izvajanje. Strinjam se in
               dobro vem, da so naše inšpekcijske službe preskromne, in da je tu problem. Mislim, da
               če smo mi pravna država – 2. člen naše Ustave – in če smo socialna država – tudi 2.
               člen naše Ustave –, potem moramo poskrbeti, da se ljudi ne bo izkoriščalo. Poznam
               primere, ko je delodajalec, zato ker ga v tej družbi nihče ne nadzira, izkoriščal
               delavce, pobral vse prispevke pri osebnem dohodku, odtegnil tudi vse administrativne
               prepovedi, potem pa tega ni odvedel – vse je vtaknil v svoj žep in delavci so ostali
               brez plače. Obljubljal je en mesec, drugi mesec, tretji mesec, nazadnje so
               izkoristili Zakon o delovnih razmerjih in ga obvestili, da ne bodo več delali, šli na
               inšpekcijo in čakali na sodišču. Ta gospod je podjetje ukinil, ustanovil drugo
               podjetje, zaposlil druge ljudi in z njimi je delal enako. Danes ima že tretje ali
               četrto podjetje, in še vedno dela enako. Opozorila bi rada našo vlado, našega
               ministra na to, da bi bilo treba pojačati službe, da je treba take lumpe onemogočiti,
               ker je to izkoriščanje človeka po človeku. Hvala lepa.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p> Hvala.</p>
               <p>Pred gospo Alenko Jeraj ima še enkrat besedo minister. On ima prednost.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p> Hvala lepa.</p>
               <p>Gospa, omenili ste en res eklatanten primer kršitve pravic delavcev, pa ne le to – to
               je kriminal. Za preganjanje in sankcioniranje kriminala so v tej državi pristojna
               sodišča. Mislim, da je bil ta problem ugotovljen, evidentiran, verjetno tudi
               naznanjen pristojnim inštitucijam, in noben inšpektor ne more narediti niti sekunde
               hitrejšega postopka na sodišču, če je zadeva tam. Tako da se z vami strinjam, da so
               poleg gospodarskega kriminala tudi takšne stvari, ko se ne plačujejo prispevki za
               socialno zavarovanje – celo namenoma – ali pa se s tem denarjem nekomu zagotavlja
               premoženjska korist v najhujši obliki kriminala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospa Jeraj, zdaj pa izvolite.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala lepa.</p>
               <p>Ko se pogovarjamo o Zakonu o delovnih razmerjih vemo, da moramo neke stvari
               spremeniti. Rečeno je bilo, na čigavi strani bomo – zakon mora biti takšen, da nismo
               na nikogaršnji strani. Vse tisti, za katere zakon pišemo, morajo biti relativno, eni
               in drugi, s tem zadovoljni. Sprejeti moramo takšne ukrepe in najti optimalne rešitve
               za gospodarstvo, ker nam nič ne pomagajo v Zakonu o delovnih razmerjih zapisane
               pravice delavcev, če pa ta ni zaposlen in pravic sploh ne more uveljavljati.
               Verjamem, da je večina podjetnikov, obrtnikov poštenih in pridnih, si želijo dobro
               delati, si želijo imeti dobre delavce, imeti naročila, imeti delo in ob tem tudi
               nekaj zaslužiti. Normalno. S tem, da je seveda vedno tisti, ki je šef, tudi tisti, ki
               mora najti delo, ki mora poiskati niše, kjer bodo lahko prodajali oziroma bodo
               uspešni in bodo lahko nekaj naredili. Tukaj lahko vedno trčimo ob pravico delavca. Ko
               je na primer naročilo in je treba malo podaljšati, delati dlje, bo delavec rekel:
               poglejte, jaz pa delam osem ur in nič več. Morda bodo zato izgubili delo, izgubili
               naročnika. Delodajalec se bo mogoče odločil, da ne bo delal s takim delavcem, ki ne
               razume, da je ta trenutek delo in se morajo vsi potruditi, da to delo ohranijo, da
               ohranijo tega naročnika, ker morda prihajajo manj prijazni časi, ko dela ne bo.
               Večina njih razume tudi, da je pač toliko in toliko treba dati tudi državi, da je
               treba plačati davke. Ko mi, poslanska skupina, hodimo po terenu in obiskujemo razna
               podjetja, uspešna podjetja, nam vedno pravijo, da bodo delali, da razumejo, da je
               treba toliko dati tudi državi, samo naj jih ne davimo in obremenjujemo enkrat z davki
               in z novo birokracijo – kaj vse morajo oddajati. In v bistvu ves čas ne vedo, če so
               mogoče v prekršku, ker vsem zakonom, ki se sprejemajo, niti ne morejo slediti ali pa
               so mogoče na kaj pozabili. Nočejo biti v prekršku, ampak včasih pride tudi do takšnih
               stvari. Ravno zdaj je primer Dursa, ki za pet let nazaj ugotavlja, da nekaj niso
               pobrali. Durs praktično ne ve, kaj točno bi moral pobrati in koliko, od ljudi se pa
               pričakuje, da bi oni vedeli in to celo odvajali sami. Zdaj jim pošilja obvestila, jih
               o tem obvešča. Veste, kaj to pomeni za enega podjetnika, ki je bil prepričan, da ima
               vse stvari do države poravnane in se trudi, da se ne bo enkrat znašel na listi
               neplačnikov in podobno, potem pa dobi neko zadevo za pet let nazaj, zato, ker neka
               institucija svojega dela ni opravila oziroma je to prišlo šele danes na vrsto.</p>
               <p>Na Odboru za delo smo velikokrat govorili tudi o slamnatih podjetjih. Delavci so nas
               obveščali, da so jih iz enega podjetja preselili v drugo, morda celo v tretje oziroma
               so dobili nove pogodbe, medtem je lastnik prodal tisto, kar je bilo vrednega v
               matičnem podjetju. Tudi na tem odboru smo obljubili, da bomo oziroma celo sprejeli
               take sklepe, da bomo to spremenili, da bomo na tem področju nekaj naredili. Z novim
               zakonom o delovnih razmerjih dajemo podlago za to. Je pa v nadaljevanju vse odvisno
               tudi od realizacije teh členov.</p>
               <p>Zaščita delavcev je gotovo zelo pomembna, ampak kot rečeno ne pomeni nič, če delavec
               ne dela, ampak je brezposeln na zavodu za zaposlovanje. Mi lahko v detajle zapišemo,
               kakšne so vse pravice delavcev, ampak naš glavni cilj mora biti, da čim več ljudi
               dela, da nimamo brezposelnih. O neplačevanju prispevkov smo lahko cel kup prispevkov
               dnevno spremljali na televiziji in se spraševali, kako se to sploh lahko dogaja ob
               vseh institucijah, ob vseh informacijskih sistemih, ob vseh povezanih podatkovnih
               bazah na vseh možnih institucijah; zakaj se ne sprožijo vsi alarmi, ko nekje 3, 4, 6
               mesecev niso plačani prispevki. Na to je treba takoj odreagirati. Danes, če se boste
               pogovarjali, ljudje pravijo, da se je to začelo takrat, ko smo ukinili SDK, ko nisi
               mogel izplačati plače za naslednji mesec, če ni bilo vse poravnano za pretekli mesec.
               Danes imajo podjetja več računov pri različnih bankah, kakor jim pač znese – na
               katerem računu je denar, odlagajo plačilo prispevkov in vse mogoče zadeve. Temu je
               zagotovo treba narediti konec. In če v zakonu o delovnih razmerjih širimo pooblastila
               inšpekcij, je to zagotovo dobro. Tu se strinjam z ministrom, da je težko reči, da
               inšpektorji delajo slabo. Vsi ne delajo slabo, včasih niti nimajo možnosti, pa tudi
               stvari velikokrat ne doživijo sodnega epiloga. Glejte, na sodiščih imamo ves čas
               zaostanke. Če je lahko pri nekih zadevah narok in obravnava vsak ponedeljek, ali pa v
               primeru Balkanskega bojevnika tudi precej pogosto, zakaj se zadeve pri teh stvareh ne
               odvijajo hitro, pač pa je narok oziroma obravnava razpisana čez en mesec, potem se
               nekdo opraviči, je razpisana čez tri mesece in tako naprej. Tako je pol leta ali leto
               mimo, medtem pa, kot ste nekateri že rekli, podjetnik to podjetje spravi v stečaj,
               ustanovi novo podjetje, drugo, tretje in tako naprej, delavci pa ostanejo brez
               vsega.</p>
               <p>Zato podpiram te rešitve, ki širijo pooblastila inšpekcije, pa tudi sankcije za
               nekatere kršitve, ki jih doslej zakon sploh ni predvideval. Torej, po novem bo
               delodajalec, ki bo kršil pravila, kaznovan. Kaznovan ne samo tako, da bo moral
               povrniti delavcu, torej bo odškodninsko odgovarjal, odgovarjal bo tudi kazensko. Naj
               vam povem primer. Nek moj znanec ima podjetje, dolžnikov cel kup in je na tožilstvo
               posredoval prijavo, da mu nekdo ne plača dela, ki ga je opravil. Lahko dokaže, da je
               to opravil za, recimo, 5 tisoč evrov, ga kliče nekajkrat, da naj poravna svoje
               račune, in pravi: <q>"Kaj mi pa moreš, ne bom plačal."</q> On je dal prijavo na tožilstvo,
               takih prijav je dal šest. Tožilke so vse prijave zavrnile z obrazložitvijo, da ne gre
               za kaznivo dejanje. Potem res ne moremo nikamor priti, če stvar niti ne pride na
               sodišče. Skratka, takih primerov je cel kup in take primere je treba reševati, in to
               reševati hitro, ker izgubljamo čas in se dela velika škoda, če stvari tečejo
               prepočasi.</p>
               <p>Ali je kvota dobra za to, da bo več pogodb za nedoločen čas? Skozi pogajanja s
               sindikati se bo verjetno izkristalizirala tudi morda kakšna boljša rešitev, čeprav
               načeloma ocenjujem to kot dobro rešitev. Skratka, nekaj je na tem treba narediti, ker
               so pogodbe za nedoločen čas prej izjema kot pravilo, za razliko od nekaj časa nazaj
               in verjetno bi se morali k temu vrniti. Se pa strinjam, da je gospodarsko okolje,
               trg, vse spremembe, ki smo jim priča dnevno, tedensko, mesečno – res vprašanje, če so
               še neke zaposlitve za nedoločen čas, če bodo še, verjetno da ne, takšne službe, kot
               so jih imeli mogoče naši starši, ko so bili od prvega dne zaposlitve do zadnjega v
               isti službi. Tega filma verjetno ne bomo več videli, zato se je treba temu
               prilagajati, s temi spremembami živeti in temu primerno urediti tudi zakonodajo, da
               bomo lahko stvari sankcionirali.</p>
               <p>Ocenjujem, da je Zakon o delovnih razmerjih dober. Na tehtnico je treba dati vse
               ideje, ki jih imajo delodajalci, vse ideje, ki jih imajo sindikati, in iz tega najti
               čim bolj kompromisno rešitev, ki bo vsaj približno zadovoljila eno in drugo stran, da
               res naredimo kakšen napredek tudi na tem področju. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Še minister je želel besedo.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Spoštovani!</p>
               <p>Zdaj ko smo na koncu tega kroga razpravljavcev, mi dovolite, da še enkrat opozorim na
               ključni namen in ključni cilj predlagane reforme trga dela. Ključni cilj je
               zagotoviti na eni strani zunanjo in notranjo fleksibilnost delodajalcev pri
               zaposlovanju in po drugi strani ohraniti dostojen nivo varnosti delavcev. Res je, da
               je ta dva cilja hkrati težko doseči, vendar se da. Dovolite mi, da to na koncu še
               enkrat pojasnim, čeprav rešitve še niso dokončne, še niso znane, kajti socialni
               dialog okoli teh rešitev še poteka.</p>
               <p>Najprej se je treba ustaviti pri enem osnovnem izzivu, ki ga ima sleherni poslovni
               subjekt, in odgovoru na ta izziv. Izziv je ta, ali se strinjamo in ali bomo z
               delovnopravno zakonodajo omogočili, da delodajalec zaposli, kar se da hitro takrat,
               kadar ima potrebo po delu in da lahko obratno, kadar izgubi delo, izgubi naročilo
               zaradi sto enega ali tisoč enega razloga, prilagodi obseg delovne sile poslovnim
               procesom oziroma obsegu poslovanja. Če se strinjamo, da moramo delodajalcu oziroma da
               želimo delodajalcu to omogočiti, da prilagaja obseg delovne sile svojemu poslovanju,
               potem verjetno ne bomo imeli težav s predlaganimi rešitvami. Če pa mislimo, da moramo
               braniti nekoga na delovnem mestu tudi takrat, ko dela zanj ni, bomo imeli pa večji
               problem. Namreč, takrat se zna zgoditi, da bomo delodajalca zaradi tega potisnili v
               brezno, v katerega padejo tudi drugi delavci, katerih delo je pri njem še potrebno,
               in smo naredili večjo škodo. Osnovna ambicija tega zakona je, ko govorimo o zunanji
               fleksibilnosti, da delodajalca prepričamo, da te rešitve, ki jih predlagamo,
               omogočajo naravnavanje potrebnega števila ljudi njegovemu poslovanju oziroma obsegu
               poslovanja. Mislim, da so te rešitve boljše – ko govorimo o pogodbi za nedoločen čas
               – kot veriženje pogodb za določen čas. Kajti, s posegom v odpovedne roke in z
               bistveno administrativno razbremenitvijo opravil delodajalcu, ko ugotavlja poslovne
               razloge in ko posledično vleče konsekvence do zaposlenih, so le-ti pri pogodbi za
               nedoločen čas enostavnejši in hitrejši kot v primeru pogodbe za določen čas. Zato
               menim, da je predlagana rešitev ustrezen odziv na potrebe delodajalcev, kar se tiče
               te fleksibilnosti. Menim, da je to danes ključni problem delodajalcev. Ključni
               problem delodajalcev ni, po moji oceni – čeprav tudi tam poenostavljamo postopke in
               odpravljamo določena administrativna bremena – pri krivdnih razlogih ali celo
               razlogih nesposobnosti. Teh je relativno malo v primerjavi s potrebo delodajalca, da
               zaposluje in upravlja z delovno silo glede na njegove poslovne potrebe. V takšnih
               kriznih časih se mi zdi ta drug izziv bistveno bolj pomemben in bolj prioriteten,
               čeprav tudi prvega ne zanemarjamo.</p>
               <p>Rešitve, ki jih predlagamo, v praksi pomenijo sledeče: če je delavec pri delodajalcu
               zaposlen za nedoločen čas in delodajalec po šestih letih ali pa po treh letih ali pa
               po, ne vem, tudi letu dni ugotovi, da je delo tega delavca nepotrebno, ker je izgubil
               naročila – mu tudi že niso plačali za neizplačano delo – in je moral zmanjšati obseg
               proizvodnje, ker enostavno ne more drugače preživeti. Če je padel v razmere, da mora
               zmanjševati število zaposlenih, lahko to naredi relativno hitro. Ta problem mora
               zaznati en mesec prej kot želi odpovedati delovno razmerje temu delavcu. Delavcu
               pripada odpravnina v višini ene petine mesečne plače za vsako leto. To se pravi, če
               dela tri leta – polovička plače. Mislim, da to ni pretirana obremenitev za nikogar.
               Nobenih drugih resnih birokratskih ovir nima kot argumentirati poslovni razlog, zakaj
               dejansko mora zmanjševati. Ta razlog mora vzdržati tudi na sodišču, če je zoper to
               sprožen spor.</p>
               <p>S temi ukrepi si ne želimo samo fleksibilnosti, želimo opogumiti delodajalce k
               zaposlovanju in želimo doseči večjo zaposlenost.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>S tem smo izčrpali krog prijavljenih razpravljavcev. Ker je še želja po razpravi, bom
               odprl prijavo. Ostalo nam je še 39 minut. Odpiram prijavo.Minister pa se tako ali
               tako lahko oglasi. Po 5 minut imate.</p>
               <p>Najprej je na vrsti mag. Majda Potrata, za njo pa Matevž Frangež.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Že v naših stališčih je bilo večkrat poudarjeno, da je bila osnova za spremembe
               zakona o delovnih razmerjih pripravljena pred iztekom prejšnjega mandata, pred
               predčasnimi volitvami. Tisto, na kar sem že opozarjala, je to, da je bila pozornost
               Socialnih demokratov vedno usmerjena v najbolj ranljive skupine ljudi – to so pa
               tiste, ki so soočene na trgu dela s prekernimi oblikami zaposlovanja. Ko berem
               zdajšnje spremembe zakona o delovnih razmerjih, se mi zdi, da nekako nismo uspeli,
               ali predlagatelji niste uspeli, najti kakšnih boljših rešitev, ki bi polje
               prekernosti zmanjševale. Pustimo zdaj ob strani, kako ste z ZUJF zmanjšali možnosti
               za pogodbeno delo in tiste oblike dela, ki so vezane na krajši ali nepolni delovni
               čas, na občasna dela; da se je polje možnih zaposlitev izredno zmanjšalo in smo priča
               zapletom, denimo na RTV in še kod drugod, zlasti v tisti dejavnosti, ki sodi v polje
               samozaposlenih, ki se soočajo z zelo velikimi eksistenčnimi problemi, pa tudi
               nekatere dejavnosti so zaradi tega ogrožene. Ko seštevamo spremembe te zakonodaje,
               bodisi pri zakonu o urejanju trga dela ali pri zakonu o delovnih razmerjih, se
               nekatere nevarnosti prekernih zaposlitev vendarle ohranjajo. Ni mogoče popolnoma
               izključiti možnosti veriženja, pa čeprav ste, minister, o teh stvareh govorili, da
               ste s predlogi zmanjšali možnosti za veriženje. Gre preprosto za to, da ta segment
               trga dela nima svojega zagovornika v kakšni močni interesni skupini in nima statusa v
               dogovarjanjih, kot tistega, ki bi bil redno vabljen na socialno dogovarjanje, bodisi
               v okviru Ekonomsko-socialnega sveta ali kod drugod. Lahko sprejmem, minister, vaše
               pojasnjevanje, da ste se s Študentsko organizacijo dvakrat pogovarjali, ampak berem
               tudi kaj drugega. Kdo se je s študentsko organizacijo in študenti pripravljen
               pogovarjati tudi bolj resno – takrat, ko študentska organizacija odpira vprašanje
               kakovosti visokega šolstva in bolonjske reforme, minister zanje ne najde časa.
               Dvakrat se z njimi pogovarjati – to vendarle še ne pomeni tudi doseči dogovora o
               tistih rečeh, ki segajo v polje zaposlovanja. Včeraj ste govorili o tem, da imajo
               študenti drugačne poglede na urejanje študentskega dela, kot kdo drug. Zato je zelo
               zanimivo, kako se je študente dalo pridobiti v prejšnjem mandatu za nasprotovanje
               malemu delu in kako ste študentsko delo do neke mere uredili, ampak ne tako, da bi to
               bilo za tiste, ki so vključeni v različne oblike nepolnega dela ali dela za nepolni
               delovni čas, ustrezno rešeno. Preprosto, še enkrat in s tem zaključujem: menim, da
               ste se v dogovarjanju izkazali kot zelo spreten pogajalec za tiste stalne socialne
               partnerje. Tam, kjer ni močne interesne skupine, ki bi bila sprejeta kot
               reprezentativen sogovornik v socialnih dogovarjanjih, pa tega niste izkazali in tukaj
               bi bilo treba storiti več. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Gospod Matevž Frangež, potem gospod Srečko Meh.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Veljam za ostrega kritika te vlade, ampak mislim, da je prav, da je kritika
               verodostojna le tedaj, ko znamo takrat, ko je nekaj dobro, to tudi pohvaliti in na to
               opozoriti. Minister, name ste vtis v tej razpravi naredili s tem, da ste ves čas te
               razprave dosledno sedeli v tej dvorani in sprotno odgovarjali na pripombe, predloge,
               mnenja poslank in poslancev. To je v tej vladi redkost, zato vse čestitke za to
               držo.</p>
               <p>Drugič. Mislim, da je razprava pokazala, da se v mnogih stvareh v osnovi strinjamo.
               Sam se lahko strinjam z liberalnimi pogledi predsednika Državnega zbora in njegovim
               pogledom na urejanje trga dela. Po drugi strani pa mislim, da med nami ni razlik v
               pristopu, da je treba v tej državi poskrbeti za večjo prilagodljivost našega trga
               delovne sile, ampak da se morda razlikujemo v pogledu, kako zagotoviti več varnosti
               ljudem, ki izgubijo delo. Žal so ukrepi te Vlade – tisti, ki so bili doslej že
               sprejeti, pa tudi tisti, ki se napovedujejo s proračunom za leto 2013 – takšni, da to
               varnost zmanjšujejo in to ni dobro. Soglašam, da je treba morebiti olajšati
               odpuščanje v primeru poslovnih razlogov, nikakor pa ne soglašam s tem, da ljudem
               hkrati s tem, ko izgubijo delo, ne zagotovimo efektivne pomoči pri tem, da se njihov
               socialni položaj z dnem, ko izgubijo delo, ne poslabša radikalno. In da je čas te
               ustrezne pomoči države, glede na slovenske razmere, ko ni razpoložljivih delovnih
               mest, ko je povprečen čas čakanja na delo, čakanja na novo priložnost za zaposlitev,
               bistveno daljši kot v primerljivih in sosednjih državah, tudi ustrezno in dovolj
               dolg. Če tega ne bo, bomo ponovno poglabljali tudi sivo ekonomijo, kar se bojim, da z
               nekaterimi drugimi ukrepi te vlade, prav tako počnejo.</p>
               <p>Kar se tiče javno-zasebnega partnerstva, absolutno soglašam s stališči, ki jih je
               prej predstavila mag. Majda Potrata. Mislim, da je čas, da moderniziramo
               javno-zasebno partnerstvo. Mladi niso ustrezno vključeni v ta dialog. Tudi nekatere
               druge skupine niso ustrezno vključene. Na drugi strani pa imamo, denimo, starejšo
               populacijo, ki dela, ki je pravzaprav skoraj dvojno zaščitena, preko dveh
               reprezentativnih partnerjev znotraj socialnega dialoga. Te stvari je treba
               uravnotežiti, če želimo priti do socialnega dialoga, ki bo odgovarjal izzivom
               slovenske družbe v 21. stoletju. Segmentacija trga dela je, mislim da, usodno
               vprašanje. Povsem se zavedam, da bi zaostrovanje togosti na drugi strani pomenilo
               tudi to, da bo delodajalce ponovno prisililo k še bolj brezpravnim oblikam
               zaposlitev, kot je zaposlitev za določen čas. Se pravi, prekerne oblike zaposlovanja,
               te so pri mladi generaciji ključen problem, in mislim, da je pristop, ki želi
               poenostaviti zakonodajo, na drugi strani pa pravno varstvo narediti efektivnejše,
               pristop, ki mu lahko tudi osebno pritrdim. Danes se nam pogosto dogaja, da so delavci
               zaposleni za nedoločen čas po zakonu sicer visoko zaščiteni, pravni red in
               učinkovitost pravne države pa njihovim pravicam ne ugodi. Zato se lahko strinjam tudi
               z eno generalno usmeritvijo, ki bi bila dobra za slovensko državo: da je treba
               poenostaviti tudi pravni red. Prepričan sem, da se bodo takrat, ko ne bo treba biti
               doktor znanosti, da utemeljiš očitne kršitve pravnega reda, te kršitve tudi prej
               videle. Takrat bomo imeli morebiti tudi bistveno manj težav z delovno inšpekcijo in
               mehanizmi inšpekcijskega nadzora, ki je na področju delovnega prava zaščite pravic
               delavcev pogosto neučinkovit, bodisi zaradi premajhnega števila delovnih inšpektorjev
               ali na drugi strani zato, ker smo celoten postopek zakomplicirali tako, da je težko
               kršitelju dokazati kršitev. Hvala.</p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Tudi sam se pridružujem pohvalam ministru za način funkcioniranja ob sprejemanju,
               obravnavanju tega in tudi drugih zakonov, in bi si želel, da bi bili vsi ministri
               tako kot Vizjak prisotni na razpravi od začetka do konca in sproti odgovarjali na ta
               vprašanja. Mislim, da je to praksa, ki je dobra in bi morala biti zgledna.</p>
               <p>Besedo dajem gospodu Srečku Mehu.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Gospod minister, rekli ste, da imamo podjetja ki zaposlujejo. S tem se strinjam.
               Ampak vas ponovno sprašujem – napovejte rezultate, povejte, kakšni so naši ciljni
               rezultati. Danes se v razpravi in tudi sicer ukvarjamo s tistimi, ki grdo delajo z
               ljudmi. Tukaj pa gre za delovna mesta. Večina delodajalcev in večina delojemalcev je
               poštenih. S tistimi, ki niso pošteni, moramo eksaktno obračunati. Trga dela
               pravzaprav ni. Govorimo o trgu dela, pa tega trga ni. Treba je narediti nekaj z
               drugimi pristopi, nekaj je treba narediti s pripravništvom, socialnim podjetništvom,
               in če ne bomo odprli delovnih mest, potem zastonj govorimo o kakršnikoli zakonodaji.
               Bojim se, da tudi tukaj in tudi tokrat glavno ceno plačujejo delavci, ne delodajalci.
               Delavci praviloma delajo in praviloma dobro delajo, če je delo, če je dobra
               organizacija in dobro podjetje.</p>
               <p>Nekaj stvari je bilo kar tako še tukaj povedanih; da bi bilo boljše, če ne bi bilo
               referendumov, enkrat o slovenskem državnem holdingu in drugič o slabi banki. Če se
               mi, opozicija in pozicija, v teh kriznih razmerah ne dogovorimo o tem, kaj bi pa
               lahko skupaj naredili, in če mi ne zmoremo najti minimuma o tem, o čemer se
               pogovarjamo s socialnimi partnerji, če tega skupaj ne moremo narediti, potem smo v
               težavah – v takšnih, kot smo tukaj, kjer trdimo, da se naša beseda ni slišala. Gospod
               minister, slovenska vlada govori, da bomo spodbudili gospodarska gibanja,
               gospodarstvo, gre za vprašanje ljudi in da poenostavljamo z delovnimi mesti. Mislimo,
               da je treba z investicijami odpirati nova delovna mesta in ne da država ustvarja nova
               delovna mesta – o tem pravzaprav nikoli nismo govorili. Če vlada govori o zagonu
               gospodarstva, če vlada govori o delovnih mestih – o tem govorimo tudi mi –, potem je
               prav, da povemo, kako bomo odpirali ta delovna mesta.</p>
               <p>In še inšpektorji, inšpekcijske službe. 40 inšpektorjev je malo – krat 200 delovnih
               dni je to 8 tisoč inšpekcijskih pregledov na leto. Če odmislimo, da ni vse – jih je
               tisoč. In če naredimo tisoč delovnih pregledov na leto in eksaktno kaznujemo kršilce,
               potem si nas bodo zapomnili. Žal pa delovni inšpektorji hodijo predvsem v urejana
               podjetja. Gledajo v urejenih podjetjih in tam delajo tisto, kar je tudi prav,
               namesto, da bi se lotili resničnega problema tistih, ki z ljudmi delajo grdo. Zato se
               mi zdi, da je treba pred inšpektorje postaviti zelo jasno nalogo: naredite tisto, kar
               morate narediti. Ne da potem rečemo, da ne moremo narediti nič, da smo rekli, potem
               je pa tožilstvo. Torej, sprejmimo zakonodajo, da bomo tiste, ki to delajo, lahko
               kaznovali tako kot bo tudi prav.</p>
               <p>Če govorimo o socializmu. Gospod Tonin je kar precej govoril o tem, kaj je bila
               opozicija in kaj je bilo v socializmu. Nekatere stvari so bile v socializmu izjemno
               dobro narejene in tega se delavci spominjajo, pogosto tudi delodajalci. Hvala lepa.
            </p>
            </sp>
            <sp who="SDZ6:VirantGregor">

               <speaker>PREDSEDNIK DR. GREGOR VIRANT:</speaker>

               <p>Še gospod Bojan Starman.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Vesel sem, da smo našli dokaj veliko soglasje glede predlagane spremembe zakona o
               spremembah na trgu dela. Povedati moram, da sem dolgo časa delal v gospodarstvu in da
               so togost in vse te pravice, ki so se nakopičile okoli zaposlitve za nedoločen čas,
               povzročile zelo veliko odpuščanja v podjetjih, zelo veliko stečajev in zelo veliko
               ljudi je zaradi tega ostalo na cesti. Zato me pri soglasju moti to, da še vedno ni
               dosežen socialni sporazum, predvsem s sindikati, ki bi morali biti tisti, ki bi te
               spremembe predlagali že pred 25 oziroma 30 leti, ker nas je v veliki meri škodljivost
               takšnega načina pahnila v situacijo, v kateri smo. Po konkurenčnosti smo ravno zaradi
               tega faktorja na, ne vem, 140. mestu na svetu – zaradi togosti zaposlovanja. Iz
               lastne prakse povem deset primerov, ko praktično delavca, ki je imel pogodbo za
               nedoločen čas, ni bilo mogoče odpustiti. Dokler je bilo dela in vsega dovolj, ni bilo
               problema. Ko so začele prihajati krize leta 1990 in zdajšnja in to, kako so se
               razmere na trgu čez noč spremenile, podjetja pa so bila dolžna in so morala zadržati
               popolno število ljudi, se je zgodilo to, da so se zaradi kratkotrajnih težav na trgu
               zapirala cela podjetja. Veliko bolje bi bilo, da bi se takrat poskrbelo za višek
               ljudi, jih plačalo. Podobno je bilo narejeno v tej krizi, vendar na zelo neroden
               način – ni dalo pravega efekta že pod prejšnjo vlado. Zato sem še toliko bolj vesel,
               da se tukaj končno nekaj premika. Žal mi je, da je ta reforma prinesla premalo, da
               smo premalo korajžni. Ne razumem, zakaj se ne dogovorimo, kajti od tega bomo imeli
               vsi skupaj desetkrat več kot da bi izgubili. Da se ne moremo dogovoriti, na primer,
               da malica ne spada v redni delovni čas. Tukaj sramotimo državo in vsi, ki to gledajo,
               ki primerjajo našo konkurenčno sposobnost, bodo to rekli. Ne razumem, zakaj to
               branimo, ker je popolnoma nelogična in nesmiselna zadeva.</p>
               <p>Mogoče še nekaj. Malo v šali sem rekel: kako smo pogodbo za nedoločen čas nadgradili
               z vsemi ovirami, da je nemogoče prekiniti delo v osnovi smo jo od nekje narobe
               prevedli. Nedoločen čas pomeni, da se lahko ta čas konča jutri. Določen čas pa
               pomeni, da moraš imeti zaposlenega za toliko časa. Razmišljanje in smernice novega
               zakona so pravilne – dejansko se spremenijo pogoji pogodbe za nedoločen čas oziroma
               da bodo sami podjetniki videli, da je bolj pametno zaposlovati. Sam ne bi sploh ločil
               teh dveh pogodb za nedoločen čas – imel bi samo eno pogodbo, kjer bi bilo zelo veliko
               možnosti za to, da če pride do težav podjetja, lahko odpusti človeka. Država je pa
               tista, ki naj poskrbi. Imamo mehanizem, da se za določen čas poskrbi s tem, ko dobi
               nadomestilo za izgubo dela za neko določeno obdobje, odvisno od tega časa. En del bi
               bilo mogoče treba zagotoviti na nekem mestu – neke odpravnine. Na primer, v Italiji
               imajo v podjetju poseben fond, v katerem se zbira denar, in potem, ko pride do tega,
               da morejo človeka odpustiti, ima ta tudi eno varnost, da lahko preživi tisto obdobje,
               ko išče delo.</p>
               <p>Upam, da se bo ta paket sprejel. Upam, da se bodo predlogi še malo okorajžili in šli
               še bolj v sprostitev in čim manjše poseganje države v to področje, ker s tem si bomo
               dejansko odprli možnost. To bo pripeljalo do tega, kar je gospod Meh rekel, da nas
               bodo začeli opazovati, da smo konkurenčna država, da lahko ponudimo kvaliteto, da
               imamo znanje, da imamo vse, da pa smo tudi konkurenčni. Prišli bodo investitorji in
               tudi naši izdelki se bodo lažje prodajali, kot je bilo rečeno, tudi v svetu in
               povsod. To je tista podlaga, ki nam omogoča in se bo sama po sebi prelevila in
               spremenila v odpiranje novih delovnih mest. Brez tega pa smo postavljeni v situacijo,
               ko nas v Evropi in svetu gledajo kot črno ovco, da smo tako neprilagodljivi, da
               nočejo k nam investirati. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Minister Vizjak, izvolite.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK:</speaker>

               <p> Spoštovane poslanke in poslanci, hvala lepa za spodbudne besede in tudi pozitivne
               ocene.</p>
               <p>Vesel sem, da je bil cel paket tako pokojninske reforme kot tudi reforme trga dela v
               tem parlamentu deležen pozitivnih odzivov iz vseh poslanskih skupin. Moram reči, da
               nisem zasledil niti enega razpravljavca ali poslanske skupine, ki bi že v tej fazi
               zavračala rešitve. Puščate možnost, da se usklajujemo naprej in ste si pridržali
               pravico odločati na koncu, ko bo tudi znan izplen dogovora s socialnimi partnerji.
               Mislim, da je to dobra popotnica tudi za ta pogajanja. Tudi za ta pogajanja je
               pomembno, da ste poslanke in poslanci podprli nadaljnji postopek in sklenitev tega
               postopka v tem času.</p>
               <p>Moram reči, spoštovani gospod Meh, da smo se v tej vladi sposobni dogovoriti s
               sindikati, in če ne bi bilo vašega podpisa in podpisa vaših kolegov iz Pozitivne
               Slovenije, bi bil uveljavljen Zakon o holdingu – kajti s sindikati smo dosegli
               dogovor. In po tem, spoštovani gospod Meh, ko ste videli, da je dogovor, ste med
               drugimi tudi vi politično blokirali to. Še danes je od vašega podpisa odvisno, ali do
               ta blokada ostala ali ne, in zato očitki nam, da se nismo sposobni dogovoriti s
               sindikati o preprečitvi referendumov – to je čisto navadna izmišljotina, še posebej z
               vaše strani, ker vi to počnete. To je ena stvar.</p>
               <p>Druga stvar. S sindikati smo se dogovorili o izhodiščih socialnega sporazuma – sedaj
               odgovarjam gospodu Frangežu – v katere smo zapisali, da ni dovolj le socialni
               sporazum. V tako pomembnih zadevah je potreben tudi medgeneracijski dogovor – v
               diskusijo vključujemo mlade in jih želimo tudi slišati. Z njimi se usklajujemo, tako
               kot z vsemi, kar pa še ne pomeni, da bo vse tisto, za kar se oni zavzemajo, na koncu
               tudi uveljavljeno. Naj vam povem samo eno stvar, za katero se oni zavzemajo pri
               pokojninski reformi: da študentsko delo kot oblika začasnega in občasnega dela ne bi
               bilo podvrženo obračunu prispevkov za socialno zavarovanje. Menimo, da je to lahko za
               študentsko delo in za študente tudi koristno, da imajo že od tega dela – zlasti ko se
               zavedamo, da je tega dela v tej kategoriji relativno veliko – nekaj tudi na starosti.
               Oni se s tem ne strinjajo. Medtem se za to zavzemajo sindikati in tudi v koalicijski
               pogodbi smo zapisali, da želimo vse oblike dela spraviti na nek skupni imenovalec in
               jih primerljivo obremeniti z davki in prispevki.</p>
               <p>Ko se pogovarjamo o tem socialnem dialogu, o tem medgeneracijskem dogovarjanju,
               naletimo na zelo diametralne nastope in zavzemanja različnih skupin. To je potem
               umetnost možnega, najti tisto pot, ki jo na koncu vsi požrejo in pospremijo tudi s
               kritikami. Vendar si za to prizadevamo. Spoštovana gospa Potrata, ni res, da ne
               zmanjšujemo obsega prekernih oblik zaposlitve. Že z ZUJF smo se lotili študentskega
               dela in smo ga tudi omejili, ker smo ga dodatno obremenili. Povečali smo koncesijsko
               dajatev na študentsko delo in zato je tega dela nekoliko ali pa kar precej manj, na
               kar nas opozarjajo študentje.</p>
               <p>V Zakonu o pokojninskem in invalidskem zavarovanju smo povzeli rešitev, ki ste jo že
               vi predlagali, da se obračunavajo prispevki od vseh, tudi drugih pravnih oblik, ki
               imajo naravo dela, od avtorskih pogodb, pogodb, ki na civilnopravni način urejajo
               neka delovna razmerja, in podobno. S tem zakonom želimo omejevati tudi pogodbe za
               določen čas. Tako ni res, da se ne spopadamo s tem problemom. Zelo se spopadamo in
               tudi rezultati so že tu, kajti nekaterih oblik je manj.</p>
               <p>Spoštovani, tudi ni res, da trga dela ni. Trg dela obstaja, dokaz za to sta bili leti
               2007 in 2008, ko smo imeli obratne pojave kot danes. Takrat smo imeli povečano
               ponudbo delovnih mest pa premalo povpraševanja po tem. Takrat so delodajalci iskali
               ljudi, pa jih niso našli. Danes je obratno. Je pa res, da imamo, žal, zaradi krize
               popolnoma asimetričen trg, debalansiran trg. Vendar trg obstaja.</p>
               <p>S to rešitvijo ponujamo tudi pomoč tistim, ki izgubijo službo. Na boljši način kot
               doslej jim želimo zagotoviti varnost zaposlitve. Če izgubijo eno službo, da čim prej
               dobijo drugo.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Replik v razdelitvi časa ni. Prijavljenih razpravljavcev tudi ne, zato zaključujemo
               razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo
               odločali v okviru glasovanj jutri, 15 minut po prekinjeni 6. točki dnevnega reda
               oziroma ob 9. uri.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA – PRVA OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O DOHODNINI.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 10 poslank in poslancev s prvopodpisanim Jankom Vebrom
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade ministru
               Šušteršiču.</p>
            </sp>
            <sp who="SDZ6:ŠušteršičJanez">

               <speaker>DR. JANEZ ŠUŠTERŠIČ:</speaker>

               <p>Spoštovane poslanke in poslanci! Spoštovana podpredsednica, hvala za besedo.</p>
               <p>Dovolite, da na kratko predstavim glavne rešitve teh sprememb zakona, ki so
               kompleksne in se nanašajo na več področij.</p>
               <p>Morda je najpomembnejša uvedba tako imenovane pavšalne obdavčitve malih podjetnikov
               oziroma oseb, ki opravljajo dejavnost. Gre za administrativno in davčno
               poenostavitev, razbremenjevanje. Predlagamo rešitev, po kateri bi se lahko tiste
               osebe, ki opravljajo dejavnost in letno ne ustvarijo več kot 50 tisoč prihodkov,
               prostovoljno vključile v sistem pavšalne obdavčitve, kar pomeni, da bi se jim davčno
               priznali odhodki, ugotovljeni na način normiranih odhodkov, v višini 70 % davčno
               priznanih prihodkov. Se pravi, da ne bi več bilo administriranja in bi bila tako
               ugotovljena davčna obveznost dokončna. Dohodek, ki bi bil tako izračunan, na podlagi
               70 % normiranih priznanih stroškov, bi bil obdavčen s ceduralno stopnjo dohodnine, in
               sicer 20 %, ne več z lestvico. Oboje je namenjeno tako administrativni razbremenitvi
               kot davčnemu spodbujanju podjetništva, predvsem malega ali začetnega podjetništva, ki
               je za marsikoga danes način preživetja, lahko je pa tudi neka osnova za gospodarski
               razvoj.</p>
               <p>Druge zadeve, ki jih še predlagamo, so povezane z urejanjem določenih sistemskih
               vprašanj in imajo potem tudi svoje pozitivne finančne učinke. Sistemsko vprašanje, ki
               ga urejamo, je, da še zadnji element, zadnjo sestavino dohodkov, iz kapitala
               prelagamo v cedularno obdavčitev, kjer so že vsi ostali dohodki od kapitala. Gre za
               dohodek iz oddajanja premoženja v najem. Tam se po novem predvideva – tako kot pri
               drugih dohodkih iz kapitala – 25-odstotna stopnja cedularne obdavčitve, 10 %
               priznanih stroškov, s tem da se omogoča uveljavljanje dejanskih stroškov, kar naj bi
               spodbudilo zbiranje in izdajanje računov in je vsaj delno nek ukrep tudi za
               spodbujanje zavesti ali pa zmanjševanje sive ekonomije na tem področju.</p>
               <p>Tretja zadeva je, da spreminjamo določbe glede obdavčitve kmetijsko-gozdarske
               dejavnosti, in sicer tako, da se bo pogoj za obvezno vodenje knjig kmetijskih
               gospodarstev ugotavljal na osnovi povprečnega dohodka dveh let – in ne enega leta,
               kot je bilo zapisano do zdaj. Neka nihanja, ki lahko nastanejo naključno ali pa
               začasno, se pri tem upoštevajo. Začetek takšne obravnave se iz leta 2013 premika v
               leto 2014, zato da bo dovolj časa za pripravo vseh navodil, pravil, tudi
               računovodskih, ki morajo biti pripravljena.</p>
               <p>Naslednja stvar, ki jo urejamo, je, da znižamo ali odpravimo oziroma predlagamo, da
               se zniža ali odpravi določene posebne olajšave, ki so po našem mnenju nesistemske in
               jih je težko zagovarjati v situaciji, ko marsikatere druge ugodnosti in tudi
               neugodnosti, tudi socialne prejemke, znižujemo ali pa smo jih že znižali zaradi
               gospodarske krize. Gre za dve olajšavi: gre za posebno osebno olajšavo za študente
               oziroma za študentsko delo, za katero predlagamo, da se prepolovi, in gre za posebno
               osebno olajšavo za čezmejne delovne migrante, za katero predlagamo, da se ukine. To,
               z vidika povečanja enotnosti sistema, nevtralnosti davčne ureditve in enake ali pa
               bolj enake ali pa manj neenake obravnave različnih dohodkov, glede na to, iz kje
               izvirajo, ali pa glede na rezidentski status, ali kar so pač razlogi, ki so zdaj v
               zakonu za ločevanje teh davčnih obravnav.</p>
               <p>Urejamo, širimo osnove, oprostitve za prostovoljstvo, urejamo področje oprostitve od
               kapitalskih dobičkov pri razlastitvah premoženja, zlasti pri infrastrukturnih
               podjetjih je to relevantno. Skupni učinek tega, kar sem naštel, je približno 23
               milijonov in pol večjih dohodkov v proračunu še s tistim, kar smo uvedli že v Zakonu
               o uravnoteženju javnih financ, se pravi; 50 % začasna stopnja pri dohodnini, dvig
               cedularne obdavčitve na 25 %. To je potem okoli 60 milijonov finančnega učinka.
               Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospod Matevž Frangež, Socialni demokrati, izvolite.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Socialni demokrati smo splošno razpravo o predlogu zakona predlagali zato, ker
               menimo, da posamezne rešitve Predloga zakona o dohodnini niso dovolj domišljene in
               utegnejo predstavljati korak nazaj.</p>
               <p>Najprej o ukinitvi posebne olajšave za čezmejne migrante. To vprašanje je dolga leta
               odpirala Civilna iniciativa Apače, ki je pravzaprav edina institucionalizirana oblika
               delavcev, ki so bili do tedaj zaradi zaposlitve v Avstriji in stalnega prebivališča v
               Sloveniji dvojno obdavčeni. Plačevali so davek od svojega prihodka za delo v Avstriji
               in bili hkrati obdavčeni tudi v Sloveniji. Po več letih njihovih prizadevanj je že
               minister Bajuk sprožil nekatere aktivnosti za rešitev tega problema, končno pa vlada
               Boruta Pahorja v letu 2010, ko je uvedla to posebno olajšavo.</p>
               <p>Strinjamo se lahko, da je ureditev nekoliko izvensistemska, vendar pa je potrebna za
               to, da ne obremenimo ljudi preko meja glede na njihovo obveznost obdavčitve že v
               Republiki Avstriji. Bojimo se, da bo preprost rezultat ta, da bodo formalno svoje
               stalno prebivališče prilagodili kraju njihovega dela, s čimer bomo priča odlivu
               davčnih rezidentov in na ta način zmanjšali davčne prihodke tudi iz naslova drugih
               vrst obdavčitve – ne nazadnje tudi tistega dela, ki ga splošna davčna olajšava ne
               zajema. Velja opozoriti, da je ta ureditev posebej pomembna za tiste naše državljanke
               in državljane, ki delajo v Republiki Avstriji, ki prejemajo nižje prihodke, ki
               dosegajo denimo avstrijsko minimalno plačo, in bi se njihova obdavčitev v Republiki
               Sloveniji v primeru izvzetja posebne davčne olajšave povečala za nekaj tisoč
               evrov.</p>
               <p>V Socialni demokraciji menimo, da je ukinitev omenjene olajšave zgrešena, ker se s
               tem močno obdavči¸jo delovni migranti in z davčno politiko povzročamo izgon
               slovenskih državljanov v sosednjo Avstrijo.</p>
               <p>Resne pomisleke imamo glede predloga cedularne obdavčitve dohodkov iz najema, ne
               zaradi same cedularnosti, pač pa zaradi odsotnosti ustrezne progresivnosti teh
               prihodkov. Namesto progresivne obdavčitve se torej predlaga cedularna obdavčitev
               dohodkov, s tem pa vlada razbremenjuje najbogatejše najemodajalce, ki oddajajo več
               stanovanj. Obenem se z znižanjem normiranih stroškov s 40 % na 10 % obdavčujejo vsi
               ostali najemodajalci v veliki meri, kar pomeni, da to povzroča precejšnje povečanje
               obdavčitve najemniških stanovanj. S tem Vlada spodbuja oddajanje najemniških
               stanovanj na črno znotraj sive ekonomije in podražitev uradnih najemnin. To zavira
               razvoj najemnega trga stanovanj v Sloveniji. Vemo, da je že lastniška struktura
               stanovanj v Sloveniji takšna, da sama po sebi zavira razvoj najemnega trga. Imamo 94
               % lastniških stanovanj, 4 % socialnega in 3 % tržnega najema. Struktura trga je torej
               takšna, da zaradi premajhne ponudbe ne zagotavlja ustreznega mehanizma za oblikovanje
               tržne cene najemnin, in s tem nedostopnost najemnega reševanja, ki se pogosto – vsaj
               v letih pred krizo je to izrazito veljalo – ne splača v primerjavi z alternativo,
               lastniško ureditvijo stanovanjskega problema. V tem pogledu je Slovenija bistveno
               drugačna od držav, po katerih se običajno želimo zgledovati in imajo raven lastniških
               stanovanj nekje na ravni dobrih 50 %. Specifičen način privatizacije stanovanj v
               Sloveniji je privedel do tega nesorazmerja, ki na drugi strani – z vidika novih
               generacij, ki nimajo dostopa do dolgoročnejših virov financiranja, težko dobijo
               stanovanjski kredit – onemogočajo drugo alternativo, to je ustrezen in ugodnejši
               najemni režim.</p>
               <p>Razvite države za spodbujanje najemnega trga omogočajo oprostitev davka od najema za
               daljše obdobje oddajanja stanovanj. V Sloveniji pa kot vedno vlada spodbuja oddajo na
               črno in podražitev uradnih najemnin. Takšno zaviranje najemnega trga povzroča
               negativne gospodarske posledice zaradi omejevanja mobilnosti delovne sile, ne
               nazadnje pa tudi zaradi zmanjševanja dostopnosti stanovanj in s tem predvsem prve
               ureditve stanovanjskega problema.</p>
               <p>V Socialni demokraciji bomo zato nasprotovali temu zakonu, ki davčno razbremenjuje
               bogatejše lastnike stanovanj – tiste, ki imajo v lasti več stanovanj – in v
               primerjavi z najemodajalci, ki oddajajo posamično stanovanje, del nepremičnine in
               podobno, bistveno destimulira takšen najem. Glede na podatke, da imamo vrsto
               dvostanovanjskih hiš, v katerih stanuje samo ena starejša oseba, je to korak nazaj.
               Vendarle te vrste nepremičnin, s spodbujanjem najemnega trga, predstavljajo pomemben
               potencial za to, da lahko mlada generacija ustrezno in ugodneje reši prvo
               stanovanjsko vprašanje. Na podlagi obstoječe zakonodaje so bili dohodki od najema
               obdavčeni po načelu davčne pravičnosti, kar pomeni glede na zmožnost plačevanja
               davka. Vlada sedaj de facto uvaja enotno davčno stopnjo obdavčitve tovrstnega najema.
               V Socialni demokraciji sicer ne nasprotujemo cedularni obdavčitvi, nujno pa
               poudarjamo, da bi morala biti ta oplemenitena z ustrezno progresivnostjo, tako kot
               denimo na Finskem, kjer so najemnine obdavčili kot cedularne dohodke, vendar s tremi
               davčnimi razredi po progresivni lestvici. Socialni demokrati menimo, da predlog
               zakona ni primeren za nadaljnjo obravnavo in pozivamo Ministrstvo za finance, da o
               teh rešitvah ponovno razmisli in pred Državni zbor pošlje ustreznejše rešitve obeh
               navedenih vprašanj. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Državljanske liste, gospod Bojan Starman.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala za besedo, gospa podpredsednica. Lep pozdrav vsem skupaj!</p>
               <p>Državljanska lista bo spremembo Zakona o dohodnini podprla. Ta sprememba naj bi
               prinesla izboljšane pogoje za delovanje fizičnih oseb, ki svoj dohodek ustvarjajo z
               neko dejavnostjo in živijo na tak način. Mislim, da je zakon bistvena izboljšava
               glede na do sedaj veljaven zakon, saj v priznanih odhodkih prinaša veliko večji
               procent od ustvarjene realizacije; prej je bila veljavna ta, da so bili priznani
               odhodki 25 % od prometa, zdaj se predvideva 70-odstotno priznanje vseh odhodkov,
               pavšalno priznanje. Tudi prag tistih, ki se lahko poslužijo tega pavšalnega načina
               oziroma obravnave glede davkov, se povečuje na 50 tisoč evrov. Tako naj bi se število
               tistih, ki se bi odločili za tak način, bistveno povečalo. Osebno mislim, da je ta
               celotni prihodek mogoče napačna izbira, bolje bi bilo poiskati kakšno drugo ekonomsko
               kategorijo. To bo zanimivo za vse tiste, ki imajo čiste storitve ali nekaj podobnega,
               drugače pa celotni dohodek in v tem priznani stroški niso pravično urejeni, ker so
               dejavnosti lahko različne; eden ima zelo veliko strukturo stroškov in majhno novo
               vrednost, eden ima pa v glavnem veliko novo vrednost, pa zelo malo stroškov. Tako bo
               to povzročilo določeno neenakost. Ker pa ima vsak možnost, da izbira med tem, ali se
               odloči za ta način, se bo pač odločil. Mislim, da bi bilo bolj pametno in v skladu s
               tem, o čemer smo že govorili in predlagali nek način pavšalnih obdavčitev in s tem na
               nek način poskušali zagotoviti poenostavitev poslovanja. To bi moralo iti tako daleč,
               da tistim, ki bi se odločili za tak način, ne bi bilo treba voditi nobenih knjig, kar
               bi pa mnogim pomenilo velike stroške. Mogoče bi bilo koristno razmisliti o dvigu
               stopnje tam, kjer nimaš oproščenega plačila prometnega davka oziroma ga ne
               obračunavaš s 25 tisoč evri – se mi zdi, da je zdaj 50 tisoč evrov –, kar bi dejansko
               vsem tistim, ki se bi odločali za tak način obravnave in upoštevanje normiranih
               stroškov, ugotavljanje rezultata in plačevanje in ugotavljanje davka, omogočilo, da
               bi se aktivnosti takšnega podjetnika usmerile izključno v poslovno dejavnost, ne pa v
               vodenje knjig in raznih izračunavanj. To bi lahko bilo samo za njegove potrebe in na
               svoj način. Mislimo, da je ta sprememba zelo koristna. Mogoče jo je treba dopolniti v
               teh dveh smereh, poiskati pravičnejši način obravnavanja teh priznanih stroškov v
               celotnem prihodku, osnovo celotnega prihodka glede na dejavnosti pa določiti na
               drugačen način oziroma za osnovo vzeti kaj drugega. Na tak način bi bilo še več ljudi
               zainteresiranih za uvedbo obračuna davkov po normiranih stroških, kar je tudi cilj.
               Cilj je tudi, da se podjetnikom poenostavi poslovanje, da vnaprej vedo, kakšni so
               njihovi davčni odhodki; da se zavedajo, da bo v primeru, če bodo ustvarili boljši
               rezultat, njim osebno ostalo več, ne pa, da bodo spet plačevali svetovalce, kako
               večji prihodek nekam skriti. Tako jim bo vnaprej jasno. Mislim, da je to zelo
               pozitivna sprememba, ki jo bo treba še nekoliko nadgraditi in bo pomenila korak k
               izboljšanju pogojev gospodarjenja pri nas. Do takih korakov prihaja zelo počasi –
               tudi če malenkostno izboljšajo pogoje za gospodarjenje malih podjetnikov, so zelo
               pomembni.</p>
               <p>Če k temu dodamo še nekatere druge spremembe, ki so bile že sprejete, kot so večje
               olajšave za investiranje,– teh je veliko. Pogosto govorimo o malih podjetnikih in se
               ne zavedamo, da je to zelo veliko ljudi, govorimo kar o 88 tisoč fizičnih osebah samo
               s tega področja, ki opravljajo podjetniško dejavnost. To je v seštevku kar velika
               stvar in veliko pomeni za gospodarstvo. Veliko teh podjetnikov je storitvenih, veliko
               pa jih živi tudi v povezavi z večjimi gospodarskimi sistemi. Vse to vpliva na
               poslovanje in tudi ta sprememba bo, ko jo bodo opazili, prinesla večjo voljo, večji
               zagon in več ljudi se bo odločalo, da sami poiščejo svojo zaposlitev in svoj dohodek.
               Na tak način bodo našli tudi obdavčitev in tako priliko, ki jim je zdaj dana s strani
               tega zakona. Znali bodo izračunati, kaj se jim splača in koliko jim bo po zaključku
               poslovnega leta dejansko ostalo na njihovih računih. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Janez Ribič, Slovenska ljudska stranka.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p> Spoštovana podpredsednica Državnega zbora, gospod minister s sodelavci, poslanke in
               poslanci!</p>
               <p>Pred nami je eden od zakonov vladnega paketa, katerega osnovni cilj je dodatna
               administrativna razbremenitev malega podjetništva pri izpolnjevanju njihovih
               finančnih obveznosti. Bistvena sprememba je lažji vstop v sistem ugotavljanja davčne
               osnove na podlagi normiranih odhodkov in določitev višjega limita prihodkov iz
               opravljanja dejavnosti, ki je določen kot pogoj za vstop v sistem in sicer v višini
               50 tisoč evrov.</p>
               <p>Če se takoj ustavim pri tej točki. Po mnenju Poslanske skupine Slovenske ljudske
               stranke je tak prag prenizek. Še posebno pri samostojnih podjetnikih gre praktično za
               dvig iz 42 tisoč na 50 tisoč, za kar bi lahko v šali rekli, da gre bolj za uskladitev
               z inflacijo kot pa za neko bistveno spremembo. To je veliko bolj aktualno pri manjših
               podjetjih, kjer bi višji limit prišel še bolj do izraza, vendar to že ni več tema
               tega zakona. Po navedbah ministrstva takšen limit zajame 68 odstotkov vseh
               samostojnih podjetnikov, vendar vprašanje je, ali s tem resnično ravno tiste, ki
               kažejo največ potenciala, največ možnosti za nadaljnji razvoj, torej tudi za prehod v
               pravni subjekt z več zaposlenimi, ali pa s tem ukrepom še najbolj spodbujamo
               dejavnosti, ki imajo že sedaj nizke priznane stroške, največkrat razne dopolnilne
               dejavnosti, svetovanja, predavanja, projektiranje in podobno. Dejstvo je, da v hipu,
               ko podjetnik malo bolj razširi svojo dejavnost, morda zaposli dodatnega človeka,
               poveča obseg prihodkov, že razmeroma hitro preseže prag za tovrstno obdavčitev. Vse
               dejavnosti z nizkimi maržami bodo zaradi visokih vhodnih stroškov preprosto obstale v
               obstoječi ureditvi. Res je, da se višina normiranih odhodkov zvišuje na 70 % davčno
               priznanih prihodkov, ugotavljanje prihodkov pa se uvaja po principu obračunane
               realizacije.</p>
               <p>Čeprav ministra med pogajanji v Slovenski ljudski stranki nismo mogli prepričati, da
               bi koalicija poskusila z višjim limitom skupnih prihodkov za vstop v ta sistem
               obdavčitve, pa ga bomo držali za besedo. Obljubil je namreč, da bo v roku pol leta po
               uveljavitvi zakona njegove učinke tudi javno predstavil. Tako bomo lahko iz podatkov,
               predvsem koliko podjetnikov se je odločilo za vstop v sistem, videli, ali je ta zakon
               dovolj učinkovit ali pa bodo potrebne še dodatne izboljšave. Je pa treba nekaj
               poudariti. Osnovni namen te zakonodaje ni v dodatnih davčnih ugodnostih, saj si jih
               zaradi finančne situacije vedno težje privoščimo. Namen je, da čim več
               mikropodjetnikov vstopi v poenostavljeni sistem obdavčevanja, zato bi morali to
               veliko bolj spodbujati. Podjetnika razbremenimo nepotrebne administracije, obsežnih
               računovodskih storitev, ukvarjanja z davčnimi predpisi in podobno. Če v sistem ne
               bomo pritegnili nekega konkretnejšega števila podjetnikov, potem namen zakona ne bo
               dosežen in s tega vidika tudi naši pomisleki glede prenizkega limita prihodkov.
               Vendar, kot rečeno, čas bo pokazal, ali smo imeli prav.</p>
               <p>Zakon predvideva še nekaj drugih sprememb. Tako se omejuje koriščenje izgub iz
               preteklih davčnih obdobij na 50 % davčne osnove davčnega leta in razpolavlja
               študentsko olajšavo. Na tem mestu so bili prvi načrti popolna ukinitev, vendar
               navkljub krizi smo se v koaliciji odločili, da olajšavo samo razpolovimo. Tako bo
               delo študentov še vedno omogočeno oziroma bo imelo posebno davčno obravnavo, vendar
               ne več v tako velikem obsegu kot do sedaj. Spremembe so tudi pri oddajanju
               nepremičnin izven opravljanja dejavnosti, ki bodo obdavčene fiksno v višini 25 % in
               ne več glede na dohodninsko lestvico. Po mnenju Poslanske skupine Slovenske ljudske
               stranke to poenostavlja sistem oddajanja nepremičnin in hkrati tudi olajšuje nadzor.
               Pri kmetijski dejavnosti zamikamo prehod na obvezno knjigovodenje na leto 2014, saj
               sistem za vodenje evidenc še ni pripravljen. Tudi na tem mestu problema ne rešujemo,
               temveč ga samo premikamo v prihodnost. Smo pa s tem pridobili čas, da v naslednjem
               letu uredimo dohodninsko zakonodajo bolj prijazno tudi za kmetijsko dejavnost.</p>
               <p>Največja težava, ki smo jo zaznali v Poslanski skupini Slovenske ljudske stranke, je
               pri neposredni ukinitvi olajšave za rezidente, ki so hkrati tudi čezmejni delovni
               migranti. Dejstvo je, da gre za zelo kompleksen problem, ki se je praktično reševal
               skoraj šest let, danes pa s predlaganim ukrepom vse vračamo na začetek. To ni prava
               pot in v Slovenski ljudski stranki pričakujemo, da bomo ta problem, ki je tudi
               posledica neizvajanja mednarodnih konvencij o izogibanju dvojnemu obdavčevanju,
               rešili nekoliko bolj sistemsko in v sodelovanju s tistimi, ki jih to zadeva. Okoli 12
               tisoč ljudi po nekaterih ocenah dela v sosednjih državah, čeprav živijo v Sloveniji.
               Večina od njih s tem rešuje svoj socialni problem in s tem tudi zaposlitveno sliko
               naše države. Veliko od njih konkurira na odprtem trgu delovne sile sosednjih držav,
               predvsem s pripravljenostjo za delo za nizko plačilo. Torej ne govorimo o nekih
               bajnih plačah čez mejo. Takojšnja ukinitev jih bo pognala bodisi v sivo ekonomijo
               oziroma utajevanje davščin bodisi jih vrnila v objem zavoda za zaposlovanje in
               socialnih transferjev države. Nikakor ne trdimo, da je sedanja posebna olajšava, ki
               jo imajo, sistemska rešitev. Sprejeta je bila kot neka začasna rešitev. Toda tukaj je
               treba najti drugačno pot in poskusiti uveljaviti mednarodne dogovore o izogibanju
               dvojnih obdavčitev. To ni več problem delovnih migrantov v tujini, to je problem
               ministrstva, vlade in države, in tukaj se ne moremo obnašati mačehovsko. Predvideni
               finančni učinek, 2 milijona evrov, se lahko hitro obrne v nasprotno smer in na koncu
               lahko privede celo do negativnega neto učinka glede na celotni proračun, predvsem na
               področju znižanja potrošnje, višjih socialnih transferjev, predvsem pa tisto
               najhujše, lahko privede tudi do izseljevanja iz države. Tega si ne želimo. Z
               nekaterimi drugačnimi rešitvami, tudi s sodelovanjem davčnih uprav, bi lahko davčno
               breme teh delavcev veliko bolj enakomerno porazdelili, v blagajno pa bi nateklo
               bistveno več davka kot ga predvideva sedanji predlog. Na tem mestu pričakujemo
               dodatna usklajevanja. Novela zakona o dohodnini bo sicer kot celota pozitivno
               vplivala na poslovno okolje predvsem v delu, kjer administrativno razbremenjujemo
               podjetnike. Zato ga bomo v Poslanski skupini Slovenske ljudske stranke podprli in
               tekom parlamentarne obravnave poskušali uskladiti še vprašanja, ki so ostala odprta.
               Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Demokratična stranka upokojencev Slovenije, gospa Marija Plevčak.</p>
            </sp>
            <sp who="SDZ6:PlevčakMarija">

               <speaker>MARIJA PLEVČAK (PS DeSUS):</speaker>

               <p>Prav lep pozdrav vsem prisotnim!</p>
               <p>Pred nami je še en predlog zakona iz reforme davčnega paketa. To je predlog novele o
               dohodnini. Gre za predlog, od katerega si vlada obeta višje proračunske prihodke, za
               samo gospodarstvo pa je spodbudna uvedba pavšalne obdavčitve za mikropodjetja in
               samostojne podjetnike.</p>
               <p>Tako bo pavšalna obdavčitev za samostojne podjetnike veljala za tiste z do 50 tisoč
               evri letnih prihodkov. Pri ugotavljanju davčne osnove od dohodkov fizičnih oseb, ki
               upravljajo dejavnost, se med drugim dviguje višina normiranih odhodkov na 70 % davčno
               priznanih prihodkov. Uvajata se ugotavljanje prihodkov po principu obračunane
               realizacije ter cedularna obdavčitev zavezancev, ki se odločajo za ugotavljanje svoje
               davčne osnove iz opravljene dejavnosti z uporabo normiranih odhodkov. Davčna
               obveznost se bo obračunavala z uporabo proporcionalne davčne stopnje v višini 20
               odstotkov, ukinja pa se možnost uveljavljanja dejanskih stroškov prispevkov za
               socialno varnost. Več prihodkov iz naslova dohodnine si predlagatelj obeta od
               prepolovitve posebne olajšave za študentsko delo, odprave olajšave za čezmejne
               delovne migrante ter uvedbe cedularne obdavčitve prihodkov od najemnin. Pri
               obdavčitvi oddaje stanovanj v najem se bo priznalo 10 % normirane stroške, na tako
               ugotovljen dohodek pa odmerilo 25 % davka. Medtem, je zdaj za te dohodke veljala
               stopničasto progresivna davčna lestvica. Stanodajalci bodo lahko uveljavljali tudi
               dejanske stroške. Glede obravnave dohodkov prostovoljcev se določa, da se dohodki
               prostovoljcev davčno obravnavajo kot kategorija drugih dohodkov, kar naj bi
               spodbudilo družbenokoristne aktivnosti posameznikov, ki s svojim znanjem in
               izkušnjami prispevajo k izboljšanju kakovosti življenja posameznikov in družbenih
               skupin ter k razvoju solidarne, humane in enakopravne družbe. Pri obračunu bonitet za
               uporabo službenih avtomobilov se bo po novem upoštevalo tudi davek na dodano
               vrednost. Dohodki iz slovenskih investicijskih skladov bodo obdavčeni ne glede na to,
               ali ga oblikuje in upravlja družba za opravljanje iz Slovenije ali katere druge
               države Evropske unije, s čimer se odpravlja neenakost med skladi. Glede dohodkov iz
               osnovne kmetijske in osnovne gozdarske dejavnosti pa se določa drugačen način
               ugotavljanja, izpolnjevanja dohodkovnega cenzusa za obvezen prehod kmetij v sistem
               ugotavljanja davčne osnove na podlagi dejanskih prihodkov in normiranih odhodkov.
               Kriterij skupnega letnega dohodka se namreč nadomešča s kriterijem povprečnega
               skupnega dohodka dveh zaporednih, predhodnih davčnih let. Ob tem bodo morale večje
               kmetije preiti na vodenje računovodstva šele z letom 2014 in ne že prihodnje
               leto.</p>
               <p>Poslanska skupina DeSUS predlog zakona ocenjuje kot primernega za nadaljnjo
               obravnavo. Vseeno pa se nam porajajo določeni pomisleki glede rešitev, ki jih prinaša
               predlog novele. Tako nas na primer skrbi, da bo predvidena pavšalna obdavčitev, ki je
               sicer opcijska odločitev, zanimiva predvsem za tista podjetja in podjetnike, ki imajo
               majhen obseg poslovanja, ki se nimajo namena širiti in ustvarjati večjega dobička.
               Predvsem pa, da bo koristila le tistim podjetjem in podjetnikom, ki imajo minimalne
               stroške poslovanja, ki nimajo stroškov v zvezi z nakupom osnovnih sredstev, vlaganjem
               v raziskave in razvoj in stroškov dela. To so predvsem podjetja in podjetniki, ki
               ponujajo intelektualne storitve. Dejstvo pa je, da se je vpliv krize najprej pokazal
               v dejavnostih, ki so bila povezana s proizvodnjo konkretnih izdelkov, na primer
               avtomobilska industrija, proizvodnja raznih aparatov in v prevozništvu. Kasneje se je
               kriza razširila in prizadela obrtna, mikro in mala podjetja s področja gradbeništva
               in z gradbeništvom povezanih dejavnosti. Svoj vrhunec pa je dosegla v zadnjem obdobju
               zaradi stečaja večjih gradbenih podjetij, katerih podizvajalci so bila prav ta obrtna
               in mala podjetja. Opravljanje naštetih dejavnosti, če tudi se opravljajo v mikro in
               malih podjetjih, ter ne dosegajo predlagane višine obsega prihodkov za pavšalno
               obdavčitev, je skorajda nujno povezana z višjimi stroški obratovanja kot je
               predvidena meja normiranih stroškov. Zato se zna zgoditi, da se ti podjetniki oziroma
               takšna podjetja za ponujeno pavšalno obdavčitev ne bodo odločala in tako zanje
               administrativna razbremenitev ne bo prišla v poštev. Hkrati opozarjamo na potencialno
               nevarnost, da bodo podjetja in podjetniki zaradi vstopa v sistem pavšalne obdavčitve
               dodatno zniževali tudi stroške dela, torej plače zaposlenim. V Poslanski skupini
               DeSUS pričakujemo, da bodo spremembe za fizične osebe in uvedba pavšalne obdavčitve
               za pravne osebe pomembno doprinesle k višji gospodarski rasti, k spodbujanju
               investiranja v raziskave in razvoj, k spodbujanju ustvarjanja novih delovnih mest in
               s tem tudi zaposlovanja. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupine Nove Slovenije, gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa. Spoštovana podpredsednica, spoštovane kolegice in kolegi, spoštovani
               gospod minister s sodelavci!</p>
               <p>Slovenska družba se nahaja v stanju, ko se soočamo z gospodarsko krizo, padcem bruto
               domačega proizvoda in javnofinančnim primanjkljajem. Tako stanje zahteva ustrezne
               ukrepe za spodbujanje gospodarstva, znižanje proračunskih izdatkov, obenem pa tudi
               ukrepe za zagotavljanje dodatnih prihodkov v državni proračun. Vse te cilje zasleduje
               sedaj obravnavana novela zakona o dohodnini. V Novi Sloveniji podpiramo vse zakonske
               rešitve, ki pripomorejo k spodbujanju gospodarske aktivnosti in uravnoteženju javnih
               financ. Zavedamo se, da zgolj sprejemanje nove zakonodaje ne bo imelo pravih učinkov,
               če ne bomo hkrati zagotovili doslednega in učinkovitega izvajanja, za kar so
               odgovorni državni organi in nadzorne institucije. Pomembna novost, ki jo prinaša
               novela zakona o dohodnini v povezavi s predlogom novele zakona o davku od dohodka
               pravnih oseb je nova ureditev pavšalne obdavčitve zavezancev. Možnost za vstop v ta
               sistem bodo imeli samostojni podjetniki posamezniki in gospodarske družbe, ki letno
               ustvarijo manj kot 50 tisoč evrov prihodkov. Po novem jim ne bo treba dokumentirati
               dejanskih stroškov, ampak se jim bo priznal normirani strošek v vrednosti 70 % od
               prihodkov, razlika pa se bo obravnavala kot njihov prihodek, od katerega bo davčni
               zavezanec plačal davčno obveznost, in sicer po stopnji 20 % za fizične osebe, ki
               opravljajo dejavnost, in po stopnji 18 % za pravne osebe za leto 2012. V nadaljnjih
               letih se bo ta stopnja obdavčitve za pravne osebe še zmanjševala vse do leta 2015.
               Ključne prednosti pavšalne obdavčitve z vidika davčnega zavezanca so: poenostavljeno
               ugotavljanje davčne osnove, odprava obveznosti vodenja poslovnih knjig in
               sestavljanje letnega poročila ter davčna obveznost bo vnaprej predvidljiva. Z vidika
               države pa pavšalna obdavčitev pomeni: prvič, lažji nadzor in razbremenitev
               uslužbencev in davčne administracije v okviru javne uprave; drugič, povečanje
               proračunskih prihodkov od pobranih davkov; tretjič, zmanjšanje obsega sive ekonomije.
               Na ta način se realizira ena izmed pomembnih zavez iz koalicijske pogodbe.
               Pričakujemo namreč, da se bo v sistem pavšalne obdavčitve vključil velik delež
               davčnih zavezancev, samostojnih podjetnikov ter malih in mikro gospodarskih
               družb.</p>
               <p>Druga pomembna novost novele zakona o dohodnini je novost na področju načina
               obdavčitve dohodka od oddajanja premoženja v najem. Uvaja se cedularna obdavčitev teh
               dohodkov z namenom stimuliranja trga oddajanja nepremičnin. Pričakovati je, da bodo
               lastniki nezasedene nepremičnine oddajali v najem. Posredno pa bo ta novela zakona
               spodbudila lastnike teh nepremičnin k prostovoljnem napovedovanju dohodka iz tega
               premoženja. V Novi Sloveniji pričakujemo, da bodo tudi pristojni davčni organi in
               inšpekcijske službe na tem področju z večjo aktivnostjo zagotovili, da bodo davčne
               obveznosti iz tega naslova pravilno ugotovljene, odmerjene in izterjane, enako kot za
               preostale davčne obveznosti davčnih zavezancev.</p>
               <p>Novela zakona uvaja še nekatere druge rešitve z namenom zagotoviti višje prilive v
               državni proračun, pa tudi z namenom večje davčne pravičnosti. Nekatere rešitve bo
               zagotovo treba še preučiti in jih v nadaljevanju postopka še spremeniti ali
               dopolniti. V Poslanski skupini Nove Slovenije menimo, da je Predlog zakona o
               spremembah in dopolnitvah Zakona o dohodnini primeren za nadaljnjo obravnavo. V
               nadaljevanju se bom dotaknil tudi dohodninske problematike dnevnih migrantov, naših
               državljank in državljanov, ki delajo predvsem v sosednji Avstriji, pa tudi v drugih
               državah. Ta rešitev na področju zakona o dohodnini ni sistemska. Ta dosedanja rešitev
               ni sistemska. Tudi predlagana sprememba v tej noveli, ki jo obravnavamo, ne prinaša
               sistemske rešitve. Mi se zavzemamo za sistemsko rešitev. Kot rečeno, o tem pa več v
               nadaljnji razpravi. Hvala za vašo pozornost.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Pozitivna Slovenija, gospod Alojzij Potočnik.</p>
            </sp>
            <sp who="SDZ6:PotočnikAlojzij">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Zakona o dohodnini v tem letu ne spreminjamo prvič. Že pomladi je Zakon o
               uravnoteženju javnih financ v dohodninsko lestvico med začasnimi ukrepi za leti 2013
               in 2014 dodal davčni razred, in to četrti. Pri dohodnini, ki je davek na skupni
               dohodek fizičnih oseb, je v ospredju obdavčenje po načelu ekonomske sposobnosti.
               Ključno vprašanje za vsako družbo in odločevalcev v njej je, kako razdeliti davčno
               breme med zavezance, da bomo financirali predviden oziroma možen obseg proračuna.
               Razdelitev bremena naj bi bila pravična. Problem pravičnosti je najpogosteje
               razpravljan davčni problem – kupi knjig in dnevnice v hotelih, problem pa je ostal
               nerešen. O njem ima vsakdo svojo predstavo. Mnoge rešitve, ki jih predlaga Vlada,
               segajo na zelo različna področja, tudi po pomembnosti. Nekaj je zgolj pojasnitvenih,
               recimo pri bonitetah ter odsvojitvah nepremičnin, nekaj uskladitvenih z drugimi
               predpisi – mislim na prostovoljstvo in investicijske sklade –, nekaj standardnih kot
               so dohodki iz osnovne kmetijske in gospodarske dejavnosti.</p>
               <p>Za kmetijstvo pa vsaj ta namig. Zaradi vseh dejstev in posebnosti, predvsem pa zaradi
               koristi in interesov kmetov želimo, da pristojna ministrstva – jih je pač več na tem
               področju – postanejo del rešitve in ne del problema. Sicer se zdi, da je glavna tema
               sprememb davčni pavšal oziroma bolje, pavšalni so odhodki. Gre za ukrep, ki meri na
               administrativne razbremenitve malih podjetnikov, z večjo gotovostjo glede višine
               plačila davčne obveznosti. Ukrep, ki v načelu ni namenjen kakšni kratkoročni
               proračunski nuji, ampak spodbujanju podjetništva, čeprav, in tega ne gre spregledati,
               je predlagatelj previden. Ni namreč povsem jasno, tudi zato, ker je zaupanje v družbi
               na najnižjih ravneh, v kolikšni meri bo predlagana rešitev tudi atraktivna za male
               podjetnike, ker ima tudi Predlog zakona o spremembah in dopolnitvah Zakona o davku od
               dohodkov pravnih oseb povsem primerljive rešitve. To je mimogrede dobro in prav, bi
               ga pa istočasno tudi pričakovali na poslanskih klopeh. Pri podjetnikih je za
               pričakovati preračunavanje in davčna ter statusna prilagajanja. Ovira, po mnenju
               obrtnih zbornic, podjetnikov, stroke, pa tudi našem, je očitno prenizek prag za vstop
               – 50 tisoč evrov. Mislimo, da je pogoje za vstop v tem smislu treba spremeniti
               navzgor in brez nepotrebnih predsodkov. Več vprašanj kot odgovorov je tudi glede
               predlagane ceduralne ureditve, tako pri pavšalni obdavčitvi kot pri oddajanju
               premoženja v najem, ter tudi pri odpravi in zmanjšanju nekaterih posebnih osebnih
               olajšav, na primer več pri študentih, manj pa pri davčnih izgubah in najmanj pri
               migrantih, saj so vendarle tisti, ki koristijo vse pravice, ki gredo državljanom v
               naši državi.</p>
               <p>V Pozitivni Sloveniji menimo, da je predlog zakona ob nekaterih pridržkih, nujnih
               premislekih in dopolnitvah, ki so bile danes že izrečene, primeren za nadaljnjo
               obravnavo.Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Patricija Šulin, Slovenska demokratska stranka.</p>
            </sp>
            <sp who="SDZ6:ŠulinPatricija">

               <speaker>PATRICIJA ŠULIN (PS SDS):</speaker>

               <p>Predsedujoča, hvala za besedo. Pozdrav vsem prisotnim v dvorani in tistim, ki nas
               spremljate preko televizijskih sprejemnikov!</p>
               <p>Predlog zakona o spremembah in dopolnitvah Zakona o dohodnini predvideva nove rešitve
               na več področjih. In sicer, na področju ugotavljanja davčne osnove od dohodkov
               fizičnih oseb, ki opravljajo dejavnost, z upoštevanjem normiranih odhodkov; na
               področju odprave zmanjšanja določenih davčnih prihodkov; na področju dohodkov
               prostovoljcev, bonitet, investicijskih skladov, odsvojitev nepremičnin v postopkih
               razlastitve, dohodka iz dajanja premoženja v najem in dohodka iz osnovne kmetijske in
               osnovne gozdarske dejavnosti. Spremembe prihodkov iz naslova dohodnine bodo posredno
               vplivale tudi na spremembo odhodkov iz naslova socialnih transferjev. Tako bodo
               tisti, ki se jim bo davčno breme znižalo, lahko upravičeni do manj in nižjih
               socialnih transferjev, tisti, ki se jim bo davčna obremenitev povečala, pa bodo lahko
               upravičeni do več in višjih socialnih transferjev.</p>
               <p>S poenostavitvijo davčnega poslovanja podjetnikov z nadgradnjo obstoječega sistema
               normiranih odhodkov se želi doseči spodbujanje malega podjetništva, tako da bo sistem
               normiranih odhodkov dostopen širšemu krogu davčnih zavezancev. Davčni zavezanci, ki
               vstopajo v sistem ugotavljanja davčne osnove z upoštevanjem dejanskih prihodkov in
               normiranih odhodkov, v skladu z določbami Zakona o gospodarskih družbah niso dolžni
               voditi poslovnih knjig in sestavljati letnega poročila, kar pomeni bistveno
               administrativno poenostavitev poslovanja. Po zdaj veljavnem zakonu so lahko v sistem
               normiranih odhodkov vstopili tisti zavezanci, katerih dohodki iz dejavnosti niso
               presegali 42 tisoč evrov v zadnjih zaporednih 12 mesecih in ki ne zaposlujejo
               delavcev.</p>
               <p>Predlog zakona o spremembah in dopolnitvah Zakona o dohodnini, ki ga danes
               obravnavamo, sledi nadgradnji obstoječega sistema in določa višji limit prihodkov iz
               opravljanja dejavnosti, ki je določen kot pogoj za vstop v sistem normiranih
               odhodkov, tako da morajo prihodki znašati 50 tisoč evrov in se jih ugotavlja po
               principu obračunane realizacije v davčnem letu pred tem davčnim letom. Odstotek
               normiranih odhodkov je z novim predlogom zakona določen absolutno višje. Tako je z
               zdajšnjih 25 % dvignjen kar na 70 % davčno priznanih prihodkov, zaradi česar bo
               sistem ugotavljanja davčne osnove na podlagi normiranih odhodkov poslovno bolj
               sprejemljiv. Pomeni pa tudi administrativno razbremenitev davčnih zavezancev, ki
               opravljajo dejavnost. Predlog zakona uvaja tudi ceduralno obdavčitev dohodkov davčnih
               zavezancev, ki se odločijo za ugotavljanje davčne osnove od dohodka iz opravljanja
               dejavnosti z uporabo normiranih odhodkov, kar pomeni, da se bo davek, ki ga bodo
               davčni zavezanci izračunali in plačali, štel kot dokončen davek in se ne bo
               poračunaval na letni ravni v okviru izračunavanja letne dohodninske obveznosti.
               Dohodnina za davčno leto takih davčnih zavezancev pa se bo od davčne osnove
               izračunala po enotni 20 % stopnji in, kot že povedano, se bo štela kot dokončen
               davek. Na področju koriščenja izgub iz preteklih davčnih obdobij, ki so jih zavezanci
               lahko uveljavili do višine davčne osnove, se sedaj določi omejevanje koriščenja teh
               izgub iz preteklih davčnih obdobij, in sicer na 50 % osnove davčnega leta.</p>
               <p>S predlogom zakona se zasleduje tudi cilj spodbujanja družbenokoristnih aktivnosti
               posameznikov, ki s svojim znanjem in izkušnjami prispevajo k izboljšanju kakovosti
               življenja posameznikov in družbenih skupin ter k razvoju solidarne, humane in
               enakopravne družbe. Tako so pri določitvi davčne osnove dohodkov prostovoljcev pod
               določenimi pogoji in do določenih višin določene oprostitve plačevanja dohodnine od
               nekaterih prejemkov, ki jih v skladu z Zakonom o prostovoljstvu prejemajo fizične
               osebe, ki opravljajo prostovoljska dela. Tako se v davčno osnovo ne vštevajo
               nadomestilo za uporabo lastnih sredstev prostovoljca; nadomestilo za osebne stroške
               prostovoljcu, ki je napoten na opravljanje organiziranega prostovoljnega dela iz
               tujine v Slovenijo ali iz Slovenije v tujino na podlagi evropskega oziroma
               mednarodnega programa ali na podlagi dogovora s prostovoljsko organizacijo; nagrada,
               ki jo prostovoljska organizacija izplača prostovoljcu za izjemne dosežke; plačilo
               prostovoljske organizacije za nezgodno zavarovanje prostovoljca. Zakon prav tako
               določa oprostitev dohodnine od državnih nagrad in priznanj za izjemne dosežke na
               področju prostovoljstva ter nagrad in priznanj za izjemne dosežke na področju
               prostovoljstva, ki jih izplačujejo samoupravne lokalne skupnosti.</p>
               <p>Nadalje predlog zakona z določitvijo definicije nabavne vrednosti, ki je osnova za
               vrednotenje bonitet v obliki privatne uporabe službenih osebnih motornih vozil,
               zasleduje cilj odprave ugotavljanja neenakosti pri določanju vrednosti bonitet v
               primeru različnih načinov pridobitve motornega vozila. Tako zakon določa, da se ne
               glede na način pridobitve vozila, torej lastništvo, finančni ali operativni najem
               vozila, v nabavno vrednost vozila, ki je osnova za določanje višine bonitete
               delojemalca, všteva davek na dodano vrednost. Pri fizičnih osebah, ki ne dosegajo
               dohodka iz oddajanja premoženja v najem v okviru opravljene dejavnosti, se uvaja
               cedularna obdavčitev dohodka iz oddajanja premoženja v najem, kar pomeni, da bodo ti
               dohodki obdavčeni po 25 % davčni stopnji in se bo tako plačani davek štel kot
               dokončen davek. Pri določanju davčne osnove pa se bodo priznali normirani stroški v
               višini 10 %, ali pa dejanski stroški vzdrževanja premoženja na podlagi računov, ki
               jih plačuje lastnik premoženja, ki ga oddaja v najem. S takšno obdavčitvijo se
               zasleduje stimuliranje trga oddajanja nepremičnin v najem s strani posameznikov, ki
               imajo neuporabljene nepremičnine. Posredno pa tudi spodbuja k prostovoljnemu
               napovedovanju teh dohodkov tiste davčne zavezance, ki do sedaj teh dohodkov niso
               napovedali. Prav tako je cilj spodbujati tudi najemodajalce, da od ponudnikov
               storitev povezanih z vzdrževanjem premoženja zahtevajo izdajo računa. Na vseh teh
               segmentih, ki sem jih sedaj povedala, je na terenu veliko sive ekonomije. Predlog
               zakona zamika tudi rok, ki določa obveznost prehoda kmečkih gospodinjstev z več kot 7
               tisoč 500 evrov skupnega dohodka iz osnovne kmetijske in gozdarske dejavnosti, s
               pavšalne obdavčitve na ugotavljanje davčne osnove na podlagi dejanskih prihodkov in
               dejanskih odhodkov oziroma dejanskih prihodkov in normiranih odhodkov, s 1. januarja
               2013 – kot je bilo prvotno mišljeno – za eno leto naprej, na 1. januarja 2014. Kot že
               slišano danes, se s tem zakonom znižuje tudi posebna olajšava, ki se prizna
               rezidentu, ki se izobražuje in ima status dijaka ali študenta do 26. leta starosti,
               za dohodke za opravljeno začasno ali občasno delo na podlagi napotnice, pooblaščene
               organizacije ali Zavoda Republike Slovenije za zaposlovanje v znesku, ki je enak
               znesku splošne olajšave, ki je za letošnje leto 3 tisoč 228,45 evra, in sicer za
               polovico tega zneska. Prav tako se s tem zakonom predvideva odprava olajšave, ki se
               prizna rezidentu, čezmejnemu delovnemu migrantu, ki od delodajalca, ki ni rezident
               naše države, prejme dohodek iz delovnega razmerja za zaposlitev opravljeno v tujini
               in se zaradi opravljanja dela v tujini dnevno ali najmanj enkrat tedensko vrača v
               Slovenijo. Ti dohodki so obdavčeni tudi v državi, v kateri so doseženi, tako da res
               pride do dvojne obdavčitve, vendar se to odpravlja tako, da se dohodnina, odmerjena
               po slovenskih predpisih, zmanjša za dohodnino, ki jo delovni emigrant plača v drugi
               državi, kar pa dokaže na davčnem uradu z dokazilom o plačilu davka oziroma te
               dohodnine v drugi državi.</p>
               <p>Z uveljavitvijo tega Zakona o spremembah in dopolnitvah Zakona o dohodnini se
               ocenjuje, da bodo vse te spremembe prinesle v proračun pozitiven učinek, kar v nekaj
               milijonih, prav tako se bo za naslednje leto, za leto 2013/2014, ta prihodek še
               povečal, tudi zaradi vpliva zmanjšanja možnosti koriščenja davčnih izgub iz preteklih
               let. Zaradi vsega povedanega v Poslanski skupini Slovenske demokratske stranke
               menimo, da je zakon primeren za nadaljnjo obravnavo. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>S tem smo končali s predstavitvijo stališč poslanskih skupin in pričenjamo splošno
               razpravo poslank in poslancev. Glede na to, da je prišlo kar nekaj zamenjav v zvezi z
               napovedano razpravo, vam sporočam, da so prvi trije razpravljavci mag. Dejan Židan,
               mag. Katarina Hočevar in Jožef Horvat.</p>
               <p>Izvolite, mag. Židan.</p>
            </sp>
            <sp who="SDZ6:ŽidanDejan">

               <speaker>MAG. DEJAN ŽIDAN (PS SD):</speaker>

               <p> Hvala, predsedujoča. Spoštovane poslanke in poslanci, spoštovani minister s
               sodelavci, lep pozdrav!</p>
               <p>Eno vprašanje je pomembno: Ali si lahko vsak minister, ko postane minister, zamišlja,
               da se je svet začel z njegovim imenovanjem, ali obstaja kontinuiteta? Govorim o
               ljudeh, ki, iščejo način, da preživijo sebe in svoje družine v Avstriji pa mogoče že
               kje drugje, zato ker niso mogli najti dela v Sloveniji. Ti ljudje so se v času
               Janševe vlade, ko je bil minister – žal, pokojni – dr. Bajuk, z državo dogovorili o
               načinu kompromisa. Na žalost ni bil izvršen do konca in ponovno so se s slovensko
               državo dogovorili o kompromisu, ki je pripeljal do tega, da so morali nekatere
               obveznosti poravnati za nazaj, in pa tudi, da so del dohodnine začeli plačevati v
               slovenski državni proračun – ta kompromis so sklenili s prejšnjo vlado. Sedanji
               minister, ki se mimogrede s predstavniki civilne iniciative še ni uspel sestati, ta
               kompromis, ki so ga sklenili, ne s konkretnim ministrom, ampak s slovensko državo,
               ponovno ruši. Predlagam, da tudi v imenu te države, ki ni nastala včeraj ali pa pred
               enim letom, ampak ima svojo zgodovino, spoštovani minister, ponovno razmislite. Tudi
               vi, spoštovana koalicija, ki ste bili del kompromisa in ste se z njim strinjali,
               ponovno razmislite, ali je prav, da ljudem vsako leto, vedno znova, ko se pojavi neka
               nova vlada, spreminjamo način življenja v tej državi, ali je to prav – po mojem to ni
               –, in najdite način, da ne bo življenje, ki so ga imeli do sedaj, ponovno v celoti
               spremenjeno.</p>
               <p>Pozivam vas, da tako kot se spodobi, da kot razumni politiki upoštevate to, kar se je
               dogovorila Pahorjeva vlada, da upoštevate tudi to, kar je dogovorila prejšnja vlada
               Janeza Janše, in tako tudi ravnate. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p> Hvala lepa.</p>
               <p>Mag. Katarina Hočevar.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p> Hvala za besedo. Spoštovani minister s sodelavci, kolegice in kolegi!</p>
               <p>Namen sprememb zakona o dohodnini je bolj transparentno in enako obravnavanje
               fizičnih davčnih zavezancev ter predvsem razbremenitev malih gospodarskih subjektov.
               Ti bodo, če se bodo prostovoljno vključili v sistem ugotavljanja davčne osnove z
               upoštevanjem normiranih odhodkov, deležni tako davčne kot administrativne
               razbremenitve, slednje me pri tej noveli zakona najbolj navdušuje.</p>
               <p>Po osamosvojitvi smo namreč Slovenci veljali za podjetniški narod. Imeli smo veliko
               število samostojnih podjetnikov in trdim, da smo predvsem samostojne podjetnike
               zadušili z neprivlačnim poslovnim okoljem in birokratizacijo. Verjamem, da je zakon
               dobra popotnica, da se bo čim več naših državljanov, tudi mladih z dobrimi idejami, z
               inovativnimi rešitvami, odločalo za pot, da si sami ustvarijo svoje delovno mesto.
               Veseli me, da se poenostavlja nadzor teh zavezancev, saj bo usmerjen le na pregled
               prihodkov. Verjamem, da bodo tudi ti ukrepi spodbudili gospodarsko aktivnost. Upam,
               da bo to tudi spodbuda za tiste subjekte, ki delajo v območju sive ekonomije – da
               začnejo legalno opravljati pridobitno dejavnost. Novelo zakona o dohodnini bom
               podprla, predvsem v prepričanju, da bo kanček pripomogla k mozaiku odpiranja novih
               delovnih mest in k bolj transparentni, enostavni zakonodaji, ki je bolj prijazna
               predvsem malemu podjetništvu. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Za gospodom Horvatom bodo na vrsti naslednji trije razpravljavci: Renata Brunskole,
               mag. Andrej Šircelj in mag. Ivan Vogrin.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovani kolegice in kolegi, spoštovani gospod
               minister!</p>
               <p>Kot sem že napovedal, moja razprava bo šla v smeri iskanja pravične rešitve za tiste
               naše državljane in državljanke, ki delajo v sosednjih državah, mislim predvsem na
               približno 12 tisoč državljanov, ki delajo v sosednji Avstriji. Zakaj pravzaprav gre?
               Morda kolegice in kolegi vsega ozadja tudi ne poznajo. Nekaj je bilo danes že
               povedanega. Mislim pa, da sva bila prav s kolegom mag. Šircljem zraven od vsega
               začetka. Moram reči, da sem razočaran, da do današnjega dne ni prišlo do sistemske
               rešitve na tem področju.</p>
               <p>Najprej moram vzeti ministra v bran. Prej je bilo povedano, da se ni uspel sestati s
               Civilno iniciativo Apače – kolikor je meni znano, je minister Civilno iniciativo
               Apače sprejel. Prav tako smo se s to civilno iniciativo včeraj sestali tudi
               predstavniki koalicijskih poslanskih skupin.</p>
               <p>Dohodki iz delovnega razmerja, ki jih rezidenti dosežejo z opravljanjem zaposlitve
               zunaj Slovenije, so v skladu s konceptom svetovnega dohodka iz leta 2005 – naj
               spomnim, da smo 1. maja 2004 vstopili v Evropsko zvezo – obdavčeni tudi v Sloveniji.
               Ker so ti dohodki obdavčeni tudi v državi, v kateri so doseženi, pride do dvojne
               obdavčite, ki se odpravlja tako, da se dohodnina odmerjena po slovenskih predpisih
               zmanjša za dohodnino, plačano v drugi državi. Zmotno je, ko nekdo pravi, da naši
               delavci zaposleni v Avstriji, dnevni migranti, plačajo dvojni davek. To ni res.
               Pravkar sem pojasnil, za kakšen princip obdavčitve gre. Problem je pa v tem, da je v
               Avstriji znesek zaslužka na letni ravni relativno visok – tisti znesek, ki ni
               obdavčen in zato pri nas prihaja do dodatne obdavčitve. Ti delavci ne plačujejo
               akontacije, potem je pa bridko spoznanje, ko morajo ti delavci na koncu leta oziroma
               pri obračunu dohodnine plačevati relativno visoke zneske.</p>
               <p>Leta 2005 sem se prvič sestal s predstavniki civilne iniciative, in sicer v Apačah, v
               športni dvorani. Takrat sem imel nasproti okoli 700 delavcev. Danes lahko rečem, da
               nimam nič proti tem ljudi, ampak da smo vsi skupaj, v želji po iskanju sistemske
               rešitve. Z njimi se tudi večkrat sestajam – zadnja tri leta ne, ker nisem bil
               pomemben in nisem imel nobenega glasu v tem državnem zboru. Zadeva se je začela
               reševati s konvencijo med Republiko Slovenijo in Republiko Avstrijo o preprečevanju
               dvojne obdavčitve. Iz meni nepojasnjenih razlogov je ta konvencija obstala v predalu.
               Zakaj? Odgovora na to vprašanje nimam, mislim pa, da je to prava smer, v kateri
               moramo iskati rešitev za te delavce. Rad bi v imenu civilne iniciative Apače oziroma
               v imenu teh dnevnih migrantov povedal, da želijo plačevati davke tudi v Sloveniji, da
               ne bežijo od tega. Seveda, primerno višino. Kje je moja kritika? Moja kritika je v
               tem, da na eni strani govorimo o 10 do 12 tisočih delavcev, ki delajo v Avstriji, iz
               podatkov, ki smo jih dobili od Ministrstva za finance, pa je število zavezancev teh
               delovnih migrantov, ki je uveljavilo olajšavo 7 tisoč 400 evrov, samo 1 tisoč 560.
               Logično sklepam, da to pomeni, da ostali ne plačujejo nobenega davka v Sloveniji.Gre
               za to, da najdemo sistemsko rešitev. Ta bo dobra za državljane, ki so si našli delo v
               Avstriji – in hvala bogu, da so si ga našli –, in bo dobra tudi za Slovenijo. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Renata Brunskole.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Hvala lepa. Prav lepo pozdravljeni!</p>
               <p>Tudi sama bom v prvi obravnavi podprla spremembo zakona, čeprav ne morem reči, da so
               vse rešitve takšne, da bi se lahko z njimi v celoti strinjala. Davki so
               najpomembnejši vir javnofinančnih prihodkov. Davek od dohodka fizičnih oseb – to je
               dohodnina – je, poleg davka na potrošnjo DDV in prispevkov za socialno varnost, eden
               od tako imenovane velike trojice davkov, ki polnijo državni proračun. Pri spremembi
               zakona je govora o dveh pristopih obdavčenja dohodka fizičnih oseb. Pri celovitem
               pristopu se vsi dohodki obravnavajo enako, se seštejejo, na dobljeno vsoto pa se
               aplicira določena davčna stopnja. Pri cedularnem pristopu pa se različni viri dohodka
               obdavčujejo različno. Davčni sistemi temeljijo načeloma na celovitem pristopu, vendar
               jih ima večina prikrito cedularnost. To vnaša v sistem različno priznavanje
               normiranih stroškov pri pridobivanju posameznih vrst dohodkov. Limit prihodkov iz
               opravljanja dejavnosti, o katerem govori tudi predlog dopolnitve in spremembe zakona
               o dohodnini, se zvišuje iz 42 tisoč na 50 tisoč evrov. Če želimo spodbuditi obrt,
               samostojno podjetništvo in delovanje malih podjetij, bi morali v zvezi z višino praga
               še razmisliti, preučiti, saj je prag kljub zvišanju še vedno, po naši oceni in tudi
               po moji oceni, prenizek. Pravijo, da stremimo k administrativni razbremenitvi davčnih
               zavezancev, malih podjetnikov, vendar so v glavnem, kot pravimo, mali podjetniki
               mojstri in poznavalci svojega obrtno-podjetniškega področja, administracija pa jim v
               danem trenutku predstavlja preveliko časovno obremenitev. Torej smo za
               administrativno razbremenitev, manj papirologije kot pravijo obrtniki. Ne moremo pa
               mimo dejstva, da bi si želeli bolj celovit pristop pristojnega ministrstva in vlade
               pri pripravi davčne zakonodaje, da ne bi prihajalo, poleg spodbujanja podjetništva,
               do iskanja zakonskopravne in davčne praznine, ko podjetniki preračunavajo in iščejo
               statusno obliko največje davčne ugodnosti in zato izvajajo statusna prilagajanja.
               Spremembe naj bi prinesle povečanje sredstev v proračunu, 23 milijonov evrov, čeprav
               bo prihodek na področju samih pavšalnih davkov na področju dohodnine v letu 2013,
               znižan za 2,3 milijona evrov. Znižuje se posebna olajšava za migrante, tudi za
               dohodke rezidentov, ki se izobražujejo in imajo status dijaka ali študenta – za
               dohodke za opravljeno začasno in občasno delo na podlagi napotnice pooblaščenih
               organizacij ali zavodov za zaposlovanje, ki opravlja dejavnost posredovanja dela
               dijakom, na raven polovice sedanje splošne olajšave. Ob tem ne morem mimo tega, da bi
               marsikatero vprašanje tudi na tem področju, tudi na področju plačevanja davkov ter
               transparentnosti in konsistentnosti, rešili že v lanskem letu s sprejemom zakona o
               malem delu in študentje ne bi ,tako kot včeraj, prišli pred Državni zbor z
               nakupovalnimi vozički.</p>
               <p>V skladu z določenim nadaljevanjem oziroma konsistentnostjo priprave zakonodaje se
               administrativna razbremenitev predvideva tudi na področju kmetijske dejavnosti. S
               prenosom zadeve v leto 2014, ko naj bi sprejeti ukrepi začeli veljati, in s prenosom
               zadeve s knjigovodenjem na področju kmetijstva oziroma tovrstnimi spremembami na leto
               2014, je ministrstvo to zadevo dejansko samo – kot je bilo predstavljeno že danes v
               stališčih – preložilo na kasnejše obdobje. Prav bi bilo, da bi se bili pri pripravi
               davčne zakonodaje pripravljeni več pogovarjati s posameznimi dejavniki posameznih
               dejavnosti in jih poslušati. V mislih imam tako področje kmetijstva, bornico, kmete,
               kot tudi področje obrtništva, podjetništva in ostalih zadev. Prišli bomo tudi do
               naslednjih davkov, ko bomo govorili o DDV in tako dalje, in očitno se tudi na tem
               področju s posameznimi zbornicami, predstavniki obrtnikov, podjetnikov, kmetov,
               premalo pogovarjamo. Tukaj bo prišlo do nezadovoljstva in bojazen je, kar sem v eni
               od razprav že govorila, da bomo ugotavljali še večjo stopnjo brezposelnosti, da tudi
               s tovrstno spremembo davčne zakonodaje ne bomo prišli na povečanje zaposlovanja na
               nova delovna mesta, ampak ravno obratno. Podprla bom ta zakon o dohodnini v prvi
               obravnavi, vendar bom v naslednjih dobro razmislila, ali ne bo šel v škodo tistim, ki
               se samozaposlujejo, ki jim sprememba zakonodaje pomembno vpliva tudi na preživetje,
               na obstoj.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Andrej Šircelj, naslednji trije za njim pa so gospod mag. Ivan Vogrin, mag.
               Majda Potrata in mag. Damjana Petavar Dobovšek.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo. Vsem lep pozdrav!</p>
               <p>S spremembo zakona o dohodnini dajemo fizičnim osebam, samostojnim podjetnikom,
               kmetom, tistim, ki oddajajo nepremičnine v najem, določene signale. Določene signale
               o tem, kako delovati na trgu, kako se obnašati na trgu in kako na trgu poslovati
               tako, da bodo čim uspešnejši. Poleg tega dajemo določene signale tudi določenim
               skupinam, kot so študentje, delovni migranti, o tem, kaj lahko v prihodnje
               pričakujejo in kaj s temi signali njim dejansko dajemo. Prvo, kar bi rad poudaril,
               je, da vsaka država v Evropski uniji to ureja popolnoma samostojno, da glede tega ni
               nobenih evropskih direktiv, razen morda obrestna direktiva, ki se deloma nanaša tudi
               na fizične osebe. Vse ostalo delajo države, tako kot želijo. Tukaj upoštevajo
               predvsem finančne, gospodarske, socialne, kulturne značilnosti posamezne države. Če
               govorimo o osebnem davku in o določenih signalih, potem tukaj dajemo signal
               podjetnikom, predvsem tistim, ki bodo začeli na novo, da bodo lažje začeli. Tisti
               podjetniki, ki bodo imeli stroške oziroma odhodke manjše od 70 %, bodo še kako
               zainteresirani za pavšalno obdavčitev, kajti tam je 70 % sigurno zagotovljeno. Tisti,
               ki imajo večje odhodke, bodo šli v tem primeru še vedno na knjigovodenje in tudi
               ugotavljanje teh odhodkov in dobička. Vedeti je treba, komu dajemo določen signal,
               ali so to predvsem storitvene dejavnosti, svetovalne dejavnosti, ali morda tudi
               katere druge, in kaj bi se v tem primeru dalo spremeniti; kakšen vpliv bi to imelo na
               podjetništvo, če bi se cenzus, ki je zdaj povišan iz 42 tisoč evrov na 50 tisoč
               evrov, še povečal. Tistim, ki nepremičnine oddajajo v najem, tudi pri davkih
               priznamo, da oddajajo oziroma pridobivajo dohodke iz naslova premoženja in bodo
               zapadli v cedularno obdavčitev. Študentsko delo bo bolj obdavčeno, ker potrebujemo
               finančne prihodke, država potrebuje finančne prihodke, in ta poseben status se bo
               omejil in verjetno bo šla stvar naprej v tej smeri.</p>
               <p>Tukaj so še tako imenovani delovni migranti, tedenski, dnevni migranti, ki ne delajo
               samo v Avstriji, delajo tudi v Italiji in verjetno tudi v drugih državah. Okoli tega
               je precej nejasnosti. S tem predlogom zakona se ukinja njihova olajšava, pri tem pa
               ni preučeno naslednje: prvič, govori se tudi v obrazložitvi, da se davek poračunava,
               če pride do dvojne obdavčitve. Po mojih informacijah je treba pogledati pogodbo o
               izogibanju dvojne obdavčitve z Avstrijo, kjer ima Avstrija za svoje delavce, ki
               delajo v tujini, navedeno metodo izvzetja. Kar z drugimi besedami pomeni, da
               Avstrijci, ki delajo v Sloveniji in dobivajo dohodke iz Slovenije, za te dohodke v
               Avstriji niso obdavčeni. Pri nas za Slovenijo, po mojih informacijah – morda se je v
               zadnjih trenutkih kaj spremenilo –, pa temu ni tako in v zvezi s tem se je že leta
               2006 zaprosilo avstrijsko finančno ministrstvo, se je do leta 2008 pogajalo, vendar
               ne vem, če se je kaj izpogajalo in kakšne so bile želje. Po mojih informacijah s
               strani Avstrije ni bilo nobenih zadržkov, več zadržkov je bilo v tistem času morda
               celo s strani Slovenije. Ta zadeva je tukaj nedorečena. Namreč, govorimo o sistemski
               rešitvi – Avstrija, Nemčija in tudi ostale države za svoje davčne zavezance to
               urejajo s sporazumom o izogibanju dvojni obdavčitvi. Zato bi bilo treba, preden se
               takšna olajšava odpravi, to preučiti in po mojem mnenju tudi urediti s pogodbo.
               Drugače podpiram to, da gre zakon v nadaljnjo obravnavo. Vsekakor pa ni treba, da se
               ti pogoji spreminjajo na način, ki ni v navadi v državah, s katerimi delamo sporazume
               o izogibanju dvojne obdavčitve. To bi bilo treba dopolniti tudi v obrazložitvi in v
               mednarodni primerjavi, kjer govorimo o tem, da Avstrija nima posebnih rešitev za to,
               ima pa, po mojih informacijah – niso 100 %, so pa precej gotove –, posebne rešitve v
               sporazumu o izogibanju dvojne obdavčitve . Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Kolega Vogrina ni z nami.</p>
               <p>Na vrsti je mag. Majda Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovani gospod minister s sodelavcema,
               poslanke in poslanci!</p>
               <p>Že v mnenju poslanske skupine je bilo povedano, da bomo Socialni demokrati v prvem
               branju temu zakonu nasprotovali. Sama pa bi želela povedati, iz katerih razlogov bom
               nasprotovala temu zakonu. Oprla se bom samo na eno točko predlaganih sprememb, ki pa
               so zame bistvene. Glede na svoje dosedanje delo in spremljanje zakonodaje, pa tudi
               problemov, ki se v slovenski družbi povezujejo s poznim osamosvajanjem mladih –
               zaslediti je bilo mogoče, da je reševanje stanovanjskega problema eden osrednjih
               problemov mlade generacije. Če to povežem z dejstvom, da je v strukturi lastništva in
               v primerjavi z najemništvom v Sloveniji lastnikov stanovanj neverjetno veliko – za
               evropsko statistiko celo enormno veliko –, bi bilo za marsikatero mlado družino ali
               mladega človeka ugodneje, da bi se lahko odločil za najem stanovanja, če bi lahko
               stanovanje najemal po sprejemljivi ceni. Menim namreč, da je kreditiranje mladih
               družin lahko zvezano tudi z znižano kakovostjo življenja mladih družin, zato ker
               morajo velik del svojih prihodkov odmerjati ali odvajati za povračilo stanovanjskih
               kreditov. To je situacija, v kateri smo se znašli. Ne rečem, da v slovenskem prostoru
               ni mogoče zaslediti tudi zahtev po spremembi stanovanjskega zakona in iskanja kakšnih
               drugih rešitev. Zadnjo takšno rešitev vidim v zadružništvu, ki je v slovenski prostor
               vpeljana po švicarskem modelu. Ampak kakšne učinke in kakšen obseg bo imelo
               zadružništvo pri urejanju stanovanjskih problemov, bo pokazal čas. Zaenkrat tega ni.
               Če izhajam iz veljavne zakonodaje, ki je bila urejena zdaj – da so bili dohodki od
               najema obdavčeni po načelu davčne pravičnosti, kar pomeni glede na zmožnost
               plačevanja davka –, bi se mi zdelo, da je za tisto, kar sama vidim kot problem, to
               ustrezna rešitev. Morebiti bi se dalo, če bi pristali na cedularno obdavčitev,
               slediti tudi finskemu modelu, po katerem pri ceduralni obdavčitvi uvaja tri
               diferencirane stopnje. Vsekakor je pa v zadnji konsekvenci žrtev dviga vedno končni
               uporabnik. To pa je najemnik. Zato ker se bo najemodajalec vedno po neki poti že
               znašel, tako da bo povišane stroške davka prevalil na najemnika. Zdi se mi, da
               nikakor ne morem pristati na to, da dajemo podjetnikom morebiti nek signal. Ja, če je
               oddajanje nepremičnin podjetniška dejavnost. Ampak treba se je vprašati, zakaj je
               potem treba na isto raven dati tudi tiste, ki imajo možnost oddajati samo eno
               nepremičnino in je to samo del prihodka tistega, ki nepremičnino oddaja – ni pa to
               njegova osnovna dejavnost. S tega vidika na tako predlagano rešitev ni mogoče
               pristati. Mogoče bi bilo najti kakšno drugačno. Tako kot je pa predlagano, je pa zame
               nesprejemljivo, zato ne mislim zakona v prvi obravnavi podpreti. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Damjana Petavar Dobovšek. Za njo so Alojzij Potočnik, Janko Veber in Marija
               Plavčak.</p>
            </sp>
            <sp who="SDZ6:DobovšekPetavarDamjana">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala, predsedujoča, za besedo. Menim, da sta kolega in vsi razpravljavci pred menoj,
               predvsem pa kolegica Patricija Šulin in kolega mag. Andrej Šircelj, že natančno
               obrazložili razloge, zakaj je ta novela primerna za nadaljnjo obravnavo. Ker mi
               primanjkuje časa, se bom morebiti oglasila v preostanku časa, kasneje. Hvala lepa.
            </p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala.</p>
               <p>Gospod Alojzij Potočnik.</p>
            </sp>
            <sp who="SDZ6:PotočnikAlojzij">

               <speaker>ALOJZIJ POTOČNIK (PS PS):</speaker>

               <p>Hvala za besedo.</p>
               <p>Eden ključnih davčnih zakonov, in to je nesporno, zakon o dohodnini, temelji na
               premisi, da se posamezniki, gospodarski subjekti, institucije in drugi v družbi, v
               medsebojnih odnosih obnašajo v okvirih nekih splošno sprejetih norm, tudi etičnih, če
               hočete. To je nujno za neko družbeno kohezijo. Verjetno je nedaleč od resnice tudi
               trditev, največkrat uporabljena mantra sodobnega podjetništva, da je dovoljeno vse,
               kar ni prepovedano.</p>
               <p>S te točke si bom v tej splošni razpravi dovolil, da relativiziram in problematiziram
               nekatera izhodišča, ki jim je sledil predlagatelj pri ureditvi pavšala. Po posameznih
               panogah dejavnosti bi verjetno dokaj kmalu ugotovili, da je težko ločiti dejavnosti,
               pri katerih je pavšalna obdavčitev smotrna, od dejavnosti, za katere ta ni primerna.
               Na primer, pavšalna obdavčitev odvetnikov, notarjev, zobozdravnikov in tako dalje bi
               bila neprimerna, saj le-ti v večini primerov dosegajo visoke prihodke in izkazujejo
               bistveno večjo osnovo za dohodnino, kot pa druge dejavnosti. Če bi pavšalno
               obdavčitev poskušati določiti različno glede na vrsto dejavnosti, se poraja vprašanje
               pravilnosti določitve osnove za dohodnino in tudi pravilnosti uvrstitve posameznega
               zavezanca glede na klasifikacijo dejavnosti. Prvi problem se pojavlja že pri
               prihodkih. Tu je evidenca prihodkov problematična in iz nadzorstvenega izkustva je
               pravzaprav znano, in to ni nobena skrivnost, da so davčni zavezanci nagnjeni k utaji
               prometa, da so nagnjeni k davčnemu prilagajanju – nekateri več, nekateri nič,
               nekateri mnogo, različno. Zaradi navedenega težko govorimo o klasični pavšalni
               obdavčitvi, ki je veljala pred prvo uvedbo dohodnine v naš sistem. Morali bi določiti
               le pavšalno najnižjo davčno obveznost, ki bi jo zavezanec, ki opravlja dejavnost,
               moral plačati – povdarjam besedo moral –, pred tem pa bi morali zagotoviti določeno
               stopnjo realnosti izkazovanja odhodkov.</p>
               <p>Podatki o odhodkih kažejo na dejstvo, da ne gre le za nepravilno prikazovanje
               prihodkov, kar sem že prej omenil, temveč da so tudi pri odhodkih, celo znotraj
               posameznih panog, velike nelogičnosti in vrsta neprimerljivosti. Pri samostojnih
               podjetnikih je razvidno, da samo nekaj panog, nekaj poklicev, lahko jih tudi omenim –
               to so zobozdravniki, računovodje, športniki, notarji, zdravniki in odvetniki –,
               tistih, ki izkazujejo manj kot 70 odstotkov odhodkov v prihodkih, vse ostale
               dejavnosti pa več, in sicer, je povprečen delež odhodkov v prihodkih verjetno kar
               preko 90 odstotkov. Opisano je posledica, lahko si predstavljate, neevidentiranih
               prihodkov in nepravilno oziroma previsoko izkazanih odhodkov. Zaradi velikega števila
               zavezancev se to zelo težko nadzira oziroma se nadzira pravzaprav – to vemo tisti, ki
               smo v tem poslu delali – samo v neznatnem obsegu, ki ne more bistveno vplivati na
               splošno stanje na tem področju.</p>
               <p>Naj grem še na mikropodjetja. Delež odhodkov v prihodkih pa je še večji pri
               mikropodjetjih, predvsem tistih, ki ne zaposlujejo delavcev. Povprečen delež odhodkov
               v prihodkih mikropodjetij brez zaposlenosti se giblje med 95 in 100 odstotki. Z
               drugimi besedami, kolegice in kolegi, davka tu ni nič. Ta podjetja ustvarjajo
               predvsem izgube. V razmislek, kaj bi bilo, če bi za vse samostojne podjetnike in
               mikropodjetja določili najvišji odstotek odhodkov, ki so davčno priznani, glede na
               dosežene prihodke, in sicer v razponu od 50 do 80 odstotkov glede na vrsto
               dejavnosti. To je problem, ki sem ga na začetku omenjal. V ta odstotek se ne bi
               vštevale izplačane plače in plačane predpisane dajatve, ki so povezane z njimi. S tem
               bi, po mojem mnenju, močno stimulirali zavezance k zaposlovanju delavcev in
               plačevanju dajatev, kar je bržčas sprejemljiv cilj ekonomske politike, tudi te vlade,
               vsake vlade, ki bi prišla. Razpone bi lahko določili v sodelovanju z Gospodarsko
               zbornico, z Obrtno zbornico, glede na vrsto dejavnosti in že obstoječe normative, ki,
               verjamem, tudi za Ministrstvo za finance niso skrivnost. Tako bi lahko, recimo,
               rekli, da najvišji odstotek odhodkov v prihodkih ne bi smel presegati 80 %. Po
               vedenju je podobna ureditev tudi v sosednjih državah, tudi tistih, ki so bile že
               danes omenjene.</p>
               <p>Če zaključim, Vlada se je torej pri pavšalu odločila za eno najenostavnejših, bi
               rekel, celo elegantnih rešitev. To drži. Drži pa tudi, da ima vsak stil svojo ceno.
               Rešitev ni optimalna z vidika ekonomske sposobnosti in tudi z vidika obsega pobranih
               davkov. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Janko Veber, za njim Mirko Brulc, Samo Bevk in Marjana Kotnik Poropat.</p>
            </sp>
            <sp who="SDZ6:VeberJanko">

               <speaker>JANKO VEBER (PS SD):</speaker>

               <p>Hvala.</p>
               <p>Samo na kratko želim opozoriti, da smo zahtevali splošno razpravo tudi iz razloga, da
               lahko Vlada dodatno razmisli o svoji odločitvi, ko želi ukiniti posebno davčno
               olajšavo čezmejnim migrantom. Če se to zgodi, lahko pričakujemo, da se bodo mnogi
               raje prijavljali v tujini in v celoti plačevali davke tam. Slovenija bo v tem primeru
               ostala tako brez davkov kot tudi brez svojih državljanov. Ne nazadnje, problem
               obdavčevanja najemnin na način, da tudi tisti, ki imajo zelo veliko količino
               stanovanj, plačujejo skorajda enak davek kot tisti, ki imajo mogoče stanovanje, dve,
               in poskuša nekako iz meseca v mesec preživeti, je po našem mnenju krivično.</p>
               <p>Zato tega zakona sam ne podpiram in upam, da bo po splošni razpravi prišlo do
               dodatnega razmisleka pri Vladi in ne bo vztrajala pri teh, po našem mnenju, zelo
               krivičnih rešitvah. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Mirko Brulc.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Glejte, mlade družine silimo v nakup stanovanja, in to je slaba napoved za vse tiste,
               ki si želijo urediti stanovanjski problem. Namesto da bi jim omogočali čim cenejši
               najem stanovanja – vemo, da imamo veliko stanovanj po Sloveniji, da je pa veliko
               mladih družin, ki si ne morejo privoščiti nakupa in potem živijo pri starših. Morali
               bi spodbujati oddajanje stanovanj z zakonodajo, ki lastnikov stanovanj ne bi silila v
               oddajo na črno. Dogaja se nam, da je nek del najemnine priznan, kar je javno
               objavljeno in se iz tistega plačuje tudi dohodnina, ostalo pa je skrit prispevek
               podnajemnika. Ne nasprotujem cedularni obdavčitvi, sem pa proti ukinitvi progresivne
               obdavčitve dohodkov od najemnin. S tem delamo napako in zopet protežiramo bogate.</p>
               <p>O mejnih migrantih pa samo toliko – povsod, Slovenija je majhna, mejimo na bogatejše
               države. Ker grozi, da bi se Slovenke in Slovenci lahko zaradi nekih boljših pogojev
               življenja na oni strani meje izselili, je to izjemna škoda za slovenski živelj.
               Bodimo previdni in rešimo ta problem. Trenutno pa gre za problem z državo Avstrijo
               oziroma državljanov, ki živijo ob avstrijski meji. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Samo Bevk. Ker so določeni poslanci odsotni, bom povedala, kako si sledijo
               naprej: gospa Marjana Kotnik, gospod Jože Tanko in potem Ivan Hršak, ker vidim, da je
               tukaj. Ne. Potem pa Matevž Frangež, če bo ostalo še kaj časa.</p>
               <p>Gospod Samo Bevk, izvolite.</p>
            </sp>
            <sp who="SDZ6:BevkSamo">

               <speaker>SAMO BEVK: (PS SD):</speaker>

               <p>Hvala lepa gospa podpredsednica. Spoštovani zbor!</p>
               <p>Kot so že nekateri omenili, je bilo na podlagi obstoječe zakonodaje urejeno tako, da
               so bili dohodki od najema obdavčeni po načelu davčne pravičnosti, kar pomeni glede na
               zmožnost plačevanja davka. Zdaj Vlada uvaja enotno davčno stopnjo. Časa za kakšno
               daljšo razpravo je zelo malo, vendar bi ob spremljanju današnje razprave v Državnem
               zboru, pričakoval, da bi se tudi minister za finance, gospod Šušteršič, odzval,
               komentiral in odgovoril na dileme, ki so bile tukaj postavljene. Spomnimo se prej,
               kako je predsednik Državnega zbora pohvalil enega ministra, ker je aktivno sodeloval
               in to pričakujem tudi od ministra za finance. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Torej naslednji, ki je tukaj in ima še čas, je gospa Patricija Šulin.</p>
            </sp>
            <sp who="SDZ6:ŠulinPatricija">

               <speaker>PATRICIJA ŠULIN (PS SDS):</speaker>

               <p>Predsedujoča, hvala za besedo.</p>
               <p>Mogoče bi samo pokomentirala dileme in pomisleke, ki jih imate v zvezi z dajanjem
               nepremičnin v najem. Moje mnenje je, da kdor oddaja nepremičnino v najem,
               premoženjsko gledano zagotovo ni reven. Če oddajaš nekaj v najem, potem sam živiš
               nekje drugje. Če stanovanje oddajaš, imaš še eno stanovanje ali pa imaš stanovanjsko
               hišo. To je gotovo. V razdelitvi časa bom še kaj več povedala o utajah na tem
               področju, ki gredo včasih v škodo teh, ki oddajajo stanovanje v najem.</p>
               <p>Glede dviga praga do 50 tisoč evrov za vstop v sistem normiranih odhodkov, bi želela
               povedati, da je bilo po sedanjem sistemu, ko je bil ta prag 42 tisoč evrov, teh
               zavezancev okrog 95 tisoč. Z dvigom praga na 50 tisoč evrov bomo zajeli bistveno
               širši krog teh zavezancev in to pomeni administrativno olajšanje tudi v smislu, da ti
               zavezanci ne bodo imeli stroškov računovodskih storitev. To sta dva ukrepa, ki se
               potem po cedularni obdavčitvi štejeta kot dokončni davek. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Zdaj pa še predlagatelj, dr. Janez Šušteršič.</p>
            </sp>
            <sp who="SDZ6:ŠušteršičJanez">

               <speaker>DR. JANEZ ŠUŠTERŠIČ:</speaker>

               <p>Hvala za besedo.</p>
               <p>Poslušal sem vse te diskusije. Sproti nisem komentiral, zato ker so bile diskusije
               takšne, da ni bilo nekih potreb po neposrednih replikah, hkrati pa se mi je zdelo
               smiselno poslušati in potem komentirati vse skupaj.</p>
               <p>Jasno je, kaj so glavna vprašanja – okoli dnevnih delovnih migrantov. O tem je bilo
               največ besede. Najprej bi potrdil to, da smo se s predstavniki civilne iniciative že
               sestali. Ugotovljeno je bilo, da gre za neko staro zgodbo – to je povsem jasno –, da
               je šlo za različne poskuse reševanja tega, najprej z mednarodno pogodbo. Ne vem,
               zakaj do tega ni prišlo, to je bilo že pred leti ustavljeno in potem je bila uvedena
               ta dodatna olajšava v dohodnini. Nekako splošno mnenje je bilo, da je to nesistemska
               rešitev, da bi bilo bolje, če bi našli kakšno drugačno, tudi sicer je ta rešitev v
               ustavni presoji. Ustavne presoje verjetno ne bo letos. Če bo negativna, pomeni, da
               ostanemo brez tega, ne da bi imeli pripravljeni neko drugo rešitev. Predlagali smo,
               glede na to, da se skupaj zavedamo problema, da morda tudi predstavniki civilne
               iniciative – to niso samo tisti, ki delajo čez mejo, ampak tudi tisti, ki so po
               stroki davčni strokovnjaki –predlagajo neke drugačne rešitve, da pridemo do nekega
               kompromisa. Dejstvo je, da je v zakonu o dohodnini težko imeti neko določbo, ki
               posebej izvzema samo nek dohodek, glede na to, kje je pridobljen. Izvzema ga pa v
               resnici zato – in mislim, da si moramo biti na jasnem –, ker je obremenitev dela v
               Sloveniji previsoka. To rešujemo. Žal zaradi finančne situacije tega ne moremo
               reševati hitreje. Predlagali smo tudi spremembe davčne lestvice, kjer nekoliko
               širimo, kolikor je to pač glede na finančne učinke možno, mejo srednjega davčnega
               razreda. To je pomembno, ker večina ljudi od tistih, ki prijavljajo te dohodke – tu
               civilna iniciativa govori o 12 tisoč ljudeh, mi imamo tisoč 500 teh ljudi v davčni
               evidenci, zadnji podatki so iz leta 2010. Ti dohodki bi se morali prijavljati
               mesečno, ampak ne bi šel v to. Večina teh ljudi, več kot polovica, prejema dohodke v
               višini od ene do dveh povprečnih slovenskih plač. To niso tako nizki dohodki. S
               takšnimi dohodki, recimo, visoko izobražen človek v Sloveniji, visoko izobražena
               oseba v povprečju prejema 1,6 povprečne plače. Dohodki pri mnogih teh ljudeh so
               primerljivi z relativno dobrimi dohodki – poudarjam relativno – v Sloveniji. So pa ti
               za naše razmere relativno dobri dohodki bistveno bolj obremenjeni kot so obremenjeni
               v Avstriji. Obstajata dva razloga za to. En razlog je zelo visoka splošna olajšava v
               primerjavi z našo, ki je v Avstriji. Drug je pa bistveno večja stisnjenost razredov
               pri nas. Pri nas imamo navado davčne razrede določati glede na povprečno plačo. Pri
               nas obstaja velika kompresija, v praksi je pa zelo malo ljudi, ki pridejo čez dve ali
               čez tri povprečne plače, Čeprav ves čas kažemo s prstom za njimi, bi vas spomnil, ko
               smo uvajali 50-odstotno stopnjo pri dohodnini, kako malo ljudi in kako majhen
               finančni učinek smo lahko s tem dosegli ravno zaradi te stisnjenosti plač in plačnih
               razmerij v Sloveniji. To so problemi, ki so se zelo jasno pokazali takrat, ko je bilo
               uvedeno načelo svetovnega dohodka in je bilo reševano, kot je bilo tudi zelo natančno
               opisano s strani poslanca Horvata. K temu ne bi več dodajal, razen tega, da neki
               pogovori potekajo. Tudi naša želja je, ne samo da ukinemo to olajšavo, ampak da
               najdemo rešitev, ki bi bila srednja pot, ki bi bila bolj sistemska, morda tudi v
               smislu izvzetij in tako naprej.</p>
               <p>Kar se tiče najemodajalcev, po novem bo efektivna stopnja – to je enostavno
               izračunati, obdavčitve pri najemu – 22 in pol odstotka. Ko smo iz podatkov, ki jih
               imamo, računali, kakšna je zdaj, koliko je obdavčen dohodek, davčna osnova za ta
               davek in koliko se od tega pobere, je pa ta efektivna stopnja 23,8 %, se pravi višja.
               Tukaj prihaja do tega, da je pri nekaterih manjša, vendar je manjša zato, ker gre ta
               dohodek v dohodninsko osnovo. To, prvič, ni sistemsko, ker ne gre za dohodek od dela,
               gre za dohodek od nekega premoženja, ki se daje v najem. Vsi drugi dohodki od
               premoženja, ki se daje v najem, so pri nas obdavčeni cedularno že kar nekaj let.
               Letos smo to stopnjo cedularne obdavčitve dvignili iz 20 na 25 odstotkov zaradi
               zahtev, da je treba bolj obdavčiti dohodke od kapitala, zlasti v času krize. Dividend
               obresti na tisoč evrov prodaje kapitalskih naložb – gre za takšne dohodke. In tu gre
               za nekaj podobnega. Pridružil bi se temu, da imajo ljudje, ki imajo nepremičnine, ki
               jih lahko oddajo v najem, neko premoženje, s katerim ustvarjajo nek dohodek. Medtem
               ko drugi ljudje z enakimi dohodki, morda iz drugih virov, tega nimajo. Davčni podatki
               kažejo, da je pri ljudeh, ki oddajajo premoženje v najem, v povprečju približno 20 %
               njihovega celotnega dohodka iz tega vira. Težko bomo našli primere, kjer bi bili
               ljudje eksistenčno odvisni od tega, da neko nepremičnino, v kateri ne živijo,
               oddajajo v najem. Mislim, da s to spremembo ne bo prišlo do tako dramatičnih posledic
               kot so bile omenjene.</p>
               <p>Kar se tiče študentov, tudi z njimi se pogovarjamo. Rad bi nekoliko orisal situacijo,
               politika do mladih je nekaj kompleksnega. Bil bi zelo vesel, če bi se tudi sicer več
               pogovarjali o položaju te generacije. Kaj pomeni ta olajšava, ki je danes? Predlagamo
               samo, da se razpolovi, ne da se ukine. Pomeni, da ima študent, ki dela, pravico do
               dvakratne olajšave kot jo imajo vsi drugi, ki delajo. Pri študentu, ki ga njegovi
               starši ali tista oseba, ki zanj skrbi, uveljavlja kot vzdrževanega družinskega člana,
               ta sprememba, ki jo predlagamo, pomeni, da bo imel še vedno neobdavčenih približno
               150 evrov zaslužka na mesec, kar verjetno za nekoga, ki ga vzdržujejo starši – ali pa
               vsaj trdijo, da ga vzdržujejo in imajo zaradi tega vzdrževanja določene ugodnosti pri
               dohodnini, tam uveljavljajo olajšavo – ni tako zelo malo. Pokrije že skoraj stroške
               najemnine ene sobice – na primer, če smo prej o tem govorili. Ta zakon ne preprečuje,
               da zaslužijo več. Pravi, da se bo od tistega, kar bo več kot 150 evrov oziroma
               dvanajstkrat toliko na leto, plačala 16 % dohodnina, kar v primerjavi z ljudmi, ki
               sicer delajo tudi priložnostna dela in tako naprej, in ki plačujejo, ali pa bi morali
               plačevati dohodnino, in takoj, ko presežejo tisto osnovno splošno olajšavo, ki jo
               imamo vsi, ni tako zelo slab položaj. Za študente, ki jih starši oziroma skrbniki ne
               uveljavljajo, ki jih nihče ne uveljavlja kot vzdrževane člane, vzdrževane osebe, pa
               ta sprememba pomeni, da bodo lahko neobdavčeno zaslužili toliko kot znaša bruto
               minimalna plača. Te študente sem danes tudi vprašal, kako lahko – in še vedno tudi po
               tej spremembi – takšno stvar utemeljijo nekomu, ki prav tako zasluži bruto minimalno
               plačo, pa od tega plačuje socialne in pokojninske prispevke, pa nekaj malega
               dohodnine, pa skrbi za otroke, pa morda skrbi za starše s tem istim dohodkom, medtem
               ko oni ta dohodek potrebujejo menda za financiranje študija. Drug problem je, da
               študent, ki dela toliko, da zasluži recimo 700 evrov na mesec, zelo verjetno potem ne
               zmore študirati toliko, da bi mu profesorji, ki resno opravljajo svoje delo, lahko
               priznali, da zna dovolj. Tukaj je gotovo upravičeno, da se te olajšave prilagaja. Nek
               pogovor s študentskim predstavnikom bo še naprej tekel. Vezan bo tudi na rešitve na
               nekaterih drugih področij, glede štipendij in drugih stvari, ki jih zadevajo.</p>
               <p>Zadnja stvar, o kateri je bilo tudi veliko govora, je uvedba pavšalne obdavčitve za
               podjetnike oziroma za osebe, ki opravljajo dejavnost v tem zakonu in v zakonu o
               dohodku pravnih oseb. Veliko je bilo razprav s strokovno javnostjo, tudi s kolegi,
               tudi, ko smo zakon pripravljali. Nekaj časa je bilo predstavljeno in na voljo na naši
               spletni strani. Kako to pravzaprav narediti? Bile so ideje, da bi postavili višjo
               mejo ne samo 50 tisoč. Najprej smo predlagali samo 60 % priznane stroške, potem je
               bila ideja, da bi šli morda celo na 80 – na koncu smo predlagali 70. Dilem je bilo
               kar veliko. Različne dejavnosti so v različnih položajih; nekdo ima velike stroške,
               nekdo ima nizke stroške. To bo verjetno zanimivo za dejavnosti, ki niso zelo
               kapitalsko intenzivne, kjer ni veliko investicij. Je pa res, da tiste dejavnosti, ki
               to imajo, pa imajo od letos naprej neomejeno investicijsko olajšavo, ker smo
               odpravili omejitve, imajo 40 % in ne več samo 30 % olajšavo, in tako naprej. Se
               pravi, da so tudi tam ugodnosti. Glede samega zneska 50 tisoč – to smo vezali na
               predlog, da se meja za obvezno vključitev v sistem davka na dodano vrednost dvigne do
               50 tisoč, kar pomeni, da se lahko nekdo odloči, da je pavšalist in tudi ni zavezanec
               za DDV; lahko se odloči, da je pavšalist in je tudi zavezanec za DDV; lahko se pa
               tudi ne odloči, da je pavšalist. Ocene so zelo različne, zlasti te prihranke pri
               administrativnih stroških je težko oceniti. Tukaj je pomembno dvoje. Eno je vodenje
               stroškov, evidenc, s katerimi dokazuješ davčno povišane stroške – ta strošek odpade
               in ta strošek je pri marsikomu, ki ga omenjam povezan s plačevanjem nekih
               računovodskih ali kakšnih podobnih storitev. Ni samo strošek dela, čeprav je tudi to
               pomembno, tukaj se porablja čas, ampak ima storitev tudi neko ceno, ki jo mora
               plačati. Druga stvar, ki je zelo pomembna; takšna davčna obveznost, ki je enkrat
               cedularno ugotovljena, je dokončna. Ne more se zgoditi, da nekdo pride čez tri leta
               in reče, da ti bo en račun vrgel iz stroškov ven in tako naprej. To je pomembno z
               vidika gotovosti, zlasti pri malih podjetnikih, ki nimajo te možnosti, nimajo teh
               rezerv, da bi lahko pokrili neke upravičeno ali neupravičeno naknadno ugotovljene
               davčne obveznosti – teh rezerv nimajo. Vesel sem, da ste to rešitev načelno podprli –
               v opoziciji s pripombami, ki so podobne dilemam, ki smo jih imeli tudi sami. Na koncu
               smo rekli: <q>"Dajmo to uvesti, poglejmo, kaj se bo zgodilo! Dajmo to spremljati."</q>
               Seveda bo zelo enostavno videti, koliko ljudi se bo za to odločilo, kaj se bo tam
               dogajalo z davčnimi prihodki, kakšna bo struktura po dejavnostih. Čeprav te podatki –
               nekdo ima glavno dejavnost, lahko pa v resnici počne tisoč in eno stvar. Ko bomo
               videli, kaj se dogaja, in če bomo videli, da ukrep ni dosegel svojega namena v
               celoti, bomo lahko to zelo hitro prilagodili. Važno je, da se ljudje začnejo
               navajati. Počakamo morda pol leta, da se vse te prilagoditve zgodijo, potem pa
               vidimo, ali je treba kaj korigirati. Glede na neko načelno razumevanje za ta ukrep,
               mislim, da ne bo problem, če bomo želeli relativno hitro popravljati in spreminjati
               na podlagi podatkov. Danes smo v situaciji, ko ne moremo točno in vnaprej predvideti,
               kako se bo kdo na to odzval. Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Vsi prijavljeni razpravljavci, ki ste želeli besedo, ste jo dobili. Ker pa čas za
               razpravo ni potekel, sprašujem, ali želi še kdo razpravljati na podlagi prvega
               odstavka 71. člena. Vidim roke, zato odpiram prijavo. Prosim, prijava teče.</p>
               <p>Mag. Damjana Petavar Dobovšek, prosim.</p>
            </sp>
            <sp who="SDZ6:DobovšekPetavarDamjana">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala, predsedujoči, za besedo. Lep pozdrav vsem skupaj!</p>
               <p>Ta vlada se je skupaj s koalicijo odločila, da bo pripravila ugodno poslovno okolje
               za mala podjetja, samostojne podjetnike, obrtnike in tudi kmete, ki se ukvarjajo z
               osnovno kmetijsko in gozdarsko dejavnostjo, in da bo naredila ugodno davčno okolje,
               ki bo predvidljivo in ki bo omogočalo tem zavezancem manj administrativnih bremen. In
               to s tem zakonom tudi dela. Osredotočila bi se predvsem na največjo spremembo, ki je
               vsebovana v tej novi pavšalni obdavčitvi, in slišali smo že, da je limit za vstop v
               sistem pavšalne obdavčitve 50 tisoč evrov in je vezan tudi na dvig vstopa v sistem
               DDV. Vstop je preprost, s priglasitvijo, in tudi izstop je preprost, s prostovoljnim
               izstopom na podlagi vloge davčnega zavezanca. Pri vstopu s priglasitvijo je pomembno,
               da gre za samodejno podaljševanje. Uvaja se tudi ugotavljanje prihodkov po principu
               obračunane realizacije za fizične osebe, ki ugotavljajo davčno osnovo z upoštevanjem
               normiranih odhodkov, in sicer zato, da ob njihovem nastanku ne pride do njihovega
               neupoštevanja ali dvakratnega upoštevanja. Na ta način je dohodek, ki je obdavčljiv,
               tudi predvidljiv, tako za davčnega zavezanca, kot tudi za državni proračun. Vedno
               imamo 30 % davčno osnovo, ki je obdavčena cedularno s fiksnim davkom 20 %, to pomeni
               predvidljivost za davčnega zavezanca in tudi predvidljiv priliv v državni proračun.
               Po podatkih davčnih obračunov akontacije dohodnine o dohodku iz dejavnosti iz leta
               2010, je bilo 60 tisoč zavezancev, ki so oddali obračun in so imeli računovodsko
               priznane prihodke do 50 tisoč evrov. Vsi, razen 15 tisoč zavezancev, so izkazovali
               pozitiven rezultat, tako da lahko pričakujemo predvidljive davčne prihodke iz tega
               naslova.</p>
               <p>Treba pa je poudariti, da je za davčne zavezance, ki se bodo odločili za vstop v ta
               sistem normiranih odhodkov, pomembno to, da je v času ugotavljanja davčne osnove z
               upoštevanjem normiranih stroškov izključeno uveljavljanje neizkoriščenih davčnih
               izgub. Pravica do uveljavljanja ne preneha, če se davčni zavezanec odloči, da gre v
               sistem ugotavljanja davčne osnove na podlagi dejanskih prihodkov in dejanskih
               odhodkov – seveda, če izstopi iz sistema. V času, v katerem je davčni zavezanec v
               sistemu ugotavljanja pavšalne obdavčitve, je onemogočeno tudi uveljavljanje olajšav,
               ki pa se lahko kot neizkoriščene prenesejo v tisto obdobje, ko bo zavezanec prešel
               ponovno na ugotavljanje davčne osnove z upoštevanjem dejanskim prihodkov in dejanskih
               stroškov ali odhodkov, vendar pa le, če še rok ni potekel. To je zelo pomembno.
               Pomembno je, da je davek dokončen, je odmerjen na podlagi davčnega obračuna in se ne
               poračunava z dohodnino. Tu bi želela opozoriti, da gre za racionalnost postopka v
               primeru naknadnega davčnega nadzora. Ko se ugotovijo nepravilnosti v postopku, ni več
               obnove davčnega postopka oziroma dveh postopkov, tudi dohodninskega. To odpade, ker
               je davek z davčnim obračunom dokončen.</p>
               <p>Rada bi samo še odgovorila gospodu Potočniku – moje mnenje o tem, zakaj je limit 50
               tisoč evrov. Gledam ga tudi z vidika racionalnosti odločanja davčnih zavezancev.
               Tisti, ki imajo višje letne prihodke, se tudi sami odločajo za investiranje, za
               reinvestiranje dobička in se ne bodo odločali za pavšalno obdavčitev, ker tu ni
               možnosti uveljavljanja <gap n="..."/> <stage xml:id="Izredna-20-2012-11-14.stage4">/ izklop mikrofona/</stage></p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa, hvala lepa.</p>
               <p>Besedo ima gospod Mihael Prevc.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p> Hvala lepa za besedo, gospod podpredsednik. Spoštovani minister s sodelavci,
               spoštovane kolegice in kolegi!</p>
               <p>Strinjam se, da je zakon, ki ga obravnavamo in katerega osnovni cilj je dodatna
               administrativna razbremenitev malega podjetništva pri izpolnjevanju njihovih
               finančnih obveznosti, primeren za nadaljnjo obravnavo in zato ga bom tudi podprl.</p>
               <p>Vesel pa sem, da je minister v svoji razpravi nakazal, da bo treba v nadaljnjih
               postopkih, v nadaljnji proceduri sprejemanja tega zakona določenim zadevam še
               prisluhniti oziroma določene zadeve še urediti. Sam bi rad še enkrat poudaril tisti
               problem, ki ga v Slovenski ljudski stranki vidimo pri tem zakonu. Omenil ga je že moj
               kolega Janez Ribič v stališču naše poslanske skupine, to je, da se lahko tem ljudem z
               neposredno ukinitvijo olajšav za rezidente, ki so hkrati tudi čezmejni delovni
               migranti, zgodi ta dvojna obdavčitev. Ta problem naša država rešuje že kar nekaj časa
               – menda se reševanje tega problema vleče že šest let – in z ukinitvijo teh olajšav se
               lahko zgodi, da ta problem vrnemo za šest let nazaj. Verjamem, da rešitev, ki je zdaj
               aktualna, ni najbolj primerna, da bo treba najti neko sistemsko rešitev in potem v
               nadaljevanju izvajati mednarodne dogovore na podlagi mednarodnih konvencij, ki se jih
               v tem trenutku ne izvaja. Vendar, kot je bilo že opozorjeno, s to dvojno obdavčitvijo
               lahko nastanejo kar precejšnji problemi, saj vemo, da gre po nekaterih ocenah za
               približno 12 tisoč ljudi, ki delajo v sosednjih državah, v Avstriji in Italiji. Gre
               predvsem za prebivalce iz severovzhodnega dela Slovenije, kjer je zaposlitev najtežje
               dobiti, in vemo, da na tak način rešujejo svoj socialni problem. Mislim, da so to
               delavci, ki nimajo prav visokih plač, da delajo bolj za nizke plače in bi ta dvojna
               obdavčitev lahko povzročila, da se ti delavci ponovno vrnejo v objem zavoda za
               zaposlovanje in v objem socialnih transferjev države. Predvideni učinek tega se
               predvideva približno v znesku 2 milijonov evrov. V Slovenski ljudski stranki trdimo,
               da se učinek teh 2 milijonov lahko prav hitro obrne v nasprotno smer in na koncu
               lahko privede celo do negativnega neto učinka glede na celoten proračun, predvsem na
               področju višjih socialnih transferjev. Tako sem vesel, da je minister nakazal, da je
               to ena tistih tem, ki jih bomo v nadaljevanju postopka sprejemanja tega zakona
               skušali rešiti. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospa Patricija Šulin.</p>
            </sp>
            <sp who="SDZ6:ŠulinPatricija">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo.</p>
               <p>Želela bi še enkrat poudariti, da administrativne ovire odpravljamo pri dveh
               poglavitnih zadevah, in sicer pri tistih davčnih zavezancih, ki vstopajo v sistem
               normiranih odhodkov, in pri tistih fizičnih osebah, ki oddajajo nepremičnine v najem
               in jim to ne pomeni dejavnosti. Ti dve zadevi bosta obdavčeni tudi z dokončnim
               davkom, kar se ne bo več ponovno poračunavalo v dohodninskih napovedih, vendar pa to
               ne pomeni, da ta vrsta zavezancev ne bo davčno nadzorovana in davčno inšpecirana,
               tako je pri vsakem možna tudi naknadna preveritev dejansko prikazanih podatkov.</p>
               <p>Posebej bi se pa osredotočila še na oddajanje stanovanj v najem in kršitve, ki se
               pojavljajo na terenu. Torej, če vzamemo primer, ko nekdo oddaja stanovanje v najem in
               z najemnikom ne sklene najemne pogodbe, misleč, da bo tako prikril 200, 400, 800 ali
               več evrov mesečno, in od tega tudi ne plačuje davka, se v praksi dogaja, da ko
               najemnik takega stanovanja, za katerega nima sklenjene pogodbe, ne plačuje tekočih
               stroškov – elektrika, ogrevanje, voda in tako naprej –, bo dobavitelj teh energentov
               terjal plačilo stroškov od lastnika stanovanja, zato ker lastnik stanovanja nima
               dokazila, da to stanovanje nekomu oddaja v najem in tako mora te stroške za tem
               uporabnikom naknadno plačati sam. To dajem v razmislek tistim, ki oddajajo stanovanja
               ali nepremičnine v najem, z njimi ne sklenejo pogodbe in ne prijavijo tega davka od
               dohodka oddajanja premoženja v najem. Druge kršitve, ki pa so se tukaj pojavljale: ko
               se je stanovanje obnavljalo ali adaptiralo, do neke določene višine, za to fizične
               osebe niso prejemale računov od obrtnikov, tako da je šlo v tem delu za en del sive
               ekonomije – pravzaprav po obeh straneh. Vemo tudi iz prakse, da te obrtnik vpraša, če
               želiš račun, kajti če ga ne želiš, potem je njegovo pleskanje 30 % manjše. Ta uvedba,
               da se lahko stroške znižuje tudi s predložitvijo dejanskih stroškov, pomeni, da bo
               tisti, ki regularno oddaja stanovanje v najem, imel še kakšen interes, da od vseh
               obrtnikov, ki mu popravljajo stanovanje, dobi račun. Tukaj se postopoma uvajajo vse
               te varovalke, ki so prisotne na področju sive ekonomije. Kakor opažam moramo pri nas
               na vseh področjih spremeniti tudi miselnost, kajti primer, ki sem ga prej opisala, ko
               mora lastnik stanovanja, ki ne sklene najemne pogodbe, naknadno, če najemnik ne
               plačuje fiksnih stroškov in dodatnih stroškov, poravnati stroške namesto njega –
               dajem v razmislek, kakšna je potem končna cena iztržka iz tega najemnega stanovanja,
               sklenjenega brez pogodbe, od katerega se ne plačuje najemnina? Verjetno je za
               lastnika stanovanja cena bistveno nižja ali pa dražja, če počne sivo ekonomijo
               oziroma oddaja stanovanje in nepremičnine, če rečem po domače, na črno. Te zadeve se
               počasi urejajo. Vesela sem, da gre Ministrstvo za finance tudi v to smer. Hvala lepa.
            </p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa. S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo
               odločali v okviru glasovanj v četrtek, petnajst minut po prekinjeni 6. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DAVKU NA FINANČNE STORITVE.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina desetih poslank in poslancev s prvo podpisanim Jankom
               Vebrom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade, to je dr.
               Janezu Šušteršiču, ministru za finance.</p>
            </sp>
            <sp who="SDZ6:ŠušteršičJanez">

               <speaker>DR. JANEZ ŠUŠTERŠIČ:</speaker>

               <p>Spoštovani!</p>
               <p>Dovolite, da najprej nekoliko predstavim ozadje predloga tega zakona. Predvsem gre za
               dve informaciji. Ena je ta, da smo se spomladi, kot vsi veste, pogovarjali,
               dogovarjali, pogajali, če želite, s sindikati glede zakona o uravnoteženju javnih
               financ oziroma ukrepih za zmanjševanje javnofinančnega primanjkljaja. V okviru teh
               pogovorov so bile pogosto podane tudi zahteve, da je treba poiskati način, da se
               dvigne davčno bremenitev finančnega sektorja, da bo ta več prispeval k zmanjševanju
               javnofinančnega primanjkljaja. Bili so tudi nekateri drugi predlogi. Da smo te
               predloge upoštevali, ali pa napovedali, da jih bomo upoštevali, je na koncu tudi
               pripomoglo k temu, da smo s sindikati dosegli nek dogovor – vsaj v tem smislu, da
               Zakona za uravnoteženje javnih financ niso izzvali z referendumom oziroma kakšnimi
               drugimi ukrepi, če tako rečem.</p>
               <p>Drugo ozadje tega pa je, da v Evropski uniji poteka intenzivna debata o uvedbi davka
               na finančne transakcije. Ta debata je uspela tudi v Sloveniji, Državni zbor je že
               dvakrat sprejel stališče svoje do tega. Prvo stališče je bilo, da se podpira uvedba
               davka na finančne transakcije, če bi bilo uveden v celotnem območju Evropske unije.
               Razlog za takšno stališče je predvsem v tem, da so finančne transakcije – tukaj
               govorimo o tem davku, o katerem se govori na ravni Evropske unije, o finančnih
               transakcijah na borzi, na kapitalskih trgih oziroma na finančnih trgih – zelo
               občutljive. Države, ki so v preteklosti skušale same uvesti podobne instrumente, so
               doživele zelo velik upad finančne aktivnosti in so potem, recimo Švedska, takšne
               ukrepe odpravljale. Ker znotraj Evropske unije ni bilo mogoče doseči kakršnegakoli
               soglasja za pogovarjanje o uvedbi takšnega davka, je skupina držav, ki se jim je
               pridružila tudi Slovenija, predlagala tako imenovano okrepljeno sodelovanje, kar je
               nek postopek, ki bi – če bo uspešno izpeljan – omogočil omejenemu številu držav, ki
               bi tako želele, da same v svojem okviru uvedejo davek na finančne transakcije. Zadeve
               ne gredo neskončno hitro, tega v Evropski uniji tudi po navadi ne moremo pričakovati,
               je pa Državni zbor sodelovanje Slovenije tudi pri takšnem ožjem obsegu že podprl.
               Včeraj je bilo napovedano, da se bo tej skupini držav pridružila tudi Nizozemska,
               kjer je prišlo do nove vlade, s tem tudi do diskontiunitete – ta je včasih dobra,
               včasih pa morda tudi ne. V tem primeru gre v smer, s katero se strinjamo tudi mi.
               Zato smo se odločili, da davka na finančne transakcije, o katerem so sicer največ
               govorili sindikati, v tej fazi ne predlagamo in počakamo na usklajeno evropsko
               rešitev. Odločili smo se, da predlagamo drugo obliko obdavčenja prihodkov finančnega
               sektorja, in sicer uvedbo prometnega davka na plačilo storitev finančnega
               posredovanja, torej na tiste storitve, ki niso obdavčene z davkom na dodano vrednost.
               Gre za zelo enostaven prometni davek, s katerim bomo zajeli tiste finančne storitve,
               ki niso zajete v osnovo oziroma so oproščene plačila davka na dodano vrednost.
               Zavezanci bodo osebe, ki na območju Slovenije opravljajo finančne storitve – to bodo
               večinoma banke, pa tudi druge finančne institucije. Pomembno je, da to dejavnost
               opravlja na območju Slovenije, torej tudi tuje podružnice, tuje finančne institucije,
               ki to počnejo pri nas. Osnova bo nadomestilo, ki se plača za takšno storitev. Lahko
               ima različna imena, nadomestila, provizije, opravnine in tako naprej. Davčno obdobje
               je mesec, torej bodo enkrat mesečno finančne institucije to poračunale in plačale –
               prvič v mesecu maju za mesec april, če bo zakon uveljavljen po načrtih. Predlagana
               skupna stopnja tega davka je 6,5 %, ocenjeni finančni učinek je 35 milijonov evrov.
               Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospod Bojan Starman v imenu Poslanske skupine Državljanske liste, prosim.</p>
            </sp>
            <sp who="SDZ6:StarmanBojan">

               <speaker>BOJAN STARMAN (PS DL):</speaker>

               <p>Hvala lepa za besedo.</p>
               <p>Kot vidite je predlog, da uvedemo davek na finančne storitve, 6,5 %. V Državljanski
               listi bomo ta predlog podprli. Razlogi so; da je ta del storitev popolnoma
               neobdavčen, ker že zdaj ni obdavčen z nobenim prometnim davkom. Verjamemo in verjetno
               se bo zgodilo to, da bo ta davek prevaljen na občane, kot se je vedno zgodilo,
               nekateri to že prej upoštevajo, ko banke dvignejo cene. Vem pa, da banke poskušajo s
               temi svojimi storitvami, iznajdljivo in v nekaterih primerih pretirano, zaslužiti.
               Dolgo časa so bili naši tekoči računi vodeni brez stroškov, zdaj so stroški tam od 2
               do 2,5. Vemo, da je bilo plačevanje čekov in vseh teh položnic je skoraj zastonj,
               zdaj so to kar veliki stroški. Sami izbiramo, se odločamo za elektronsko poslovanje –
               na poštah je ceneje kot na bankah, nekatere banke pa ponujajo vse te stvari. Vemo, da
               kar precej zaračunavajo razne storitve pri podaljševanju kreditov, pri obnovi
               kreditov, pri dodeljevanju kreditov. To so vse stvari, ki so pomembne, ne pomenijo pa
               tako strašno visokega zneska, tudi ob predpostavki, da bo vse preneseno na njihove
               komitente.</p>
               <p>Slišali smo tudi, ne vem kje, razpravo gospoda guvernerja, da ta del v prihodkih
               naših bank predstavlja kar precejšen delež in da postaja vedno večji. Banke pokrivajo
               svoje slabo poslovanje tudi na ta način, da so kar bistveno in preveč in že – slišali
               smo in brali smo, da bi morala država poseči in na nek način zamrzniti cene teh
               bančnih storitev in narediti red na tem področju. Zdaj pa smo v situaciji, ko iščemo
               – vsak evro je dober, da si povečamo svoje javnofinančne prihodke. Če jih iščemo in
               poskušamo poiskati na tistih mestih, kjer je to sploh še mogoče in smiselno, je to
               ena od stvari, ki, kot sem že rekel, ni bila obdavčena in ne bo imela bistvenih in
               katastrofalnih posledic za nas občane. V teh razpravah <q>"obdavčiti ali ne"</q> je bilo
               tudi nekaj zmešnjav, pogostokrat se meša in razume nepravilno. Velikokrat se to meša
               s predvidenim – in o tem smo že velikokrat razpravljali – davkom na finančne
               storitve. Nekatere evropske države, na primer Francija, so bile za to, da se uvede,
               nekatere pa ne, na primer Anglija. To pa je tisto, kjer se na finančne transakcije
               dodaja davek in tukaj se lahko zgodi ta dislokacija teh dogodkov v nekaterih državah,
               ki tega davka ne bodo imele. V tem primeru ne bo nobenega bega teh storitev nekam
               drugam, zaradi tega davka, te storitve se bodo opravljale tukaj in banke same bodo v
               svojem konkurenčnem boju poskrbele za to, da več kot jih bo, bolj kvaliteten in
               poceni servis bomo imeli občani. v številkah, če plačujemo 2 evra za neko storitev
               vodenja bančnega računa, 6 % ne pomeni niti 20 centov – 15 centov na mesec se bo
               podražilo in to je relativno malo. V skupnem znesku vseh storitev pa se bo kar nekaj
               nabralo, kot je povedano, v našo proračunsko blagajno.</p>
               <p>Mi bomo v naši listi ta predlog podprli. Je ena od možnosti, da izboljšamo našo
               situacijo in to na način, ki ne bo nobenega preveč bolel. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Janez Ribič v imenu Poslanske skupine Slovenske ljudske stranke.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo, spoštovani podpredsednik Državnega zbora. Spoštovani gospod minister
               s sodelavci, poslanke in poslanci!</p>
               <p>Davek na finančne storitve bo nov davek v slovenskem prostoru. Dobro veste, da nam v
               Slovenski ljudski stranki dvigovanje katerihkoli davščin, ni všeč. Poslovno okolje v
               tej državi je že tako preveč obremenjeno, tako tudi tega sprejemamo s cmokom v grlu.
               Pa vendar je treba poskrbeti tudi za določene dodatne prihodke v proračun. V
               nasprotnem primeru bi sicer ob resni konsolidaciji javnih financ morali še bolj ostro
               poseči v krčenje odhodkovne strani proračuna. To pomeni še več varčevanja in še en
               razlog več za opozicijo za ostro kritiko vladni koaliciji. Pristojno ministrstvo je
               predstavilo več predlogov za povečanje prihodkov in, tako kot v mnogih državah v
               Evropi, smo se odločili, da v krizi nekoliko obremenimo tudi finančni sektor.</p>
               <p>Nesporno dejstvo je, da so nekatere storitve v finančnem in zavarovalnem sektorju
               popolnoma neobdavčene, saj so izvzete tako iz sistema DDV, kot tudi iz posebnega
               prometna davka in za zavarovalne posle. Ob tem velja povedati, da so v zadnjih letih
               nekatere evropske države uvedle celo obračunavanje davka na dodano vrednost na
               finančne storitve. Odločitev koalicije je posebna davčna stopnja, 6,5 %, enaka davku
               na promet iz zavarovalnih poslov. Ocenjujemo, da bo davek samo delno prenešen na
               končnega uporabnika. Kajti potreba po spreminjanju cenikov storitev bo vzpostavila
               tudi določeno medsebojno cenovno konkuriranje in iskanje konkurenčnih prednosti. V
               nekoliko bolj ljudskem jeziku rečeno, gre za obdavčitev provizij oziroma določenih
               nadomestil. To so velikokrat nizki zneski. Recimo dvig gotovine na bankomatu, ki ga
               zaračunavajo nekatere banke in je domnevna podražitev že dvignila nekaj hude krvi, se
               giblje okoli pol evra. Če bo banka celotno breme davka prevalila na uporabnika, se bo
               ta strošek uporabniku povečal za 3 cente. Tako res ne moremo govoriti o cenovnem
               šoku. Toda princip tega davka je, da se iz več malih transakcij razrastejo visoki
               zneski. To pa je tudi finančni učinek tega zakona. Obstaja sicer pomislek, za
               katerega upam, da ga bo minister pozneje v razpravi lahko razjasnil. Ta davek
               vključuje tudi obdavčitev upravljalskih provizij družb za upravljanje premoženja. Ker
               gre za njihov osnovni prihodek iz dejavnosti, bodo verjetno te družbe s tem zakonom
               še najbolj prizadete. Tudi zato, ker cene svojih storitev, zaradi narave poslovanja
               težko prilagodijo čez noč. Menda nekatere družbe razmišljajo tudi o selitvi svojega
               sedeža izven države – takšnih premikov si ne želimo in upamo, da do tega ne bo
               prišlo.</p>
               <p>V Poslanski skupini Slovenske ljudske stranke upamo, da bo pravočasno in brez
               zapletov vzpostavljen sistem za obračunavanje tega davka s strani davčne uprave. Kot
               že rečeno, obravnavane dodatne davčne obremenitve ne pozdravljamo. Če bi bili danes
               opozicijska stranka, bi brez težav glasovali proti temu zakonu po načelu zavračanja
               dodatnih davkov. Toda, danes imamo odgovornost tudi do vzdržnosti proračuna in včasih
               je treba sprejeti tudi nepriljubljene rešitve. V Poslanski skupini Slovenske ljudske
               stranke smo presodili, da gre za najmanj bolečo rešitev med tistimi rešitvami, ki
               zagotavljajo nek dodaten vir prihodka. Zato bomo zakon v prvi obravnavi podprli.
               Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Marija Plevčak v imenu Poslanske skupine Demokratične stranke upokojencev
               Slovenije.</p>
            </sp>
            <sp who="SDZ6:PlevčakMarija">

               <speaker>MARIJA PLEVČAK (PS DeSUS):</speaker>

               <p>Še enkrat, vsem prav lep pozdrav!</p>
               <p>Kot smo slišali že v obrazložitvi, Vlada s tem predlogom zakona uvaja nov davek v
               Republiki Sloveniji. To je davek na finančne transakcije, ki danes v primerjavi z
               zavarovalniškimi storitvami, ki so primerljive s finančnimi, niso obdavčene. Gre za
               popolnoma nov davčni vir, katerega namen je preprost – polnjenje proračunske
               blagajne. Zakon sledi osnovnim davčnim načelom; predmet obdavčitve so finančne
               storitve, davčni zavezanci so banke in druge finančne institucije, davčna osnova je
               nadomestilo oziroma provizija in davčna stopnja je 6,5 %. S strani Poslanske skupine
               Demokratične stranke upokojencev bo predlog deležen naše podpore in sicer iz
               naslednjih razlogov. Danes finančne storitve niso podvržene obdavčitvi, tudi DDV ne.
               Finančni sektor je bil evidentno sopovzročitelj nastanka gospodarske, finančne in s
               tem tudi družbene krize. Državljanke, državljani sami nosimo strošek sanacije
               finančnega sektorja. Po drugi strani pa imamo tudi znotraj naše poslanske skupine
               pomisleke glede uvedbe novega davka. Načrti papirja, zakonska določila so korektna in
               oblikovana v skladu s pravili davčnega prava in pravili oblikovanja besedila predloga
               zakona po Poslovniku Državnega zbora. Kljub temu smo se v Poslanski skupini
               Demokratične stranke upokojencev vprašali, če bo ta davek dejansko davek na finančne
               storitve, katerih zavezanke bodo finančne instuticije. Mislimo, da ne. Velika
               verjetnost je, da bo v praksi dejanski davčni zavezanec kar posameznik, pa naj bo to
               fizična oseba ali pravni subjekt. Razlogi za naše pomisleke: vsi poznamo finančno
               stanje naših finančnih institucij, zato je malo verjetno, da bodo sposobne same v
               celoti nositi te nove stroške. Res je, da je poslovna odločitev, torej prevalitev
               tega stroška na potrošnike, v popolni domeni finančnih institucij. A vendarle je
               odgovornost tudi na Vladi, ki slednje, ob dejstvu znanega stanja finančnega sektorja,
               sama posredno prevaljuje na potrošnike. Vemo, da banke nič ne delajo več zastonj,
               brezplačno. Vsaka usluga, vsak papir je plačljiv.</p>
               <p>V Poslanski skupini DeSUS smo ob tehtanju vseh argumentov zaključili, da je predlog
               zakona o uvedbi novega davka na finančne storitve primeren za nadaljnjo obravnavo.
               Popravki, boljše rešitve, če bodo strokovno argumentirane, pa bodo tekom
               zakonodajnega postopka deležne podpore z naše strani. Poslanska skupina Demokratične
               stranke upokojencev bo podprla sklep o primernosti obravnavanega zakona.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jožef Horvat v imenu Poslanske skupine Nove Slovenije.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik!</p>
               <p>Za uvod morda nekaj iz programa Nove Slovenije in iz koalicijske pogodbe. V
               gospodarski program Nove Slovenije smo zapisali, da odločno nasprotujemo povečanju
               kateregakoli davka v tem mandatu. Soglašamo le z uvedbo davka na nepremičnine, ki naj
               bi nadomestil oziroma dopolnil sedanje nadomestilo za uporabo stavbnega zemljišča, in
               eventuelno uvedbo davka na luksuz. V koalicijsko pogodbo pa smo zapisali, da bo
               koalicija do konca mandata uravnotežila javne finance in zagotovila, da javni dolg ne
               bo presegel ravni 46 % BDP. To bo dosegla predvsem z znižanjem javnih izdatkov in
               tako, da bo ob tem uvedla tudi s koalicijsko pogodbo predvidena znižanja davčne
               obremenitve. Cilji tega novega zakona o davku na finančne storitve je predvsem uvesti
               nov davčni vir na nivoju Republike Slovenije, ki bi na čim bolj enostaven način
               zagotovil dodatne prihodke državnega proračuna z dodatno obremenitvijo finančnega
               sektorja. Nov davek se uvaja na način, da bo davčna obremenitev čim bolj enakomerno
               porazdeljena, zato se uvaja čim širšo možno davčno osnovo. Zasleduje se tudi cilj, da
               bo pobiranje davkov čim manj administrativno obremenjujoče za finančne institucije in
               za davčni organ.</p>
               <p>Kakšne so poglavitne rešitve tega novega zakona? Prvič: z novim zakonom o davku na
               finančne storitve se uvaja obveznost plačevanja davka na finančne storitve, po
               katerem bodo predmet obdavčitve finančne storitve, ki so, po do sedaj obstoječi
               ureditvi, oproščene plačila davka na dodano vrednost v skladu z zakonom, ki ureja
               sistem DDV, ter storitve zavarovalnih posrednikov in zastopnikov. Drugič: davčni
               zavezanci za plačilo davka na finančne storitve bodo vse osebe na območju Slovenije,
               ki opravljajo finančne storitve, za katere je po zakonu predvidena obdavčitev. Tako
               bodo zavezanci za ta davek, na primer, banke, druge finančne institucije ter druge
               osebe, ki izvajajo finančne storitve, vključno s podružnicami tujih bank in
               poslovnimi enotami tujih pravnih oseb v Republiki Sloveniji ter vključno s tistimi
               tujimi osebami, ki po zakonu lahko opravljajo finančne storitve neposredno. Tretjič:
               davek na finančne storitve je transakcijski davek, zato se bo obračunaval od
               opravljenih storitev. Nastanek davčne obveznosti je previden v trenutku, ko je
               finančna storitev opravljena, finančna storitev pa se šteje za opravljeno takrat, ko
               je zanjo plačana provizija. Četrtič: davčno osnovo za plačilo davka predstavlja
               nadomestilo oziroma provizija, ki jo je davčni zavezanec prejel kot plačilo v zvezi z
               opravljenimi finančnimi storitvami. Praviloma se v praksi takšne provizije
               opredeljujejo kot nadomestila, provizije, opravnine ali stroški. Davčno obdobje je
               koledarski mesec. Davčna stopnja je 6,5 % od davčne osnove. Zakon predvideva
               oprostitev plačila davka za nekatere finančne storitve, in sicer za storitve, ki so
               že obdavčene z davkom na dodano vrednost in davkom od prometa zavarovalnih poslov ter
               za finančne storitve, ki jih opravijo določeni subjekti, na primer, Banka Slovenije,
               Evropska centralna banka, Evropska unija, evropski instrument za finančno stabilnost,
               mednarodna finančna institucija, ki jo ustanovita dve ali več držav članic Evropske
               unije, Evropska skupnost za atomsko energijo, Evropska investicijska banka,
               mednarodne organizacije ter diplomatsko-konzularna predstavništva tujih držav. Zakon
               ureja tudi osnovna postopkovna vprašanja, tudi vprašanje hrambe dokumentacije in tako
               dalje.</p>
               <p>Kakšni so javnofinančni učinki? Ob oceni, da je davčna osnova skupno približno 540
               milijonov letno ter ob upoštevanju davčne stopnje v višini 6,5 %, to letno pomeni 35
               milijonov evrov prihodkov državnega proračuna iz naslova uvedbe tega davka.</p>
               <p>Respektiramo tudi različne odzive na predlagani zakon. Uvedbi davka na finančne
               storitve nasprotujejo Banka Slovenije, Združenje bank Slovenije, Zveza potrošnikov
               Slovenije. Pričakuje se, da bodo banke in druge finančne institucije večji del
               bremena tega davka prevalile na končnega potrošnika. Pobiranje tega davka bo
               zahtevalo dodatne stroške pri zavezancih za vzpostavitev informacijske podpore, za
               obračunavanje tega davka in podobno. Razumemo pa tudi ministra za finance, dr. Janeza
               Šušteršiča, ki je gotovo prvi poklican in odgovoren, da polni državno blagajno.</p>
               <p>Poslanska skupina Nove Slovenije najavlja podporo temu zakonu o davku na finančne
               storitve, verjamemo pa, da bo tekom parlamentarne procedure zakon doživel še
               izboljšave. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Alojzij Potočnik v imenu Poslanske skupine Pozitivne Slovenije.</p>
            </sp>
            <sp who="SDZ6:PotočnikAlojzij">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Predlog zakona o davku na finančne storitve, ki ga danes obravnavamo, je eden od
               primerov sprejemanja zakonodaje, kjer se nadaljuje z ustaljeno prakso in posreduje
               Državnemu zboru v sprejetje predloge, ki vsaj v minimumu niso usklajeni s strokovno
               javnostjo. Kot vemo, se je vsa strokovna javnost zedinila v stališču, da je uvedba
               novega davka na finančne storitve neprimerna. V Evropski uniji, vsaj zdi se tako, je
               to vprašanje še odprto. Vlada je za uvedbo davka izbrala gospodarsko verjetno najbolj
               neprimeren trenutek. Uvedba davka bo dodatno prizadela že od krize tako ali tako
               močno prizadeto poslovanje bank, borzno-posredniških hiš, ki jim je promet v zadnjih
               letih, kot vemo, upadel za 90 odstotkov, in družb za opravljanje skladov, katerih
               promet se je zmanjšal za polovico. Po eni strani Vlada ustanavlja tako imenovano
               slabo banko z namenom stabilizirati in sanirati bančni sistem, po drugi pa jih
               bremeni z izgovorom, da finančni sektor ni v zadostni meri prispeval k reševanju
               krize. V resnici je drugače, prispeval je v bistvu žal več, kot je bilo treba.</p>
               <p>Spomnimo, lani je bil uveden davek na bilančno vsoto bank zato, da bi spodbudil banke
               k aktivnejšemu kreditiranju gospodarstva. Ukrep ni padel na plodna tla, cilj ni bi
               dosežen, a to nas še čaka. Zdaj pa je nov vir za polnjenje državnega proračuna našla
               v finančnem sektorju, ki ga tarejo čedalje slabši poslovni rezultati. Rezultat
               dodatnega obremenjevanja bo lahko tudi to, da bo del finančnih institucij vzel pot
               pod noge in se preselil v tujino, banke pa bodo zaradi težkih gospodarskih bremen
               novega davka, to prenesle na državljane. Pri predlogu zakona je problematično tudi
               predvideno dodatno obremenjevanje davčne uprave. Vlada v obrazložitvi predloga zakona
               namreč navaja, da bo za potrebe izvajanja zakona treba nadgraditi informacijski
               sistem davčne uprave Republike Slovenije, kar pa že iz izkušenj vemo, da lahko
               predstavlja vir novih težav. Pred dnevi smo bili namreč priča neljubim dogodkom,
               povezanih prav z nedelovanjem le-tega. Ob tem ni nepomembno, da bodo tudi ponudniki
               finančnih storitev morali prilagoditi svoje sisteme, da bojo lahko davek ustrezno
               obračunali in odvajali, to normalno za finančni sektor pomeni dodatno breme.</p>
               <p>Če imamo vse to pred očmi je jasno, da Poslanska skupina Pozitivna Slovenija zaenkrat
               takšnega pristopa k uvajanju novih davkov ne more podpreti. Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Gospa Patricija Šulin v imenu Poslanske skupine Slovenske demokratske stranke.</p>
            </sp>
            <sp who="SDZ6:ŠulinPatricija">

               <speaker>PATRICIJA ŠULIN (PS SDS):</speaker>

               <p> Predsedujoči, hvala za besedo. Še enkrat, lep pozdrav vsem prisotnim!</p>
               <p>Z novim davkom na finančne storitve se uvaja nova davčna oblika, ki bo zagotavljala
               enakomernejšo porazdeljenost davčne obremenitve finančnega sektorja v primerjavi z
               drugimi gospodarskimi sektorji, ki so obremenjeni s posrednimi davki. Predlog zakona
               o davku na finančne storitve uvaja davek na provizije, ki jih osebe, ki opravljajo
               finančne storitve, zaračunavajo naročnikom teh storitev. V Sloveniji po sedanji
               ureditvi dodana vrednost, ki jo ustvari finančni sektor, ostaja neobdavčena.
               Predvidena je davčna stopnja v višini 6,5 odstotkov od davčne osnove, ki jo
               predstavlja provizija, ki jo davčni zavezanec prejme kot plačilo v zvezi z opravljeno
               finančno storitvijo. Stopnja je enaka, kot je že v veljavi za davek od prometa
               zavarovalnih poslov in dela finančnih storitev, kakor jih opredeljuje zakon, ki ureja
               bančništvo. Prvenstveno bodo davčni zavezanci za plačilo tega davka banke,
               hranilnice, podružnice tujih bank in druge finančne institucije, ki izvajajo finančne
               storitve, ter pravne in fizične osebe, ki opravljajo storitve zavarovalnih
               posrednikov in zastopnikov.</p>
               <p>Uvaja se obveznost plačevanja davka na finančne storitve, po katerih bodo predmet
               obdavčitve finančne storitve, ki so po tem zakonu, ki ureja sistem DDV, oproščene
               plačila davka na dodano vrednost. Po zakonu, ki ureja bančništvo, se štejejo tudi
               zavarovalne storitve, ki so obremenjene z davkom na promet zavarovalnih poslov, tako
               da se s tem zakonom kot predmet obdavčitve določajo tudi storitve zavarovalnega
               posredovanja in zastopanja, ki so izvzete tako iz sistema davka na dodano vrednost
               kot tudi posebnega prometnega davka na zavarovalne posle. Davek se bo obračunaval in
               plačeval na podlagi mesečnih obračunov davka, za katere je določen rok predložitve
               konec meseca in sledi davčnemu obdobju, tako da bo v tem roku treba davek tudi
               plačati. S predlaganim zakonom se pričakujejo pozitivni finančni učinki za državni
               proračun, čeprav bo imel zakon tudi nekatere finančne posledice za odhodkovno stran
               javnih blagajn, saj se v obdavčitev zajemajo tudi provizije, ki jih za finančne
               storitve plačujejo javne blagajne. Predlog zakona predvideva tudi oprostitev plačila
               davka za nekatere finančne storitve in sicer za storitve, ki so obdavčene z DDV in
               davkom od prometa zavarovalnih poslov, ter za finančne storitve, ki so obdavčene z
               DDV in davkom od prometa zavarovalnih poslov, ter za finančne storitve, ki jih
               opravljajo ali se opravljajo za določene subjekte. Zakon zavezancem nalaga obveznost
               hrambe dokumentacije in podatkov, ki so pomembni za pravilen obračun davka, tako da
               mora zavezanec v običajnih evidencah in splošnem knjigovodstvu zagotoviti vse
               podatke, ki jih davčni organ potrebuje za naknadno kontrolo. Nadzor nad pravilnostjo
               obračunavanja davka bo po tem zakonu izvajala Davčna uprava Republike Slovenije.
               Poslanska skupina Socialne demokratske stranke [l.l.] meni, da je primeren za nadaljnjo obravnavo. Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Matevž Frangež v imenu Poslanske skupine Socialnih demokratov.</p>
            </sp>
            <sp who="SDZ6:FrangežMatevž">

               <speaker>MATEVŽ FRANGEŽ (PS SD):</speaker>

               <p>Da ne bo pomote, vi ste Slovenski demokrati, mi smo Socialni demokrati. Skrajno
               neprijetno bi bilo, če bi nas kdo zamenjal.</p>
               <p>Ob nastopu te Vlade, ko je predstavila načrt ostre javnofinančne konsolidacije, smo
               jo pozivali, da konsolidacijo raztegne na daljše časovno obdobje, in da javne finance
               konsolidirajo tudi s pomočjo novih davčnih prihodkov. Po eni strani nas veseli, da je
               vsaj del nasveta Vlada upoštevala in pripravila paket zakonov, ki uvajajo nekatere
               nove davčne prihodke. Glede na vsebino teh zakonov pa moram žal ugotoviti, da so ti
               zakoni bolj kot povečanje davčnega priliva, paket zakonov za spodbujanje sive
               ekonomije. To lahko trdimo za zakon o dohodnini, za zakon o finančnih storitvah kot
               tudi za zakon o davku na dodano vrednost, ki ga bomo obravnavali nekoliko
               kasneje.</p>
               <p>Siva ekonomija predstavlja široko polje ne zajetega javnega denarja in široko polje,
               od katerega se zaradi neplačanih prispevkov ogromno ljudem odreka tudi njihova
               socialna varnost. V tem širokem polju, ki po ocenah mednarodnih organizacij v
               Sloveniji sega od 20 do 30 % našega BDP, bi morali zajeti večji del javnofinančnih
               prihodkov. Z ukrepi, ki jih sprejemamo te dni, pa bomo pravzaprav sivo ekonomijo
               spodbudili. Zakon o davku na finančne storitve je problematičen. Po opozorilih Obrtne
               zbornice Slovenije, Združenja bank Slovenije in Banke Slovenije bo povečal potrebo po
               administriranju, povečal bo stroške računovodstva, uvedel bo tako imenovani kaskadni
               učinek veriženja obdavčitve, kjer se stopnje davka ne bodo vštevale, ampak seštevale.
               S tem se bodo podražile storitve, finančne storitve in posledično bo zmanjšana tudi
               aktivnost bank. Končni rezultat bo, da bomo zaradi povečanja obdavčitve finančne
               storitve priča vse večjemu razmahu gotovinskega plačevanja, ki bo rezultiral v
               povečani sivi ekonomiji. Naj nikogar ne zavede podobnost izrazov. To ni davek na
               finančne transakcije, o katerem govorimo na ravni Evropske unije v dinamičnih, a žal
               že dolgotrajnih, globalnih razpravah. To je nacionalni davek, ki bo ustvaril točni
               tisti učinek, ki se ga je bala Slovenska demokratska stranka, takrat ko smo govorili
               o davku na finančne transakcije – povečal bo nekonkurenčnost slovenskih finančnih in
               bančnih institucij. Mimogrede, je pa zanimiva primerjava – medtem ko z davkom na
               finančne transakcije obdavčimo velike finančne posle, špekulante, odlive denarja v
               davčne oaze, s temi storitvami najbolj obremenimo prav najrevnejše. Vsakdo od nas ima
               potrebe, da plačuje položnice za kurjavo, energijo, vodo, odvoz smeti, in vse te
               storitve so finančne storitve, ki se bodo po določilih tega davka zaradi prevalitve
               bremena iz bank na končne potrošnike ustrezno podražile. To ni prava pot. Na koncu
               bomo torej priča dražjim položnicam, najbolj prav pri najrevnejših, podražitvi
               kreditiranja in odvrnitvi ljudi od dolgoročnih varčevanj. Vse skupaj bo rezultiralo v
               povečani sivi ekonomiji.</p>
               <p>Naj omenim še eno primerjavo. Finančne transakcije bodo na ravni sodelujočih držav
               Evropske unije obdavčene z dvema stopnjama. 0,1 % obdavčitev transakcij oziroma 0,01
               % obdavčitev transakcij z izvedenimi finančnimi instrumenti. Stopnja tega davka, ki
               ga danes želi uvesti vlada je 6,5 % na obseg provizije ob finančnem plačilu. Ni
               primerno, in zato Socialni demokrati pozivamo večino v tem parlamentu, da zakon ob
               splošni obravnavi zavrnemo, ga pošljemo nazaj na vlado z nalogo, da vlada pripravi
               domiselnejše predloge, pripravi predloge, s katerimi bomo spodbudili večji zajem
               finančnih storitev, ki so danes opravljene v sivi ekonomiji. Na ta način povečajmo
               javnofinančne prihodke in se rešimo nelojalne konkurence, ki je v Sloveniji, žal, na
               tem področju množična. Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem smo končali s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Besedo ima gospod Janko Veber, pripravi se gospa Renata Brunskole.</p>
               <p>Prosim, gospod Janko Veber.</p>
            </sp>
            <sp who="SDZ6:VeberJanko">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Pri tem zakonu mislim, da je treba vendarle poudariti, ali pa izhajati iz tega, kar
               je v uvodu povedal gospod minister. Pravi, da so se s sindikati pogovarjali in
               dogovorili, da je treba tudi banke kot nek sektor, ki naj bi imel denar, dodatno
               obdavčiti. Hkrati pa je v uvodu povedal tudi, da obdavčitev finančnih transakcij na
               kapitalskih trgih nikakor ni sprejemljiva, ker bi to zmanjšalo njihovo aktivnost in
               bi nastal velik problem. Imamo enak prizor, kot ga sicer dobivamo pri delu te vlade.
               Torej, ne obdavčuje se tistih, ki imajo kapital, ampak se obdavčuje tiste, ki živijo
               na robu nekega normalnega preživetja ali na socialnem robu. Obdavčitev bodo bistveno
               bolj občutili tisti, ki prejemajo pokojnine, socialne prejemke, kajti ko bo vse to
               prejel, bo tudi dodatno obdavčeno. Če pri tem upoštevamo tudi opozorila Obrtne
               zbornice; če bi šlo pri finančni storitvi za primer, da gre za dva posrednika, bo
               davek pri vsakem posredniku posebej obračunan. To še posebej obremenjuje gospodarski
               del in če se pogovarjamo o tem, da želimo spodbuditi neko gospodarsko dejavnost,
               lahko pridemo do dejstva, da bodo naše gospodarske družbe raje poslovale preko tujih
               finančnih ustanov, kjer te transakcije niso obdavčene.</p>
               <p>Torej, nepremišljen ukrep in lahko rečem zopet nekonsistentna politika Vlade glede na
               razmere v Sloveniji. Z nekimi poenostavljenimi zadevami želijo pridobiti nekaj
               sredstev v proračun, pri tem pa se niti slučajno ne vprašajo, če bodo največ k temu
               prispevali prav, recimo, obrtniki in tisti, ki prejemajo pokojnine in s položnicami
               plačujejo komunalne storitve in karkoli pač prejmeš s položnico na dom. Za nas je
               taka politika nesprejemljiva, zato tudi sam tega zakona ne morem podpreti. Hvala.
            </p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Ivan Vogrin, pripravi naj se gospod Mirko Brulc.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod podpredsednik.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Se opravičujem, mag. Vogrin. Je čas v redu? Besedo ima gospa Renata Brunskole. Se vam
               opravičujem.</p>
            </sp>
            <sp who="SDZ6:BrunskoleRenata">

               <speaker>RENATA BRUNSKOLE (PS PS):</speaker>

               <p>Nobenega problema. Najlepša hvala. Lepo pozdravljeni!</p>
               <p>Tega predloga zakona ne morem podpreti. Kot je bilo predstavljeno že v predstavitvi
               stališča naše poslanske skupine s strani gospoda Potočnika so predmet obdavčitve
               naslednje finančne storitve: dajanje kreditov oziroma posojil v denarni obliki in
               posredovanje pri sklepanju teh poslov ter upravljanje kreditov, izdajanje kreditnih
               garancij, transakcije vključno s posredovanjem, transakcije vključno s posredovanjem
               v zvezi z valuto, bankovci, kovanci, depoziti, tekočimi oziroma transakcijskimi
               računi, plačili, čeki in drugimi plačilnimi instrumenti, transakcije v zvezi z
               delnicami, deleži v podjetjih ali združenih obveznostih, upravljanje investicijskih
               skladov, storitvah zavarovalnih zastopnikov in posrednikov. Predvidene finančne
               posledice: prihodkovna stran proračuna – 35 milijonov evrov iz naslova uvedbe davka,
               odhodkovna stran – predvideni znesek, ki naj bi ga plačale javne blagajne, je 230
               tisoč evrov. Glede na čas, v katerem smo, in glede na zakonodajo, ki se je sprejemala
               pri nas v zadnjem času po hitrem in nujnem postopku – tukaj imam v mislih tudi v
               povezavi z bančnim poslovanjem in vezano na zakon o slabih bankah –, bi uvedba davka
               dodatno prizadela že od krize močno prizadeto poslovanje bank, tako kot tudi borzno
               posredniške hiše, ki jim je promet v zadnjih letih upadel za 90 %, in družbe za
               upravljanje skladov, katerih promet se je zmanjšal za polovico.</p>
               <p>Da pa ne bi bilo izrečeno, da gre samo za morebitno politično nasprotovanje
               opozicijske poslanke, bi predstavila odnos zainteresirane javnosti v povezavi s
               predlogom. Združenje družb za upravljanje investicijskih skladov ocenjuje, da bi
               imela uvedba davka zelo hude posledice za njihovo panogo, ki pa ni vzrok finančne
               krize. Ker je upravljanje investicijskih skladov EU liberalizirano, bi uvedba davka,
               po njihovem mnenju, povzročila prenos upravljanja investicijskih skladov v druge
               države Evropske unije. V Združenju so zapisali, da bo uvedba davka na eni strani
               vplivala na manjše varčevanje v vzajemnih skladih, na drugi strani pa bi družbe za
               upravljanje verjetno prenehale opravljati dejavnost oziroma bi jo selile v tujino.
               Zveza potrošnikov Slovenije je mnenja, da obstaja tveganje, da bo večina ponudnikov
               finančnih storitev stroške davka na finančne storitve v celoti prevalila na
               potrošnike. V svoji izjavi so zapisali, da so stroški plačilnih storitev že danes
               tako visoki, da si jih mnogi stežka privoščijo. Dražje položnice bi na primer
               prizadele najrevnejše in zaostrile finančno izključevanje. Večja davčna obremenitev
               bi lahko še dodatno podražila kreditiranje, obenem pa ljudi odvrnila od dolgoročnega
               varčevanja. Ravno tako je bilo tudi s strani Banke Slovenije predstavljeno mnenje, da
               so trenutne gospodarske razmere neprimerne za dodatno obremenjevanje bank. Banke so
               že posebej obremenjene z davkom na bilančno vsoto bank. Obstaja nevarnost, da bo
               dodatno davčno breme prevaljeno na uporabnike finančnih storitev, ali da bo aktivnost
               bank zmanjšana, zaradi višjih stroškov. Davek lahko negativno vpliva tudi na
               mednarodno konkurenčnost slovenskih bank. Gospod dr. Marko Kranjec je v povezavi s
               predlogom tega zakona in pa tudi predloga zakona o davku na bilančno vsoto bank
               povedal, da je to popolna strokovna katastrofa. Glede predlaganega zakona o davku na
               finančne storitve se guverner boji, da je ideja za ta davek prevzeta iz razmišljanj v
               zahodni Evropi, kjer so investicijske banke zelo intenzivno financirale izvedene
               finančne instrumente. S tem davkom bi se po Kranjčevih besedah povišali stroški, saj
               bi banke davek prevalile v cene. Če tega ne bodo vgradile v cene, se jim bo zmanjšal
               dobiček, ki je že sedaj negativen, to pa bi izredno poslabšalo položaj bank.</p>
               <p>Toliko torej tudi o odzivu strokovne zainteresirane javnosti. V danem trenutku menim,
               da ta predlog spremembe zakona ni primeren za nadaljnjo obravnavo in da bi bilo
               primerneje, da se o tem še prouči in se zadeva pripravi takrat, ko bi tudi čas, torej
               splošna situacija v Republiki Sloveniji, za to dozorel. Danes temu ni tako. </p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Ivan Vogrin, pripravi se gospod Mirko Brulc.</p>
            </sp>
            <sp who="SDZ6:VogrinIvan">

               <speaker>MAG. IVAN VOGRIN (NeP):</speaker>

               <p>Hvala lepa, gospod podpredsednik. Spoštovani minister, kolegice in kolegi!</p>
               <p>Menim, da vedno prepozno delamo stvari. Vedno smo v časovnem zamiku vsaj za nekaj
               let. Če se spomnite, pred nekaj leti še nihče ni govoril o tem, da je treba
               gospodarstvo pustiti dihati. Danes bomo poslanci na Brdu pri Kranju, kjer bo vrh
               gospodarstva, in nekateri arhitekti iz birokratizirane in preveč davčno obremenjene
               Slovenije bodo na veliko blejali, kako je treba gospodarstvo razbremeniti. Prepozno.
               Naše gospodarstvo se duši in ga na hitro ne bomo več oživeli. Trajalo bo 5 do 10 let.
               Podobno je z davkom na finančne transakcije. Imamo opravka s tremi deležniki: država,
               prebivalstvo in gospodarstvo. Kaj bomo naredili? Država bo sicer dobila nekaj več
               prihodkov, zato da bo lahko bolj ali manj gospodarno opravljala svojo funkcijo,
               vendar bo prebivalstvo še bolj obubožano in še bolj bo obubožano gospodarstvo. Tudi
               gospodarstvo se deli v primarni sektor, to je proizvodnja, sekundarni in terciarni,
               kamor spadajo finančne in druge storitve. Ukrep je popolnoma napačen in sledi samo
               enemu cilju: kako napolniti državno blagajno. Glejte, počasi ne bomo imeli več komu
               jemati. Razumimo! To je ukrep, ki kaže na to, da gremo vedno po liniji najmanjšega
               odpora oziroma po najlažji poti. Najlažje je tistim, ki so dobili nalogo, da
               upravljajo z državo, dvigniti davek. Kaj pa, če bi napravili nekaj drugega? Povečali
               gospodarsko aktivnost, da bo več tistih, ki bodo davke plačevali. S tem, ko dvigujemo
               davke, zmanjšujemo krog tistih, ki bodo davke sposobni plačevati. Ne vem, če živimo v
               isti državi. V Sloveniji opažam, da tisti, ki so sposobni, odhajajo iz Slovenije,
               tako posamezniki kot tudi podjetja. Zakaj se čudimo, če nek uspešen športnik odide v
               Monako? Tukaj bi ustvarili takšne pogoje, da bi tuji športniki in tuji poslovneži
               prihajali v Slovenijo. Tukaj naredimo davčno prijazno državo, neke vrste davčno oazo,
               ne pa davčni pekel. S tem ukrepom samo prilivamo še malce bencina v ta davčni pekel.
               To je nepotrebno, dolgoročno škodljivo, kratkoročno pa bo nekoliko napolnilo
               blagajno. Zato menim, da če resno mislimo z namero, da napravimo Slovenijo
               gospodarsko bolj prijazno, da napravimo Slovenijo gospodarsko uspešno državo, potem
               bi morali namero za uvedbo tega davka opustiti. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Mirko Brulc. Predvidevam, da v SD ne boste imeli več časa <gap n="..."/> <stage xml:id="Izredna-20-2012-11-14.stage5">/
               oglašanje iz dvorane/</stage> Ja, vi že, ampak naslednji.</p>
               <p>Izvolite, pa bomo potem videli.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Zavedajmo se, da je strošek ene položnice danes že ena šolska malica. Za najemno
               stanovanje, ki ga imam, plačujem mesečno 6 do 7 položnic – krat 12 mesecev je to 70
               položnic po en evro in pol. Poglejmo, kakšen je to strošek za mlado družino ali za
               starejše upokojence, ki živijo v takšnih stanovanjih. Mislim, da bi z akcijo <q>"vsak
               račun šteje"</q> v državni proračun pridobili dosti več sredstev na osnovi plačila tiste
               storitve, ki smo jo deležni v nekem lokalu, pri frizerju in še kje. Predlagam Vladi,
               da si premisli in pripravi nov ukrep. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Na vrsti je gospod Samo Bevk. Ampak imate zelo malo časa.</p>
               <p>Izvolite.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Takšnih davkov se v času krize ne uvaja, prav tako se jih ne uvaja na ravni
               posameznih držav, če pa že, bi se moral uvesti davek na finančne transakcije na ravni
               Evropske unije kot celote in najbrž ni naključje, da se nekateri temu močno upirajo.
               Tudi moji kolegi so že povedali, kako bomo s tem obremenili tisti najrevnejši del
               naše družbe. So pa danes vidni ministri v prejšnjem mandatu velikokrat rekli Vladi:
               <q>"Ustvarjajte nova delovna mesta, pa bo tudi denar v državni proračun prišel."</q> To
               storite, gospod minister <gap n="..."/> <stage xml:id="Izredna-20-2012-11-14.stage6">/ izklop mikrofona/</stage></p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Franc Jurša.</p>
            </sp>
            <sp who="SDZ6:JuršaFranc">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod podpredsednik. Tudi z moje strani lep pozdrav vsem, ki
               ste v dvorani.</p>
               <p>Imam bolj vprašanje kot razpravo. Predvsem me zanima, ali bo ta davek dejansko davek
               na finančne storitve, katerih zavezanke bodo finančne institucije. Osebno mislim, da
               to ne bo tako, ampak da bodo te finančne institucije prevalile svoje obveznosti na
               posameznike, na pravne oziroma na fizične osebe. Tu pa me najbolj skrbi to, da bodo
               največ plačevale populacije – to so starejši ljudje, upokojenci –, ki finančnih
               transakcij niso navajene v nekih drugih oblikah, ampak s položnicami, ki so pa
               dejansko največji strošek pri finančnih transakcijah. Zato bi želel dobiti tekom
               odgovora, ki pripada vladi, tudi ta odgovor. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospa Patricija Šulin.</p>
            </sp>
            <sp who="SDZ6:ŠulinPatricija">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo.</p>
               <p>S tem novim davkom na finančne storitve se obdavčuje finančni sektor, ki v primerjavi
               z drugimi gospodarskimi sektorji ni obremenjen z davki tako, kot je obremenjen
               gospodarski sektor.</p>
               <p>Kar se tiče položnic oziroma provizij na položnice, menim, da so te provizije na
               položnice problem. Vemo, da so provizije na položnice različno visoke. Pri nekaterih
               hranilnicah od 0,39 evra do najvišje provizije, ki je v banki, mislim, da okoli 2,30.
               Zato lahko kot uporabniki bančnih storitev pri plačilu položnic tudi izbiramo, kje
               bomo plačevali položnice. Na predlog tega zakona je mogoče pogledati tudi tako, da
               bomo verjetno tudi pri bankah ustvarili razmislek, kar se že zdaj dogaja – kolikor
               vas poslušam –, da se bodo morebiti te provizije v nekaterih bankah znižale. Naši
               občani, ki si provizij ne morejo privoščiti, že zdaj odhajajo direktno do
               dobaviteljev, kjer se lahko plača položnico in kjer ni zaračunana provizija. Prav
               tako vem, da v naši državi v nekaterih občinah že obratujejo občinske blagajne, kjer
               imajo občani možnost plačila položnic brez provizije. Tako je na ta predlog zakona
               možno gledati z več strani.</p>
               <p>Glede na današnjo razpravo sem tudi sama mnenja, kar se bo zgodilo tudi v
               nadaljevanju procedure tega zakona, da se morebiti še razmisli o določenih
               izboljšavah in prouči tudi pomisleke poslancev glede predloga tega zakona. Hvala.
            </p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister dr. Janez Šušteršič.</p>
            </sp>
            <sp who="SDZ6:ŠušteršičJanez">

               <speaker>DR. JANEZ ŠUŠTERŠIČ:</speaker>

               <p>Lepo pozdravljeni!</p>
               <p>Najprej bi rekel, da bodimo natančni, ko govorimo o strokovnih institucijah in
               zainteresirani javnosti. Mislim, da je ta izraz <q>"zainteresirana javnost"</q> bistveno
               bližje opisu tistih, ki imajo največ pripomb na ta davek. Lahko bi jim pa enostavno
               rekli tudi <q>"interesne skupine"</q>, ker katerikoli davek bomo predlagali za uvedbo ali
               povišanje, se bodo oglasili tisti, ki jih bo ta davek obremenil. Glede na to, da se
               oglašajo banke, da se oglaša tudi Združenje bank, borzni posredniki in tako naprej,
               očitno oni ne ocenjujejo, da bodo lahko ta davek v celoti prevalili na uporabnike
               svojih storitev na tak način, da oni, finančni posredniki, ne bodo tega občutili. Ker
               če bi oni lahko tako elegantno, kot vi razmišljate ali sprašujete, to prevalili, jih
               ta davek v resnici ne bi prizadel in se mu najbrž ne bi kaj dosti upirali. Problem je
               v tem, da tisti, ki neko dejavnost opravljajo in so za svojo dejavnost strokovnjaki –
               to pa še ne pomeni, da so strokovnjaki za obdavčevanje – seveda gledajo s svojega
               vidika, kjer je vsak davek potencialno škodljiv. Bil bi najbolj vesel, če mi ne bi
               bilo treba predlagati nobenih davčnih dvigov, vendar to enostavno ne gre, iz
               razlogov, ki mislim, da jih vsi poznamo.</p>
               <p>Kar se tiče stroškov administriranja. Te stroške administriranja bodo nosili tisti,
               ki so zavezanci za davek, in to so tisti, ki opravljajo te storitve. Zato se mi zdi
               nekoliko nenavadno, da so predstavniki malih podjetij in obrtnikov izpostavili ta
               argument, ker oni teh stroškov ne bodo imeli – stroške bodo imele banke in tisti, ki
               opravljajo finančne storitve. Lahko, da je to v določenem primeru kakšno manjše
               podjetje, prav veliko jih pa po mojem ni. Ti stroški ne bodo nič drugačni, kot jih
               drugi v gospodarstvu, recimo, vsi zavezanci za davek na dodano vrednost, že danes
               imajo. Zavezanec za davek na dodano vrednost mora mesečno, trimesečno ali polletno
               predložiti obračun vseh izdanih računov, ugotoviti davek na dodano vrednost,
               poračunati tistega, ki ga je plačal, in to poslati na Davčno upravo, potem pa še
               preveriti, če se ni v njihovem informacijskem sistemu to plačilo kje izgubilo,
               napačno zavedlo ali kaj podobnega. Zdaj bodo še banke to enako počele za provizije,
               ki jih zaračunavajo. Torej, bodo podobno administrativno obremenjene kot so drugi. V
               tem ne vidim kakšnega posebnega problema, prej bi rekel, da gre za manj
               diskriminatorno obravnavo kot je bila prej, ali pa kot je danes.</p>
               <p>Kar se tiče prevaljevanja – naj še to pojasnim. Pri vsakem davku, s katerim
               obdavčuješ promet, in pa pri davkih, s katerimi obdavčuješ dohodek, se pojavi
               vprašanje prevaljevanja. Nekdo na koncu ta davek plača. Plačajo ga v različnih
               deležih tisti, ki so zavezanci in tisti, ki so kupci oziroma potrošniki tiste
               storitve oziroma proizvoda, ki se obdavčuje, glede na to, koliko ima kdo možnosti
               pogajanja, možnosti prilagoditve, možnosti izbire drugih storitev in tako naprej.
               Tudi če bi dvignili dohodnino, bi nekateri ta davek prevalili na tistega, ki
               izplačuje dohodek. Prepričan sem, da bo marsikdo od tistih, ki jih z novim letom
               obdavčujemo s 50-odstotno stopnjo dohodnine – kar je bila nekako ideja, ki so jo
               praktično vse stranke v tem parlamentu na koncu podpirale tako ali drugače –, to
               prevalil na firmo, ki ga zaposluje, zato ker so to ljudje, ki imajo pogosto zelo
               visoke dohodke in temu primerno možnost pogajanja, dostikrat so pa tudi lastniki teh
               istih firm, ki jih zaposlujejo. To vprašanje prevalitve se pojavi povsod. Nekje imamo
               celo s predpisi določeno, na primer, ko mi predlagamo in vlada sprejme, da se
               prilagodi trošarina pri bencinu, se to avtomatično prenese v ceno, ker je tako
               določen model cene. Tukaj avtomatičnega prenosa ni, preprečiti ga pa ne moremo – ne
               moremo bankam prepovedati, da prilagodijo stroške storitev. Kot je bilo že prej
               rečeno, pri teh storitvah, ki jih navadni ljudje uporabljajo, so te stroški
               sorazmerno nizki – prej je gospod poslanec govoril o evru in pol pri položnici. Tam,
               kjer jaz plačujem položnice – je pa res, da uporabljam računalnik –, je 35 centov.
               Zadnjič sem izvedel, da je pri enih drugih še nekoliko manj, pa ne bom zaradi treh
               centov zamenjal banke. Mogoče jo bom zamenjal, če bo v še večjih težavah, kot je že,
               ampak kakorkoli, tega je zelo malo, pa tudi prilagoditi se da. Ko sem bil študent in
               hkrati mlada družina, smo počeli točno to; položnice hodili plačevati direktno k
               dobavitelju. S tem nočem reči, da je to nekaj, kar mislim, da je fajn, da je dobro,
               ampak možnost za prilagoditev marsikdaj obstaja. Včasih ni enostavna in je lahko za
               koga tudi boleča. Kot je bilo prej povedano, pri 35 centih je 6,5 davka in tudi če se
               v celoti prevali v ceno, ni zelo velik dodatni strošek.</p>
               <p>Kar se tiče opozoril glede vprašanja finančnega sektorja oziroma kapitalskih trgov.
               Dobili smo tudi opozorilo družb za upravljanje – te so po našem mnenju morda nekoliko
               bolj upravičene kot druge. To bomo preučili, ker gre tam dejansko za drugo obliko,
               tako je bilo tudi povzeto s strani poslancev. Druga stvar glede kapitalskih trgov je
               pa, da se mi ne izogibamo – kot je bilo očitano – obdavčenju finančnih transakcij na
               kapitalskih trgih, z delnicami in tako naprej, ampak želimo, da se to uvede v vsaj
               enem večjem krogu držav v Evropski uniji, zato ker je tam ta možnost premikanja v
               druge države toliko večja. Kot veste, smo bili v prvem krogu držav, ki so podprle
               predlog za okrepljeno sodelovanje na tem področju, in tukaj želimo biti zraven – smo
               se pa odločili, da ne gremo sami v to tveganje, da bi samo na območju ene manjše
               države, kjer je za povrhu notranji finančni trg zelo slabo razvit, to uvajali na tak
               način, kot je bilo predlagano; da se celotna transakcija obdavči z nekim
               dodatkom.</p>
               <p>Mislim, da so to glavna vprašanja, ki so bila. Še glede kaskadnega učinka. Mi smo pri
               ocenah učinkov tega davka uporabljalijavno dostopne podatke o znesku tako imenovanih
               opravnin, vseh provizij, ki se zaračunavajo. Ta številka 500 milijonov je podatek,
               540 je potem neka ocena, koliko je še tistega, kar ni v teh podatkih zajeto, vse
               skupaj. To je blizu polovice dohodkov bank; tisto, kar ustvarijo z obrestnimi
               maržami, je nekoliko več od tega, ampak je sorazmerno. Tako tukaj neke velike
               možnosti, da bi ves ta dohodek odpravili in ga ustvarili na obrestnih maržah –
               praktično nekaj bi jih morali podvojiti. Dvomim, da bodo šli v to. Kar se tiče
               kaskadnega učinka, je pa to zelo težko videti iz teh podatkov – koliko tega je in
               koliko je to pomembno. Se pa tudi dogovarjamo, da bi nam pomagali to oceniti. Načelno
               je ta argument, kot vsak drug načelen argument, vreden tega, da se ga posluša, vendar
               pa je treba to dokumentirati. Mogoče bomo na koncu ugotovili, da je obseg tega tako
               majhen, da ne predstavlja nekega resnega problema. Vsaj zaenkrat ocenjujemo, da je
               tako in da tudi tukaj obstaja kar nekaj možnosti prilagoditev. Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Seznam prijavljenih razpravljavcev je tako izčrpan. Ker pa čas, določen za razpravo,
               še ni potekel, sprašujem, ali želi kdo na podlagi prvega odstavka 71. člena
               Poslovnika zbora še razpravljati. Odpiram listo. Prosim, da se prijavite.</p>
               <p>Gospod Samo Bevk, izvolite.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Res gre za bizaren ukrep, kot je to po domače rečeno – davek na položnice. Dejansko
               se s tem zakonom uvaja davek na položnice, ki bo najbolj obdavčil prav najšibkejši
               sloj naše družbe. Prav tako bo v največji meri obdavčil upokojence, ki ne uporabljajo
               storitev elektronskega bančništva prav pogosto in množično, ampak plačujejo položnice
               na pošti, ki zaračunava najvišje provizije za položnice. S tem Vlada nekako dokazuje,
               da bodo breme krize nosili najrevnejši v tej državi.</p>
               <p>Poglejte, 1. oktobra leta 2009 je delegacija največje takratne opozicijske stranke
               pod vodstvom predsednika Janeza Janše obiskala Pomurje. Takrat je predsednik največje
               opozicijske stranke leta 2009 dejal, navajam: <q>"Najboljša socialna politika je tista,
               ki ustvarja nova delovna mesta, zato je ključno vprašanje, kako ustvariti nova
               delovna mesta."</q> Ko smo obravnavali pokojninsko zakonodajo v prejšnjem mandatu pred
               referendumom – takrat je bila ta diskusija najbolj vroča – je bilo na spletni strani
               SDS zapisano, da vlada ne ukrene nič, da bi zagotovila in ustvarila nova delovna
               mesta. Gospod minister, povejte, kako boste ustvarili ta nova delovna mesta. Vem, da
               v prejšnjem mandatu niste bili zelo aktivni v politiki, ampak vaš nadrejeni šef je
               bil vodja opozicije, danes pa je predsednik Vlade. Kako boste skupaj z ministrsko
               ekipo zagotovili ta prepotrebna delovna mesta v tej državi, če smo pa v prejšnjem
               mandatu stalno poslušali mantro, da je treba odpirati nova delovna mesta in s tem
               tudi zagotoviti dodatna sredstva za državni proračun in za razvoj države. Ali Vlada
               načrtuje kakšne bolj ambiciozne ukrepe, da bomo odprli nova delovna mesta, ne pa da
               bomo uvajali davke na položnice in obremenjevali najšibkejši sloj ljudi. Hvala
               lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa, gospod Samo Bevk.</p>
               <p>Vi dobro veste, da vam minister v tem trenutku tega odgovora ne more dati.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo odločali v okviru glasovanj, to je jutri, 15 minut po prekinjeni 6.
               točki dnevnega reda.</p>
               <p>S tem prekinjam to točko dnevnega reda.</p>
               <p>Proceduralno, gospod Samo Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala za besedo, gospod podpredsednik.</p>
               <p>Mogoče sem delno zlorabil poslovnik, ampak v resnici drži, da bo lahko minister
               odgovoril na to vprašanje na naslednji seji, ko bomo imeli zakon v drugi obravnavi.
               Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>To pa zagotovo. Vi ste verjetno želeli, da vam odgovori v tem trenutku, za kar pa ni
               možnosti.</p>
               <p>Torej, kot sem rekel s tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVKU NA DODANO VREDNOST.</title>
               </p>
               <p>Predlog zakona je v obravnavo Državnemu zboru predložila Vlada Republike Slovenije. V
               zvezi s tem predlogom zakona je skupina 42 poslank in poslancev s prvopodpisanim
               Jožetom Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade, to je
               ministru dr. Janezu Šušteršiču.</p>
            </sp>
            <sp who="SDZ6:ŠušteršičJanez">

               <speaker>DR. JANEZ ŠUŠTERŠIČ:</speaker>

               <p>Spoštovani!</p>
               <p>Kot ste morda opazili že pri predhodnih davčnih ukrepih, ki so bili obravnavani, smo
               pri predlaganju davčnih ukrepov sledili neki splošni logiki, ki bi jo povzel v tem,
               da smo želeli predvsem širiti osnove in odpravljati nekatere olajšave v davčnem
               sistemu, ali jih zniževati, tam kjer se nam je zdelo, da za to ni veliko upravičenih
               razlogov. S tem smo se želeli izogniti nekaterim bolj splošnim ukrepom, ki bi
               generalno obremenili gospodarstvo ali pa ljudi, in smo iskali tiste prostore v
               davčnem sistemu, kjer je možno z določenimi ukrepi obremeniti tiste, ki še niso
               obremenjeni, kot so recimo finančne storitve oziroma provizije za njihovo plačilo,
               ali pa recimo, kjer so obremenjeni, ampak imajo neke olajšave, kot smo prej govorili
               o študentskem delu in podobno. Naj še povem, da smo, kot je bilo ob predstavitvi
               proračuna povedano, na ta način predlagali ukrepe, ki so kot celota vredni oziroma
               naj bi prihodnje leto prinesli približno 300 milijonov dodatnih evrov v državni
               proračun. Ko smo gledali sistem davka na dodano vrednost, smo ugotovili, da je v tem
               sistemu zelo veliko storitev in blaga obdavčenih z nižjo davčno stopnjo, z znižano
               davčno stopnjo 8,5 % in ne splošno stopnjo 20 %, zato smo naredili nabor in se
               vprašali, kaj od tega je možno upravičiti in česa morda ni možno upravičiti. Pri tem
               poudarjam, da gre za razmišljanje v času krize. Kadar krize ni, se zdi vsaka olajšava
               upravičena, ker se bo za vsako olajšavo našel kdo, ki bo rekel, da služi nekemu
               dobremu namenu, in za vsak dober namen se bo našel kdo, ki bo rekel, da je ta namen
               je res dober, in za vsak tak namen se bo našel kdo, ki bo o tem tudi poročal po
               medijih in to zagovarjal naprej. Tudi na področju odhodkov smo spomladi naredili
               veliko neprijetnih ukrepov, kjer smo rekli, da so bile nekatere stvari, ki so se
               zdele normalne v času, ko je bilo v državnem proračunu veliko denarja in se ni bilo
               treba zadolževati po visokih obrestnih merah za velike zneske, morda opravičljive,
               danes pa jih je težko zagovarjati.</p>
               <p>Na področju davka na dodano vrednost imamo neko splošno načelo, da se z nižjo stopnjo
               obdavčujejo stvari, ki pomenijo nujne življenjske potrebščine, ali pa imajo nek
               socialni namen. Če greste gledati ureditev po različnih evropskih državah, boste v
               tej nižji davčni stopnji našli marsikaj. Direktiva, ki o tem govori, je napisana
               dovolj široko, da lahko zadovolji veliko različnih interesnih skupin v veliko
               različnih državah, kjer so različne interesne skupine različno močne. Takrat, ko so
               se te direktive sprejemale, ali že prej, ali morda tudi kasneje, jim je uspelo
               uveljaviti svoj interes, tudi kadar ga ni bilo mogoče utemeljevati z dvema osnovnima
               načeloma: nujnih življenjskih potrebščin oziroma nekimi socialnimi razlogi. Tako smo
               na koncu prišli do nabora več proizvodov in storitev, za katere predlagamo, da se iz
               obdavčitve z znižano davčno stopnjo premaknejo v obdavčitev splošno davčno stopnjo
               davka na dodano vrednost.</p>
               <p>Lahko bi jih razdelil v štiri skupine. Prva skupina je hrana za hišne živali. Tukaj,
               žal – imam štiri hišne živali – težko rečem, da je to nujna življenjska potrebščina
               za ljudi. Druga stvar so časopisi in revije, kjer težko rečemo, da gre za nujno
               življenjsko potrebščino, kljub temu, da mediji gotovo opravljajo pomembno vlogo v tej
               družbi. Mislim, da vsakdo, ki je član te družbe opravlja pomembno vlogo, in po tej
               logiki si nihče ne bi zaslužil olajšave, ali pa bi si jo vsi. Potem so storitve, ki
               so bile pred časom znižane v davčno stopnjo, pa ni bilo pričakovanih učinkov na
               zmanjšanje sive ekonomije: čiščenja oken, uporaba športnih objektov, frizerske
               storitve, tudi dobava lončnic in sadik. Potem je tista stvar, ki bi jo še na koncu
               omenil in se ji uradno reče storitve javne higiene, gre pa predvsem za storitve
               ravnanja z odpadki, ki jih plačujemo vsi <gap n="..."/> <stage xml:id="Izredna-20-2012-11-14.stage7">/ znak za konec razprave/</stage> <gap n="..."/> morda za
               neko splošno povišanje položnic za evro ali dva pri vsakem gospodinjstvu. Gre za nek
               uravnotežen prispevek praktično vsakega k reševanju gospodarske krize. Hvala.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>V okviru predstavitev stališč poslanskih skupin dajem besedo gospodu Mihaelu Prevcu,
               da predstavi stališče Poslanske skupine Slovenske ljudske stranke.</p>
            </sp>
            <sp who="SDZ6:PrevcMihael">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod podpredsednik. Spoštovani minister, spoštovane kolegice
               in kolegi!</p>
               <p>Prišli smo tudi do začetka obravnave zakona, ki je dvignil največ prahu v zadnjih
               mesecih – dvig nekaterih nižjih stopenj davka na dodano vrednost na splošno stopnjo.
               Kot smo razumeli v Poslanski skupini Slovenske ljudske stranke je šla koalicija v
               spremembe tega zakona z namenom, da pregledamo ves nabor stvari, ki jih obdavčujemo
               po nižji stopnji in v ostalih državah takšna posebna obravnava ni uveljavljena. Tako
               bi lahko na določenih postavkah v proračun dobili nekaj svežih sredstev. Pozneje pa
               se je pokazalo, da so preference oziroma dojemanje posameznih koalicijskih strank o
               tem, kaj bi moralo biti obdavčeno po nižji ali splošni stopnji, zelo različne. Če
               govorim v imenu Poslanske skupine Slovenske ljudske stranke, zadevo gledamo nekoliko
               širše. Torej, ne toliko v smeri, koliko posamezen dvig pomeni za proračun, temveč kaj
               to pomeni za končnega plačnika in tudi za posamezno panogo.</p>
               <p>Od vseh predlogov v zakonu bode v oči ravno dvig davka na časopise oziroma periodične
               publikacije. Le zelo redke države imajo tovrstne publikacije obdavčene po višjih
               stopnjah, medtem ko je kar nekaj držav, ki to panogo popolnoma izključujejo iz
               obdavčenja in ji na ta način tudi pomagajo. Slovenski tisk ni v zavidljivem stanju. V
               zadnjem desetletju so se številnim časopisom naklade praktično prepolovile. Glede na
               krizo, v kateri se nahajamo, bi bilo zvišanje davka zelo težko prenesti na končnega
               kupca. Upam si celo trditi, da bi ljudje ob zvišanju naročnin, ob povišanih zneskih
               na položnicah, zelo resno razmislili, če ni to ena izmed stvari, kibi se ji lahko
               odpovedali. To je trenutna psihologija. Ne glede na to, kaj si mislimo o
               objektivnosti kateregakoli časopisa, pa vendarle živimo v demokratični državi, kjer
               velja svoboda izražanja. Država mora spodbujati čim bolj obsežno informiranje
               državljanov, ne pa ga še dodatno omejevati.</p>
               <p>V Slovenski ljudski stranki verjamemo, da bo v medijski panogi prišlo do sprememb,
               tako ali drugače se bo treba prilagoditi, pridobiti tudi strateške partnerje, prišlo
               bo do določene konsolidacije, do drugačnih pristopov. Z dvigom davka bi vse to
               verjetno zelo pospešili, vendar bi bila kolateralna škoda verjetno dokaj velika –
               močno zmanjšanje raznolikosti, manj vsebin, nižja kvaliteta in podobno. Finančni
               učinek bi bil zagotovo manjši od pričakovanega. V Slovenski ljudski stranki smo ves
               čas opozarjali na te pomisleke in na smiselnost tega ukrepa. Res je, da nismo prišli
               skupaj, zato v Slovenski ljudski stranki še vedno nasprotujemo temu ukrepu na
               področju medijev.</p>
               <p>Druga stvar je zvišanje davka na storitve javne higiene. Največji dejavnik so tukaj
               komunalne storitve. Tukaj je tudi finančnega učinka tega zakona. Res je sicer, da
               večina držav na tem segmentu nima uveljavljene nižje stopnje obdavčevanja. Toda pri
               nas imamo drugo težavo. Vlada oziroma občine cen komunalnih storitev preprosto ne
               morejo več držati na tako nizkih ravneh. Z novim letom se obeta sprostitev uredbe o
               metodologiji cen za izračun komunalnih storitev, kar bi časovno sovpadlo z višjim
               davkom. Tukaj so še nekoliko višje okoljske dajatve. Zneski na položnicah, ki bi jih
               v naslednjem letu prejela gospodinjstva, bi bili lahko šokantni. V Slovenski ljudski
               stranki bomo še zelo resno razmislili glede te rešitve – gre za osnovno storitev, ki
               jo potrebuje vsak. Praktično se ji ne da izogniti, zato je nižja stopnja obdavčitve
               verjetno smiselna. Ravno to pa je zanimivo. Dvig za časopise in ostale publikacije je
               dvignil ogromno prahu, kar je logično in po eni strani razumljivo. Vendar je po drugi
               strani zaradi tega povsem ob strani in skorajda neopažen obstal dvig na komunalne
               storitve, ki pa prizadene praktično vsako gospodinjstvo, ne glede na njegov socialni
               status.</p>
               <p>Če se ustavim še pri višjem obdavčenju frizerskih storitev in cvetličarske panoge –
               gre za direktni poseg v posamezen poslovni segment. Če gre pri frizerjih za neko
               osnovno dejavnost, pa bo cvetličarska dejavnost veliko bolj občutila krizne razmere
               ob sočasnem dvigu davka. Če povzamem, v Poslanski skupini Slovenske ljudske stranke
               smo se strinjali, da novela zakona nadaljuje postopek v Državnem zboru, čeprav
               celotne vsebine tega zakona koalicija žal nikoli ni uskladila. V Poslanski skupini
               Slovenske ljudske stranke smo sprejeli dogovor, da zakon podpremo v prvi obravnavi,
               vendar bo, kot že povedano, v drugi obravnavi prišlo do sprememb. Lahko, da bo na
               koncu ostala samo še postavka, dve postavki ali tri, kar je še vedno bolje kot nič.
               Proračuna za naslednji dve leti predvidevata določene prihodke iz naslova tega
               zakona. Če bo prišlo do sprememb, bomo morali poiskati drugačen vir, to pa je že
               stvar nadaljnjih pogovorov in tudi usklajevanj. Hvala lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Marija Plevčak, v imenu Poslanske skupine Demokratične stranke upokojencev
               Slovenije.</p>
            </sp>
            <sp who="SDZ6:PlevčakMarija">

               <speaker>MARIJA PLEVČAK (PS DeSUS):</speaker>

               <p>Še enkrat pozdravljeni in hvala za besedo.</p>
               <p>DDV je danes eden izmed najpomembnejših in najbolj razširjenih davkov v Evropski
               uniji in tudi drugod po svetu, kar je razvidno že pri vsakodnevnem srečevanju
               posameznikov z njim, saj se plačuje na vseh ravneh prometa in prodaje blaga in
               storitev. Ker gre za zelo pomemben davek – konkretno v Republiki Sloveniji
               predstavlja priliv v proračun v višini 8 % BDP –, se tudi Evropska unija nagiba k
               poenotenju tega davka. Zato je bila sprejeta evropska direktiva, ki določa minimum
               nižje stopnje DDV, 5 %, ter minimum splošne stopnje DDV, 15 %. Za osvežitev – pri nas
               je najnižji DDV 8,5 % in pa 20 %. Vlada je iz razloga uravnoteženja javnih financ
               oziroma priliva v proračun predlagala, da se zoži izbor blaga in storitev, za katere
               se danes uporablja nižja stopnja DDV. To potezo razlaga s trditvijo, da je nižja
               stopnja DDV določena za zelo širok izbor dobrin ter da nižja stopnja predstavlja
               posredno subvencioniranje gospodarskih subjektov.</p>
               <p>Naj že takoj na začetku pojasnim, da je bila Poslanska skupina DeSUS s to namero
               vlade seznanjena. Seznanjeni smo bili tudi z drugačnimi predlogi, kot jih imamo pred
               seboj. Poudariti pa moram, da smo imeli v DeSUS vseskozi pripombe in pomisleke glede
               dviga nižje stopnje DDV, tudi v tem trenutku vsebina te novele za nas ni
               sprejemljiva. Imamo zadržke pri dvigu DDV za časopise, za uporabo športnih objektov,
               predvsem pa za storitve javne higiene. Res je, da so tekom zakonodajnega postopka
               spremembe možne. Tega ne zanikamo. Vprašanje pa je, ali, preprosto rečeno, spustiti
               takšno vsebino v nadaljnjo obravnavo ali jo že v tej prvi fazi tudi zavrniti. Nihče
               namreč Vladi ne oporeka, da so razmere krizne, da je treba proračun uravnovesiti.
               Vendar, ali je to pravi način? Poglejte, nižja stopnja DDV je predpisana z določenim
               razlogom, gre za dobrine, ki predstavljajo osnovne, nujne življenjske potrebščine
               vsakega posameznika, katere je država posamezniku dolžna zagotavljati. Tu ne mislim
               samo golega zagotavljanja ne glede na ceno, država jih je dolžna zagotavljati na
               način, da bodo vsakemu dostopne, poudarjam vsakemu – tudi tistim socialno
               najšibkejšim. V Poslanski skupini DeSUS poudarjamo, da je ravno DDV tisti davek, ki
               se dotakne vsakega posameznika. Ob tem je treba poudariti, da DDV davčno najbolj
               obremenjuje socialno najšibkejše sloje z najnižjimi dohodki. Zakaj? Preprosto. DDV se
               plačuje na vseh ravneh prometa in prodaje dobrin. Premožnejši lahko del svojih
               prihodkov namenijo za varčevanje in ta del njihovih prihodkov s tem davkom ni
               obremenjen. Medtem najrevnejši sloj sploh ne more nič privarčevati, ampak je primoran
               svoje prihodke porabiti za golo preživetje. Ker se DDV plačuje praktično od vsake
               dobrine, je s tem davkom obdavčen njihov celoten prihodek. Pri nas socialno
               nepravičnost DDV le delno ublaži 8,5 % stopnja za nekatere nujne življenjske
               potrebščine. Po drugi strani pa se nam zastavlja tudi vprašanje upravičenosti dviga
               davka na dodano vrednost s povsem finančnega vidika: ali bo polnjenje proračuna s tem
               ukrepom zadostno?. Vlada je še pred nedavnim zatrjevala, da večjo obdavčitev dobrin
               obravnava kot skrajno možnost, torej vložitev tega predloga pomeni skrajno točko. Po
               naši oceni ne. Res je, da dvig DDV hipoma prinese več denarja v proračunsko blagajno,
               vendar je treba vedeti, da lahko to vpliva na manjšo potrošnjo, na večji črn trg in
               izmikanje plačilu DDV, zaradi česar bi bilo priliva manj. Kot že nakazano, do tega
               trenutka naše poslanske skupine argumenti vlade niso prepričali, in se zato bolj
               nagibamo k zavrnitvi predloga. Bomo pa pozorno spremljali razpravo in argumente tako
               za, kot proti dvigu davka na dodano vrednost, in na podlagi tega oblikovali naše
               dokončno stališče.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Jožef Horvat v imenu Poslanske skupine Nove Slovenije.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Najlepša hvala, gospod podpredsednik. Spoštovane kolegice in kolegi, spoštovani
               gospod minister!</p>
               <p>Pred nami, pred Državnim zborom, predvsem pred koalicijo in pred Vlado in ministrom
               za finance, dr. Šušteršičem, je težka naloga – zapreti finančni proračun oziroma
               proračun Republike Slovenije za leti 2013 in 2014. Vsi smo gotovo eksperti na
               področju proračunskih odhodkov, manj nam gre od rok to, kako povečati prihodke. V
               času, ko smo pripravljali volilni program, smo se sicer zavedali gospodarske krize,
               vendar smo bili glede na kazalnike gospodarskih gibanj v evropskih državah
               prepričani, da se kriza bliža zaključku. V letu 2011 se je okrevanje gospodarske
               aktivnosti v Sloveniji prekinilo, bruto domači proizvod se je ponovno znižal,
               beležili smo skrčenje za dve desetinki odstotne točke, soočali pa smo se tudi z
               nespodbudnimi gospodarskimi gibanji v večini držav članic Evropske zveze. Tudi obeti
               glede gospodarske aktivnosti v naših najpomembnejših trgovinskih partnericah so se v
               zadnjih mesecih močno poslabšali. Za evrsko območje je Evropska komisija za letos
               napovedala znižanje bruto domačega proizvoda, ki izhaja iz slabega razpoloženja
               podjetij in potrošnikov ter iz negotovosti na finančnih trgih. Zaskrbljujoče so
               napovedi UMAR glede gospodarske rasti v letu 2013, ko bo rast BDP celo negativna.</p>
               <p>Kljub slabim obetom moramo skladno z zahtevami Evropske unije do leta 2013 odpraviti
               čezmerni javnofinančni primanjkljaj, torej ga znižati pod 3 % BDP. Evropska komisija
               ocenjuje, ali je posamezna država, ki je v postopku čezmernega primanjkljaja, torej
               tudi Slovenija, sprejela učinkovite ukrepe, da le-tega odpravi na učinkovit in trajen
               način. Za dosego teh ciljev se Slovenija, kljub številnim ukrepom za ponovno oživitev
               gospodarstva, ne more izogniti iskanju dodatnih davčnih virov. Ena izmed možnosti je
               tudi zvišanje davčnih stopenj za nekatere blagovne skupine in za nekatere
               storitve.</p>
               <p>V Predlogu zakona o spremembah in dopolnitvah Zakona o davku na dodano vrednost je
               predlagano zvišanje davčne stopnje iz sedanjih 8,5 odstotkov na višjo davčno stopnjo,
               to je 20 odstotkov, za naslednje blago in storitve: hrano za hišne živali, časopise,
               revije in druge periodične publikacije, čiščenje oken in zasebnih gospodinjstev,
               uporabo športnih objektov, storitve javne higiene, frizerske storitve, dobavo
               lončnic, sadik in rezanega cvetja. Z uresničitvijo, z implementacijo tega predloga
               zakona bi v državni proračun v letu 2013 prišel dodatni priliv v višini 70 milijonov
               evrov.</p>
               <p>V Poslanski skupini Nove Slovenije smo izjemno zadržani do teh predlogov – naj
               omenim, da je izvršilni odbor stranke sprejel sklep, da se tega zakona ne podpre.
               Posebej smo občutljivi in nasprotujemo dvigu stopnje DDV za storitve javne higiene.
               Maloprej sem si izračunal, da bi neka mikroposlovalnica ali bolj točno avtomehanična
               delavnica, ki zaposluje tri ljudi, za odvoz odpadkov plačevala – vemo, kakšni odpadki
               se tam nahajajo – približno 20 evrov na mesec več. Nekdo bo rekel, da to pa ni noben
               denar – ampak ne gre v koncept, ki smo si ga zastavili, da v gospodarstvu ustvarimo
               čim boljše okolje za razvoj. Prav tako sem se v okviru svoje dejavnosti na terenu, v
               poslanski pisarni, srečal s kar nekaj ljudmi, s predstavniki družinskih podjetij, ki
               gojijo lončnice, sadike in tako naprej. To so uspešna družinska podjetja. Pred
               kratkimje bila stopnja davka na njihovo blago znižana, zdaj želimo to stopnjo spet
               zvišati. Ampak, kljub vsemu, kljub pomislekom verjamemo, da bomo tekom parlamentarne
               razprave našli optimalno rešitev, takšno, ki bo dobra za Slovenijo, zato v Poslanski
               skupini Nove Slovenije menimo, da je Predlog zakona o spremembah in dopolnitvah
               Zakona o davku na dodano vrednost kljub vsemu primeren za nadaljnjo obravnavo. Hvala
               lepa.</p>
            </sp>
            <sp who="SDZ6:PresečnikJakob">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>V skladu z dogovorom na Kolegiju predsednika Državnega zbora prekinjam 6. točko
               dnevnega reda. Prekinjam tudi 20. izredno sejo Državnega zbora, ki jo bomo
               nadaljevali jutri, 15. novembra ob 9. uri. Hvala lepa. <stage type="time">(SEJA JE BILA PREKINJENA
                  14. NOVEMBRA 2012 OB 14.57.)</stage>
               </p>
            </sp>
         </div>
      </body>
   </text>
</TEI>