<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-18-2013-10-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DA484942161497CCC1257C69002CB7C2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=DA484942161497CCC1257C69002CB7C2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-18-2013-10-24.DZ" n="18">
               <name>Redna</name>
               <date when="2013-10-24"/>
            </setting>
         </settingDesc>
         <particDesc>
            <listOrg>
               <org xml:id="Redna-18-2013-10-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 18. seje</stage>
            <stage type="chairman">Sejo so vodili predsednik Državnega zbora Janko Veber ter podpredsednice Renata
            Brunskole, Polonca Komar in Romana Tomc. </stage>
            <stage type="time">Seja se je začela ob 9. uri. </stage>


            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 18. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanka in poslanci:
               gospa Iva Dimic od 12. ure dalje, gospod Roberto Battelli, gospod Robert Hrovat,
               gospod Štefan Tisel in gospod Ivan Vogrin. Vse prisotne lepo pozdravljam.</p>
               <p>Prehajamo na <title>20. TOČKO DNEVNEGA REDA, TO JE NA OBRAVNAVO 18. REDNEGA POROČILA O
                  DELU VARUHA ČLOVEKOVIH PRAVIC REPUBLIKE SLOVENIJE V LETU 2012.</title>
               </p>
               <p>18. redno poročilo je v obravnavo zboru predložil varuh človekovih pravic. Ob tej
               priložnosti dajem besedo najprej varuhinji človekovih pravic gospe Vlasti Nussdorfer
               za dopolnilno obrazložitev poročila.</p>
            </sp>
            <sp who="SDZ6:NussdorferVlasta">

               <speaker>VLASTA NUSSDORFER:</speaker>

               <p>Spoštovani predsednik Državnega zbora gospod Janko Veber, spoštovani poslanke in
               poslanci!</p>
               <p>V prvih dneh julija sem 18. poročilo o delu Varuha človekovih pravic Republike
               Slovenije za leto 2012 izročila predsedniku Državnega zbora, predsedniku republike in
               predsednici Vlade. Državni svet Republike Slovenije je nato 18. 9. 2013 podprl
               prizadevanja varuha in njegove predloge ter priporočila Vladi Republike Slovenije ter
               predlagal, da jih ta upošteva v največji možni meri. Vlada Republike Slovenije je 3.
               10. 2013 podala svoje odzivno poročilo na naše letno poročilo in tudi informacijo o
               realizaciji priporočil Državnega zbora ob obravnavi prejšnjega, 17. letnega poročila.
               Izčrpna obravnava poročila je bila 4. 10. 2013 na naši matični Komisiji za peticije
               ter za človekove pravice in enake možnosti pod predsedstvom poslanke Eve Irgl. Danes
               se Državnemu zboru zahvaljujem za izredno hitro obravnavo obširnega poročila varuha
               za minulo leto, leto 2012, pri čemer ste v začetku leta, januarja, obravnavali še
               eno, za leto 2011. Z namestnico in tremi namestniki sem se ga lotila takoj po
               prevzemu funkcije, saj gre za poročanje o delu varuhinje dr. Zdenke Čebašek
               Travnik.</p>
               <p>Smo v izjemno pomembnem letu, ko praznujemo 20-letnico Zakona o varuhu človekovih
               pravic. Prihodnje leto, ki se zaključi z obletnico začetka delovanja prvega varuha
               mag. Bizjaka, bi želeli pripraviti pregled uresničevanja vseh dosedanjih priporočil
               varuha. Le tako bo jasna prehojena pot varovanja človekovih pravic v Republiki
               Sloveniji in usmeritve za tretje desetletje delovanja varuha. Čeprav statistični
               podatki niso edini kazalnik dela, pa ni moč spregledati kar 3722 obravnavanih zadev v
               minulem letu, kar predstavlja 21-odstotno povečanje. Iz različnih razlogov, predvsem
               zaradi krizne situacije, tudi letos sledimo trendu povečevanja tako pobud kot tudi
               klicev, ki so že do letošnjega septembra dosegli celotno lansko raven. Povečalo se je
               tudi število poslovanj zunaj sedeža, kar je za varuha izjemnega pomena. Zakon mi
               nalaga, da poročam spoštovanemu zboru o delu, ugotovitvah, o stopnji spoštovanja
               človekovih pravic in temeljnih svoboščin ter o pravni varnosti državljanov v
               Republiki Sloveniji.</p>
               <p>Ugotovim lahko, in to sem zapisala v uvodu poročila, da je pravna država ta hip,
               danes, to leto na veliki preizkušnji, kajti mnogim so v Sloveniji kršene pravice tudi
               do učinkovitih pravnih sredstev. O pravicah ljudi se na slovenskih sodiščih še vedno
               kljub res zaznavnemu napredku ne razsoja vedno v razumnem roku. Ne spoštuje se načela
               dobrega upravljanja. Avtoriteta državne oblasti in krizna razmerja niso vedno
               zadosten razlog za sprejemanje predpisov in zakonov mimo stroke in civilne družbe,
               večkrat tudi z zavestnim kršenjem temeljnih standardov varovanja človekovih pravic.
               Varuh je večkrat v svojih letnih poročilih izpostavil dolgotrajnost upravnih, zlasti
               pritožbenih, postopkov, ter mnogokrat tudi odsotnost pojasnilne dolžnosti upravnih
               organov. Na tem področju še ni zaznati pomembnega napredka, ga pa vsekakor
               pričakujemo. Socialno državo je načela erozija. Socialna varnost se zmanjšuje, tudi
               zaradi preteklih napak države in bohotenja neustavljivega pohlepa korupcije ter
               nedopustne in mnogokrat nekaznovane kraje družbenega premoženja. Sprejeti zakoni
               opredeljujejo tudi nadzorne mehanizme, vendar ti niso dovolj učinkoviti ali sploh ne
               delujejo, ljudje pa to zahtevajo.</p>
               <p>Če se osredotočim na poročilo za leto 2012, prva tri mesta med prejetimi
               obravnavanimi pobudami zasedajo področje socialne varnosti, sledijo sodni in
               policijski postopki in nato pobude s področja ustavnih pravic. Na področju ustavnih
               pravic smo se ukvarjali predvsem s sovražnim govorom, pri čemer smo vsem, ki
               sodelujejo v javnih razpravah, medijih in na sploh javnosti, priporočili, da ne
               spodbujajo sovraštva in nestrpnosti na osnovi katerekoli osebne okoliščine. Na tem
               področju je sicer nujno tehtanje med več človekovimi pravicami, tudi tiste do svobode
               izražanja, ki uživa posebno varstvo skladno z ustaljeno prakso Evropskega sodišča za
               človekove pravice. Treba je poudariti, da varuh ne more presojati – to se od nas
               večkrat pričakuje –, ali so v posameznem primeru podani tudi znaki kaznivega dejanja.
               Pojavljajo se številne dileme, povezane s sovražnim govorom na forumih in v zvezi z
               anonimnostjo avtorjev. Varuh je Vladi priporočil, da prouči možnost, da se javno
               spodbujanje sovraštva, nasilja ali nestrpnosti sankcionira kot prekršek. Varuh
               predlaga, da se resno razmisli o možnosti uzakonitve civilne kazni oziroma odškodnine
               zaradi neupravičenega posega v zasebnost z javno objavo.</p>
               <p>Na področju volilne pravice smo ugotavljali odsotnost učinkovitih pravnih sredstev,
               zato varuh priporoča Vladi, da prouči možnost postopkov za potrditev nadomestnih
               članov občinskih svetov, še posebej sodnega varstva kandidatov za nadomestnega člana
               v primerih nedejavnosti ali obstrukcije župana in drugih organov občine, ter predlaga
               takšne spremembe zakonodaje, ki bodo preprečile ugotovljene nepravilnosti, zlorabe
               volilnih postopkov in neučinkovitost pravnih sredstev v postopkih volitev
               predstavnikov lokalnih interesov v Državni svet. Na področju varstva zasebnosti in
               osebnih podatkov smo ugotovili, da zlorabo arhivskega gradiva omogoča tudi
               neupoštevanje Zakona o varstvu dokumentarnega in arhivskega gradiva ter arhivih.
               Varuh je na Ustavno sodišče vložil zahtevo za presojo ustavnosti Zakona o varstvu
               dokumentarnega in arhivskega gradiva ter arhivih, ker ne ureja izročitve in
               dostopnosti gradiv psihiatričnih ustanov, ki vsebujejo občutljive osebne podatke o
               zdravljenju posameznikov.</p>
               <p>Sledi področje diskriminacije, kjer opozarjamo na nujnost vzpostavitve neodvisnega
               zagovornika, ki bo skladno s pravnim redom EU zagotavljal nepristransko, učinkovito
               in neodvisno obravnavo primerov kršitev prepovedi diskriminacije na vseh podlagah in
               na vseh področjih. Priporočamo tudi oblikovanje neodvisne institucije za varstvo in
               promocijo človekovih pravic, ki bi delovala na podlagi tako imenovanih pariških
               načel. V poročilu namenjamo pozornost nacionalnim in etničnim manjšinam ter
               vprašanjem, povezanim z madžarsko, italijansko in romsko skupnostjo, ter njihovim
               posebnim, v ustavi zagotovljenim pravicam. Posebej želim izpostaviti, da je varuh
               izdal posebno poročilo o bivanjskih razmerah Romov na območju jugovzhodne Slovenije.
               Pričakujem, da bo Vlada oblikovala strategijo za reševanje tega vprašanja in
               razbremenila lokalne skupnosti in civilno družbo. Razmere v okoljih, kjer skupaj
               sobivata romska skupnost in večinsko prebivalstvo, ogrožajo uresničevanje človekovih
               in posebnih pravic romske skupnosti, pa tudi uresničevanje človekovih pravic
               prebivalcev iz okolice teh skupnosti. Ugotovili smo kršitev pravice dostopa do pitne
               vode in sanitarij. Lokalne skupnosti, oblasti ter država so dolžne sprejeti ukrepe za
               odpravo teh kršitev. Menimo, da se država ne sme izogniti odgovornosti za odpravo
               kršitev človekovih pravic, kadar odpovedo lokalne skupnosti.</p>
               <p>Prehajam na področje omejitev osebne svobode, kjer smo obravnavali pobude
               pripornikov, obsojencev, pa tudi nekaj mladoletnih oseb iz prevzgojnega doma. V oči
               bode prostorska stiska v nekaterih zavodih, njihova prezasedenost. Skrbi poročilo o
               pomanjkanju finančnih sredstev in tudi strokovnega kadra. Ko govorimo o osebah, ki
               jim je odvzeta prostost, nikakor ne moremo mimo vloge varuha kot posebnega državnega
               preventivnega mehanizma. Po Zakonu o ratifikaciji Opcijskega protokola h Konvenciji
               proti mučenju in drugim krutim, nečloveškim ali poniževalnim kaznim ali ravnanju
               varuh ob sodelovanju z nevladnimi organizacijami in eksperti izvaja nadzor krajev,
               kjer je ljudem odvzeta prostost ali omejeno gibanje, ter druge naloge iz mandata.
               Opravili smo 46 obiskov, od tega 37 nenapovedanih. Letos smo predsedujoči za
               jugovzhodno Evropo, kar je zagotovo priznanje za naše dosedanje delo.</p>
               <p>V juniju 2012 smo pozdravili odprto enoto za forenzično psihiatrijo v Mariboru, ki je
               bila ustanovljena tudi na pobudo varuha. Ukvarjali smo se z osebami z motnjami v
               duševnem razvoju, osebami v socialnovarstvenih zavodih, pa tudi s posebnimi
               varovalnimi ukrepi v zdravstvenih in socialnih zavodih, opozorili na izvajanje
               vzgojnega ukrepa oddaje v zavod za usposabljanje. Na teh področjih še vedno
               ugotavljamo kršitve človekovih pravic. Na področju pravosodja smo izpostavili dva
               bistvena problema: sodne zaostanke in kakovost sojenja na prvi stopnji. Sojenje v
               razumnem roku je ena izmed temeljnih človekovih pravic. Sproti smo opozarjali na
               probleme sodnih izvedencev in brezplačne pravne pomoči, ki je za mnoge zaradi nekaj
               kvadratnih metrov zemlje ali nekaj evrov preveč nedostopna, zanje pa prepotrebna.
               Veliko pozornosti smo namenili tudi problemom izvršb in proste izbire izvršilnih
               sredstev ne glede na višino upnikove terjatve. Glede na prejete pobude smo se pri
               delu srečali tudi s prekrški, novelo Zakona o prekrških, nadomestitvijo globe z
               nalogami v splošno korist, pa tudi z odločanjem o zahtevah za sodno varstvo, kjer je
               treba spoštovati človekove pravice.</p>
               <p>Na področju delovanja tožilstva ni bilo zamud pri tožilskem delu, kar je spodbudno,
               spraševali pa smo se o učinkovitem pravnem sredstvu oškodovanca v primeru
               nestrinjanja z odločitvijo državnega tožilca. Menili smo, da mora vsak vlagatelj
               prejeti vsaj prvi odgovor na svojo prvo vlogo, zlasti če je zadeva v tožilstvu
               arhivirana in dana ad acta. Na področju odvetništva se je število pobud sicer
               zmanjšalo, še vedno pa ostajajo očitki nevestnega zastopanja, nevrnitve
               dokumentacije, pa tudi plačil stroškov in obračunov v nasprotju z ustnim dogovorom.
               Disciplinski postopki so še vedno predolgotrajni. Mnogi pobudniki so bili razočarani
               tudi nad odgovori zavarovalnice, ki je zahtevke za plačilo odškodnine pogosto
               zavračala. Na področju notariata ni bilo pobud, prihodnje spremembe te ureditve pa
               morajo še povečati pravno varnost uporabnikov. S področja policijskih postopkov ni
               bilo zaznati povečanja pobud. Policija je izvedla mnoge dejavnosti za
               debirokratizacijo postopkov in razbremenitev dela policistov, kar je nujno.
               Spremljali smo ukrepanje policije v protestih konec leta 2012 in opozorili na
               dolžnost ustreznega ukrepanja, a doslednega spoštovanja dostojanstva pridržanih.
               Policija se je vedno odzivala na priporočila varuha, ki so bila usmerjena v dosledno
               spoštovanje človekovih pravic.</p>
               <p>Prehajam na upravne zadeve. Tu je nespoštovanje rokov postala praksa številnih
               organov javne uprave. Ministrstvu za notranje zadeve in javno upravo smo v
               priporočilu predlagali, naj zagotovi, da bodo vsi organi javnega sektorja skladno z
               določili Uredbe o upravnem poslovanju spoštovali svojo pojasnilno dolžnost in bodo
               strankam odgovarjali v roku 15 dni. Enako naj omenjeno ministrstvo vzpostavi vzvode
               za spoštovanje vseh instrukcijskih rokov pri odločanjih v upravnem postopku.
               Obravnavali smo pobude, ki so se nanašale na postopke v zvezi s pridobivanjem pravic
               iz javnih sredstev, pa tudi na prepočasno in neučinkovito vodenje inšpekcijskih
               postopkov. Opozorili smo na problematiko tujih državljanov, področje mednarodne
               zaščite in odpravo brezplačne pravne pomoči za prosilce za mednarodno zaščito. Še
               vedno ostajajo odprti postopki denacionalizacije, in ne vidimo razlogov, da se ta
               proces končno ne zaključi. Tudi na področju davkov in carine ni doslednega
               spoštovanja rokov za odločanje o pritožbah. V oči bodejo nekatere nerešene
               premoženjske zadeve z občinami, saj so posamezniki dovolili, da po njihovem zemljišču
               poteka javna cesta ali pot, občina pa ne zagotovi odmere prizadetim, ne ponudi
               odškodnine ali pa je ta zelo nizka.</p>
               <p>Poprava krivic se je nanašala tudi na uveljavitev ZUJF. Ustavno sodišče je pritrdilo
               našim argumentom, da so nekatera določila 143. člena ZUJF v nasprotju z Ustavo.
               Zahtevo za oceno ustavnosti smo vložili takoj po njegovi uveljavitvi na podlagi pobud
               številnih združenj in društev upokojencev, pa tudi več kot 250 ogorčenih
               posameznikov. Ustavno sodišče je neustavne določbe ZUJF razveljavilo. Ponovno
               opozarjam na posledice nesprejemljivega spreminjanja predpisov ter finančne posledice
               neustavnih aktov. Samo pomislite, spoštovani poslanke in poslanci, koliko časa so in
               se še bodo različni organi ukvarjali, porabili za odločanje o vloženih pritožbah, pri
               čemer ni treba posebej omenjati izgubljenega časa in prizadetosti ter dostojanstva
               posameznikov in njihovih družin. Obravnavali smo problematiko urejanja vojnih in
               prikritih grobišč, kjer gre za pomanjkanje sredstev in je zato zastalo tudi delo
               komisije vlade. Probleme bo treba rešiti. Varuh na tem področju predlaga Vladi, naj
               zagotovi ustrezna finančna sredstva za odkritje prikritih vojnih in povojnih grobišč,
               pri že odkritih pa ustrezen simbolni pokop žrtve, spominska znamenja in dostop
               sorodnikov žrtev do kraja pokopa.</p>
               <p>Na področju družbenih dejavnosti smo se ukvarjali tako s predšolsko vzgojo kot tudi z
               višjimi in visokimi šolami, spremembami standardov in normativov in tudi z
               zmanjšanjem sredstev za visoko šolstvo in znanost. Predlagali smo, da Ministrstvo za
               izobraževanje, znanost in šport pri morebitnem združevanju, zapiranju in pri drugih
               reorganizacijah srednjih šol ter pri zmanjševanju vpisnih mest te postopke izvaja na
               podlagi objektivnih analiz, z vključenostjo vseh zainteresiranih, predvsem pa
               pregledno, tako da v javnosti ne bo občutka arbitrarnosti ter zapostavljenosti
               določenih regij pri izobraževanju. Vsem pristojnim priporočamo, naj se morebitnih
               sprememb na področju izobraževanja, znanosti in športa lotevajo zelo premišljeno in
               odgovorno ter naj imajo pri tem pred seboj daljnosežne posledice morebitnih prehitrih
               odločitev. S številnimi nevladnimi organizacijami s področja okolja in prostora se
               sprašujemo, kakšno zemljo bomo zapustili zanamcem in ali ima kapital res prednost
               pred zdravjem. Nujno je sodelovanje javnosti pri posegih v okolje in prostor, urejeno
               podeljevanje koncesij, dosledno delo inšpekcijskih služb, prepoznavanje hrupa, smradu
               in onesnaženja z nevarnimi delci PM10. Merila za določitev vrstnega reda obravnave
               posamezne prijave oziroma prioritete dela inšpekcij morajo biti jasno določena.</p>
               <p>Na področju komunalnega gospodarstva je bilo največ pobud zaradi plačevanja in cen
               storitev za oskrbo s posameznimi komunalnimi storitvami, pa tudi glede izvajanja
               dimnikarske službe in pravice do vode kot univerzalne človekove pravice. Nujna je
               sprememba Zakona o pokopališki in pogrebni dejavnosti ter o urejanju pokopališč.
               Ljudje so žal izgubili zaupanje v državo in tiste institucije, ki imajo pooblastila,
               pristojnosti in odgovornosti. Socialno stanje se slabša. Stanovanjske zadeve so v
               tesni povezavi s premoženjskim stanjem in socialnim položajem posameznika. Nujna je
               ureditev stanovanjske politike države in občin ter sprejetje nacionalnega
               stanovanjskega programa. Še vedno v oči bode kršenje pravic najemnikov
               denacionaliziranih stanovanj in nespoštovanje ugotovitev Evropskega odbora za
               socialne pravice pri Svetu Evrope.</p>
               <p>Na področju delovnih razmerij smo obravnavali neizplačila plač, neplačevanje
               prispevkov za socialno varnost, trpinčenje, nadlegovanje, šikaniranje, volontersko
               pripravništvo, veriženja agencijskih delavcev, upokojitve in tudi štipendije. Med
               drugim smo zahtevali, da se zaostrijo pogoji za delovanje agencij za zagotavljanje
               dela ter vpis v evidence pristojnega ministrstva. Poostriti je treba inšpekcijski
               nadzor, kršilce pa strožje kaznovati. Zakon za uravnoteženje javnih financ je bil in
               je še delno v ustavni presoji, kar vse kaže, da je treba pred spremembo zakonodaje,
               ki posega v pravice ljudi, predvideti vse možne posledice, zlasti delovanje v praksi
               in izdajo vseh podzakonskih aktov, ki običajno prihajajo s predolgotrajno zamudo. Še
               vedno ni nove zdravstvene zakonodaje. V predlagane rešitve je nujno vključiti
               zainteresirano strokovno javnost in uporabnike storitev. Ne morem spregledati vse
               večje finančne in gospodarske krize, ki spreminja zakonodajo, posledično pa kaže na
               vse večjo ogroženost ljudi. Varuh vseskozi opozarja na kršene pravice socialno
               najšibkejšim, od otrok do najstarejših.</p>
               <p>Nujna je aktivna politika zaposlovanja, hitrejši odziv na potrebe brezposelnih in
               tistih, ki še imajo delo, priprava programov, ki bodo omilili vse večji porast
               socialnih transferjev, ki predstavljajo gašenje mnogih požarov. Vlagati je treba v
               razvoj in znanje, in dati prednost človeku in kvaliteti njegovega življenja. Človek
               je namreč naše edino bogastvo, ne finančne institucije, ki so ta hip rak rana naše
               družbe. Na tem področju smo veseli vseh pozitivnih odzivov ministrstva, ki bi ljudem
               olajšali krize. Naše družbe in njenega napredka ne bo brez otrok, ki ne smejo deliti
               usode staršev, ki ne zmorejo preživeti meseca brez pomoči države in dobrodelnih
               organizacij. Posvetili smo pozornost vsem otrokom, vsem njihovim problemom. Imeli smo
               konferenco tudi na to temo in opozorili tudi na otroka v medijih. Smo v mesecu, ko
               smo beležili, in tako zaključujem, dan starejših, teden otroka, dan boja proti
               trgovini z ljudmi, dan bele palice. Vsi ranljivi si zaslužijo pozornost. Hvala lepa
               za vašo pozornost.</p>
               <p>Marie Curie je zapisala: <q>"Naučili so me, da pot napredka ni ne lahka in ne kratka,
               vendar bom s svojimi sodelavci vestno stopala po njej."</q> Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi varuhinji za podano dopolnilno obrazložitev poročila.</p>
               <p>Razpravo nadaljujemo s poročilom Komisije za peticije ter za človekove pravice in
               enake možnosti, ki je obravnavala poročilo kot matično delovno telo in je pripravila
               tudi predlog tega poročila.</p>
               <p>Besedo dajem predsednici gospe Evi Irgl.</p>
            </sp>
            <sp who="SDZ6:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovana varuhinja človekovih pravic, spoštovani poslanke
               in poslanci!</p>
               <p>Komisija za peticije ter za človekove pravice in enake možnosti je na 14. seji
               obravnavala 18. redno letno poročilo varuha človekovih pravic za leto 2012.
               Predstavnica predlagatelja, gospa varuhinja Vlasta Nussdorfer, je podala dodatno
               obrazložitev k poročilu, v katerem je uvodoma predstavila njegovo strukturo in
               statistiko, sodelovanje z nevladnimi organizacijami in obiske na terenu. Največ zadev
               v letu 2012 je bilo s področja socialne varnosti, sledili so sodni in policijski
               postopki ter ustavne pravice. V kontekstu sovražnega govora se je veliko pripomb
               nanašalo na žaljenje verskih čustev državljanov. Ob tem je poudarila pomembno vlogo
               organov odkrivanja in pregona. Varuh tudi priporoča proučitev možnosti, da se javno
               spodbujanje sovraštva, nasilja ali nestrpnosti sankcionira kot prekršek. Opozorila je
               na možnosti zlorabe arhivskega gradiva, ki jih omogoča tudi neupoštevanje Zakona o
               varstvu dokumentarnega in arhivskega gradiva ter arhivih. Varuhinja tudi opozarja, da
               je bil ukinjen urad za enake možnosti ter razpuščena medresorska delovna skupina za
               človekove pravice. Odzvala se je na pobude glede pisem, v katerih se žali madžarsko
               narodno skupnost, svojo pozornost pa je namenila tudi bivanjskim razmeram Romov v
               jugovzhodni Sloveniji, invalidski problematiki, pravicam otrok in še vsemu ostalemu,
               o čemer je že uvodoma spregovorila danes.</p>
               <p>Predstavnik Državnega sveta je na kratko predstavil pisno mnenje sveta k poročilu, ki
               ga je ocenil kot preglednega in dobro strukturiranega s podanimi priporočili in
               predlogi. Med drugim se je dotaknil področja volitev predstavnikov lokalnih interesov
               v Državni svet oziroma pomanjkljivosti zakonodaje, ki organom lokalnih skupnosti ne
               preprečuje možnosti zlorab volilnih opravil. Opozoril je tudi na dolgotrajne in
               zapletene postopke kategorizacije občinskih cest, na pravico do sojenja v razumnem
               roku na področju socialne varnosti, sodne in policijske postopke. Predstavnik
               Ministrstva za pravosodje je v krajši predstavitvi poudaril, da Vlada Republike
               Slovenije obravnava poročila varuha in ceni njegovo delo. Ministrstva in vladne
               službe so odzivne pri odpravljanju kršitev. V odzivnem poročilu Vlade na redno letno
               poročilo varuha človekovih pravic za leto 2012 so predstavljeni konkretni odzivi na
               obravnavane primere ter predlogi za implementacijo priporočil.</p>
               <p>Predstavnik Ministrstva za delo, družino, socialne zadeve in enake možnosti je
               poudaril, da se ministrstvo skuša odzivati na stiske ljudi glede na trenutne razmere
               ter ob tem sodeluje z varuhom, katerega priporočila so temeljito preučili. S pomočjo
               različnih oblik pomoči skušajo pomagati ljudem v socialni stiski, ob čemer je
               pojasnil, da bo ob tem omogočeno večje črpanje evropskih sredstev. Potem so
               spregovorili še predstavnik Vrhovnega državnega tožilstva, predstavnik Vrhovnega
               sodišča in predstavnik Urada Vlade Republike Slovenije za narodnosti. V razpravi v
               nadaljevanju so članice in člani komisije podali svoja mnenja in ugotovitve k vsebini
               poročila, na katere so se odzvali tudi posamezni predstavniki institucij, vabljenih
               na sejo. Med drugim je bilo rečeno, da se nekatere ugotovitve varuha še vedno
               ponavljajo. Razpravljavci so se med drugim dotaknili problematike etike javne besede.
               V tem kontekstu varuhovo priporočilo sodelujočim v javnih razpravah predstavlja
               nadaljevanje opozoril, ki so že bila posredovana, na primer, s strani Evropske
               komisije za boj proti rasizmu in diskriminaciji.</p>
               <p>Med drugim je bilo v razpravi opozorjeno tudi na neodzivnost nekaterih organov.
               Beseda je tekla o strpnosti do drugače mislečih, o kršitvah pravice do zdravega
               življenjskega okolja. Izpostavljeno je bilo tudi področje gospodarskega kriminala v
               povezavi s kršitvami človekovih pravic. Pozornost je bila v razpravi namenjena tudi
               pieteti do žrtev povojnih pobojev in ustreznega skupinskega spominskega obeležja ter
               sredstvom za urejanje prikritih grobišč. Glede na aktualno situacijo se je govorilo
               tudi o naraščajoči brezposelnosti in socialnih stiskah ljudi. Članica in člani
               komisije so glasovali o predlogu priporočila k poročilu varuha in ga sprejeli s 6
               glasovi za in nobenim proti. Na glasovanje je bilo dano še besedilo predloga
               priporočila v celoti s preambulo in obrazložitvijo, ki so ga članice in člani
               komisije sprejeli. Sestavni del tega poročila je predlog priporočila, ki ga je
               pripravila komisija kot matično delovno telo, danes pa ga bo obravnaval tudi Državni
               zbor. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem predstavnici Vlade gospe Tini Brecelj, državni sekretarki Ministrstva za
               pravosodje.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Hvala lepa za besedo, gospod predsednik. Spoštovana gospa varuhinja, spoštovani
               poslanke in poslanci!</p>
               <p>Vlada Republike Slovenije pozdravlja in sprejema priporočila varuhinje za izboljšanje
               in ugotavlja, da so ministrstva in vladne službe kljub gospodarski in finančni krizi
               odzivna in zavzeta pri odpravljanju kršitev. V mnenju Vlade so predstavljeni
               konkretni odzivi na obravnavane primere, ki jih je izpostavila varuhinja, ter
               predlogi za implementacijo priporočil, ki se deloma pokrivajo tudi z ukrepi, ki so
               bili že sprejeti za implementacijo priporočil iz lanskega poročila. Naj nekaj
               konkretnih odzivov na kratko predstavim. Prišlo je do podpisa zaveze državljanom med
               sodstvom in izvršilno oblastjo, ki vsebuje konkretne ukrepe in obveznosti tako sodne
               kot izvršilne veje oblasti s ciljem skrajšanja sodnih postopkov in zagotavljanja
               sojenja v razumnem roku. Tudi upravni organi si aktivno prizadevajo za pospešitev
               reševanja upravnih postopkov in za spoštovanje instrukcijskih rokov pri odločanju. Z
               namenom racionalizacije in bolj učinkovitega odločanja ter delovanja inšpekcijskih
               služb je prišlo do reorganizacije dela nekaterih organov ali celo do združitve v
               enotne službe, na primer v Upravo Republike Slovenije za varno hrano, veterinarstvo
               in varstvo rastlin. Pripravljajo se rešitve za ustreznejšo ureditev institucije
               zagovornika načela enakosti. Ponovno je bila ustanovljena Medresorska komisija za
               človekove pravice.</p>
               <p>Ministrstvo za pravosodje intenzivno rešuje problematiko prenapolnjenosti zaporov in
               splošnega izboljšanja razmer v zaporih. V pripravi je novela Zakona o brezplačni
               pravni pomoči s ciljem poenostavitve in pospešitve postopka za pridobivanje
               brezplačne pravne pomoči ter novela Zakona o izvršbi in zavarovanju s ciljem
               povečanja učinkovitosti izvršilnih postopkov. V pripravi je že nov predlog
               družinskega zakonika, pri čemer so celovito upoštevane koristi otrok. Ratificirana je
               bila Konvencija Sveta Evrope o zaščiti otrok pred spolnim izkoriščanjem in spolno
               zlorabo. Ministrstvo za zunanje zadeve si prizadeva za čimprejšnjo ratifikacijo
               Opcijskega protokola h Konvenciji ZN o otrokovih pravicah, konvencij ZN o prisilnih
               izginotjih in konvencije Sveta Evrope o nasilju nad ženskami. Vlada Republike
               Slovenije bo za zaščito romske skupnosti organizirala javno razpravo kot izhodišče za
               pripravo novele zakona o romski skupnosti. Na novo sprejeti Zakon o delovnih
               razmerjih in novela ZFPPIPP krepita določene pravice in položaj delavcev v primerih
               kršitev s strani delodajalcev.</p>
               <p>Decembra 2012 je bil sprejet nov zakon o pokojninskem in invalidskem zavarovanju, s
               katerim je bila v celoti realizirana odločba Ustavnega sodišča. Ministrstvo za
               zdravje pripravlja novelo Zakona o zdravstvenem varstvu in zdravstvenem zavarovanju,
               novelo Zakona o pacientovih pravicah ter tri nove zakone – Zakon o zdravstveni
               dejavnosti, Zakon o odvzemu in presaditvi delov človeškega telesa zaradi zdravljenja
               in Zakon o zdravilih. Pripravljeni so ukrepi, ki bodo poenostavili in pospešili
               postopke v zvezi z izdajo vodnih dovoljenj, ukrepi za izboljšanje kakovosti zraka in
               ureditev področja ravnanja z odpadki. Ministrstva so k izvajanju poročil varuhinje
               pristopila s konkretnimi ukrepi, hkrati pa pojasnila, s katerimi priporočili se
               morebiti ne strinjajo oziroma ocenjujejo, da so zadovoljivo urejena že v
               pozitivno-pravni zakonodaji. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin.</p>
               <p>Mag. Majda Potrata bo predstavila stališče Poslanske skupine Socialnih demokratov.
            </p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovana gospa varuhinja, njena namestnica,
               ministrica in minister, državni sekretarki in državna sekretarja, poslanke in
               poslanci!</p>
               <p>Poročilo varuha človekovih pravic je za Poslansko skupino Socialnih demokratov vedno
               znova trenutek za razmislek o stanju človekovih pravic v Sloveniji. Če sodimo po 18.
               poročilu varuha človekovih pravic, potem moramo ugotoviti žalostno dejstvo, da
               število vlog pri varuhu narašča. To ni presenetljivo glede na razmere, v kakršnih
               živimo, ko se socialne stiske povečujejo, prav tako pa nezadovoljstvo ljudi z
               družbenimi in političnimi razmerami. Ko govorim o stanju človekovih pravic v
               Sloveniji, se tudi sprašujem, katere inštitucije so tiste, ki morajo bdeti nad
               uresničevanjem in varovanjem človekovih pravic. V prvi vrsti sta zagotovo ustava in
               Ustavno sodišče. V zvezi s tem naj posebej poudarim, da smo Socialni demokrati
               zahtevali, da pri spremembi referendumske zakonodaje ostaja izrecno zapisano, da
               referendum ne more biti razpisan, če bi referendumska odločitev posegala v človekove
               pravice. Potem je tu zagovornik načela enakosti. Kot varuha človekovih pravic štejemo
               celoten pravosodni sistem in nenazadnje tudi komisijo za peticije Državnega
               zbora.</p>
               <p>Če gledamo na evropski ravni, so to zagotovo Svet Evrope, ECRI – Evropska komisija za
               boj proti rasizmu in nestrpnosti, evropski center za človekove pravice na Dunaju,
               komisija za peticije v Evropskem parlamentu, in kot krona vsega tega – Evropsko
               sodišče za človekove pravice. K temu dodajmo še Organizacijo združenih narodov,
               mednarodne institucije, konvencije, listino o človekovih pravicah. Če bi gledali,
               kakšni mehanizmi za varovanje človekovih pravic obstajajo, potem bi se moralo število
               kršitev človekovih pravic zmanjševati. Žal ta svet do ljudi ni prijazen, in kršitve
               so pogosto tako zelo drastične v svetu, da jemljejo tudi človeška življenja. Ne smem
               pozabiti na specializirane mednarodne institucije, ki razvrščajo države na lestvici
               spoštovanja človekovih pravic. Tukaj je treba omeniti tudi vsakokratni indeks
               človekovega razvoja, ki meri zlasti nediskriminatornost v urejanju javnih zadev. Če
               vse to pregledamo, se nam takrat, kadar nas tuje oči presojajo, kot najpogostejši
               problemi pojavljajo Romi, izbrisani, najemniki v denacionaliziranih stanovanjih,
               sodni zaostanki, in še bi lahko govorili o posamičnih primerih, ki so obravnavani
               pred institucijami.</p>
               <p>Zato ni nepomembno, koga Slovenija delegira v posamezne evropske institucije, in
               Socialni demokrati nismo bili zadovoljni z izbiro predstavnikov in predstavnic v ECRI
               in v dunajski center za človekove pravice. Gre namreč za to, da v Sloveniji obstajajo
               kompetentni posamezniki, ki so se izkazali v svojem boju proti kršitvam človekovih
               pravic, pa niso dobili priložnosti, da bi delovali tudi v mednarodnih institucijah.
               Izmed vseh problemov, ki jih je gospa Vlasta Nussdorfer v dopolnilni obrazložitvi
               jasno in sistematično navedla, se naj dotaknem zlasti problema etike javne besede.
               Drugih področij se bodo dotaknili še moji kolegici in kolegi. Dejstvo je, da je
               največ zadev v letu 2012 res bilo s področja socialne varnosti, sodnih in policijskih
               postopkov ter ustavnih pravic, da je urad varuha za 25 % obravnavanih pobud ocenil,
               da so utemeljene. To je izredno visok odstotek utemeljenosti pobud. Ne gre samo za
               zatrjevanje, ki ga z ničemer ni mogoče dokazati.</p>
               <p>Ko omenjam ustavne pravice in zlasti etiko javne besede, se kršenje etike javne
               besede kaže kot povečan problem že kar nekaj let zapored. Število prejetih pobud na
               tem področju se je v letu 2012 krepko povečalo – iz 353 pobud se je za več kot 3-krat
               povečalo, in je indeks tako 330. Pri tem je treba upoštevati, da se število novih
               pobud na področju etike javne besede povečuje, kot rečeno, v vseh zadnjih letih. Je
               pa res treba v istem hipu tudi dodati, da gre tako veliko povečanje pobud tudi na
               račun večkratnih obravnav ali pritožb ob istih dogodkih. Gre predvsem za tiste
               zadeve, za katere vlagatelji pobud menijo, da žalijo njihova čustva in terjajo zato
               odziv državnih organov. Naj spomnim, da v Državnem zboru obstaja načelno soglasje za
               sprejetje etičnega kodeksa, katerega priporočila bi določala tudi etična načela, po
               katerih bi se morali ravnati poslanke in poslanci pri opravljanju funkcije poslanca.
               Dosti bolj zaskrbljujoče pa je, da je Poslanska skupina SDS med priporočili
               predlagala, da bi se iz priporočila varuha opustilo ravno tisti del, ki k spoštovanju
               etike javne besede poziva zlasti nosilce političnih funkcij.</p>
               <p>Posebej gre opozoriti tudi na sovražni govor. Pri tem znova opozarjamo, da vsako
               drugačno stališče, ki ga naslovnik ne more sprejeti, še ni sovražni govor, in da je
               zadnje čase mogoče opaziti tudi veliko prizadetost ob sprejemanju drugačnih stališč,
               kar seže tudi v omejevanje svobode umetniškega ustvarjanja. Omenjeni so bili
               neupravičeni posegi v zasebnost in javno objavo. Tu je treba računati tudi na vse
               tisto, kar je mogoče zaznavati v medijih. Pritrjujemo varuhu človekovih pravic, da bi
               morali tudi v vodstvu RTV Slovenija razmisliti o natančnejših pristojnostih varuha
               gledalčevih in poslušalčevih pravic. S strani vodstva RTV je zagotovljeno, da se bo
               to zgodilo. Zdaj se bom dotaknila samo še enega vprašanja oziroma enega problema, to
               je problem diskriminacije. Neenakost oziroma diskriminacija je bila v preteklem letu
               najbolj zaznavna pri zmanjšanju pokojnin na podlagi Zakona za uravnoteženje javnih
               financ. Dejstvo je, da je tu varuh človekovih pravic pokazal svojo odzivnost in na
               Ustavno sodišče vložil vlogo za presojo ustavnosti, s katero je tudi uspel. Dosegel
               je oceno ustavnosti 143. člena ZUJF, začasno zadržanje in absolutno prednostno
               obravnavo te zahteve.</p>
               <p>Varuh že več let opozarja, da zakonski okvir in institucionalni mehanizmi za
               odpravljanje diskriminacije niso ustrezni in v skladu z zahtevami pravnega reda
               Evropske unije. V zadnjem poročilu so spet priporočili sprejetje zakonskih rešitev,
               ki bodo skladne s pravnim redom Evropske unije in bodo zagotovile nepristransko,
               neodvisno in učinkovito obravnavo primerov kršitev prepovedi diskriminacije na vseh
               podlagah in vseh področjih. Po varuhovem priporočilu je zato treba vzpostaviti
               neodvisnega zagovornika, ki bi imel pooblastila za preiskavo primerov kršitev
               prepovedi diskriminacije in za sankcioniranje kršitev tako v javnem kot zasebnem
               sektorju. Tega dela, zasebnega sektorja, varuh namreč ne more pokrivati. Za leto 2012
               varuh ne ugotavlja le, da Vlada in Državni zbor tega priporočila nista upoštevala,
               ampak da so se razmere glede tega še poslabšale.</p>
               <p>Med vladnimi uradi je bil ukinjen tudi Urad za enake možnosti, v okviru katerega je
               deloval tudi zagovornik načela enakosti, ki se je po reorganizaciji utopil v službah
               Ministrstva za delo, družino, socialne zadeve in enake možnosti. Na ta problem
               Slovenijo že opozarjajo v Evropski uniji. Tudi varuh je v zvezi s tem prejel pismo
               predsedujočega evropskega združenja antidiskriminacijskih teles. 20. decembra 2012 je
               bilo to pismo naslovljeno na matično ministrstvo, ki opozarja na nezadostno
               operativno zmožnost zagovornika ter na njegovo strukturno in finančno neodvisnost.
               Vlada je julija letos ponovno ustanovila Medresorsko komisijo za človekove pravice,
               na kar je varuh tudi opozarjal. Ministrica za delo, družino, socialne zadeve in enake
               možnosti je v odgovoru na ustno poslansko vprašanje poslanke odgovorila, da
               ministrstvo pripravlja zakon o zagovorniku. Zavedam se, da nimamo ne poslanke ne
               posamične vlade enakega pogleda na to vprašanje, ampak odzivnost te vlade kljub
               slabim ekonomskim razmeram vendarle kaže na to, da so storjeni koraki v smeri
               izboljševanja razmer. Ko govorimo o diskriminaciji, bi zagotovo bilo treba omeniti še
               vprašanje romske skupnosti, in to na vlaganje obeh strani problema, tako romske
               skupnosti kot neromskega okolja, ki zahteva drugačno obravnavo pri razporejanju
               sredstev za urejanje neurejenih romskih naselij in črpanje evropskih sredstev.</p>
               <p>Dovolite, da za konec odgovorim na vprašanje, ki sem si ga v začetku zastavila in ga
               prihranila za konec – kakšni sta moč in učinkovitost varuhovega dela? Marsikdaj
               manjši od pričakovanj ljudi zaradi tega, ker varuh nima izvršilnih pristojnosti. Ko
               pa tehtamo, ali bi bilo treba Zakon o varuhu človekovih pravic po 20 letih
               spreminjati v smeri povečevanja pristojnosti, ravno v tej smeri, v Poslanski skupini
               Socialnih demokratov menimo, da ne, ker je treba zagotoviti neodvisnost te
               institucije. Sodimo, da si je v 20 letih utrdila ugled, da se ljudje na varuha
               človekovih pravic vse bolj odzivajo, da pa je k sreči vse bolj odzivna tudi izvršna
               veja oblasti. Nenazadnje je vlada Boruta Pahorja prvič sprejela varuhovo poročilo in
               je varuhinja človekovih pravic, tedaj dr. Zdenka Čebašek Travnik, na vladi
               predstavila poročilo. Lani je bila ta tradicija prekinjena, ampak letos je Vlasta
               Nussdorfer Vladi predstavila 18. poročilo. Prisotnost ministrske ekipe in državnih
               sekretarjev kaže na to, da si je mogoče obetati to, da bodo priporočila varuha
               človekovih pravic iz 18. poročila tudi upoštevana. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Branko Kurnjek bo predstavil stališče Poslanske skupine Državljanske
               liste.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala za besedo, gospod predsednik. Spoštovana gospa varuhinja s sodelavci,
               ministrica, minister, ostali predstavniki Vlade, poslanke in poslanci!</p>
               <p>Da naša država ni le v veliki finančni, temveč tudi v družbeni in moralni krizi,
               zgovorno priča podatek, da je institut varuha človekovih pravic v letu 2012
               obravnaval 3722 zadev. Ta podatek sam po sebi kaj dosti ne pove, če pa vemo, da je
               bilo obravnavanih zadev 21 % več kot leto poprej, je pa ta podatek zaskrbljujoč.
               Kakor je na odboru rekla gospa varuhinja, se ta trend v tem letu, v katerem živimo,
               žal še ni začel spreminjati – ravno obratno. Čeprav lahko na srečo zaenkrat še brez
               večjih pomislekov trdimo, da smo kljub krizi še vedno socialna in tudi pravična
               država, pa takšno dolgo trajajoče obdobje vedno bolj posega tudi v varovanje
               človekovih pravic. Vsakoletno poročilo varuha človekovih pravic natančneje popisuje
               posamezna področja, na katerih prihaja do kršitev pravic. Ne bi jih posebej našteval,
               ker jih je varuhinja natančno opisala, vendar pa pravo težo in obvezo predstavljajo
               predlogi in priporočila varuha za odpravo zatečenega stanja. Prav posebej bi želel
               pozdraviti napoved oziroma razmišljanje varuhinje, da bi drugo leto ob 20. obletnici
               varuhovega delovanja pripravili pregled vseh dosedanjih predlogov in priporočil.
               Takšen dokument bi lahko bil odlično izhodišče za ugotovitev dejanske uspešnosti vseh
               deležnikov, ki jih poročila varuha zadevajo. Zdaj imamo namreč občutek, da se
               priporočila po večini iz leta v leto ponavljajo, z leti pa ni možno spremljati
               dejanskih odklonov na dolgi rok. Primerjamo lahko le dve zaporedni leti. Tako pa bi s
               takšnim poročilom, ki zajema 20 let, to lahko bila natančna analiza daljšega obdobja
               in bi omogočila dejanski vpogled v uspešnost oziroma neuspešnost delovanja organov
               pri odpravi pomanjkljivosti.</p>
               <p>Ker smo funkcionarji v prvi vrsti odgovorni za varovanje človekovih pravic, bi želel
               predstaviti stališče Državljanske liste do tega vprašanja. V bistvu bom ponovil
               tisto, kar sem povedal že ob poročilu za leto 2011. Za kaj se v Državljanski listi
               zavzemamo na tem področju? Zavzemamo se za uveljavljanje občih človeških in družbenih
               vrednot. Zagovarjamo pravico slehernega posameznika do svobode ravnanja in razvoja.
               Ta svoboda je lahko omejena le s pravicami drugih. Prav tako zagovarjamo spoštovanje
               drugačnosti, svobodo govora, spoštovanje drugačnih svetovnih in verskih nazorov. Med
               vrednote, ki jih v Državljanski listi visoko cenimo, štejemo tudi strpnost, strpnost
               v dialogu, strpnost v ravnanjih. To vrednoto pojmujemo kot najbolj civilizirano in
               demokratično obliko komuniciranja z drugimi, tudi drugače mislečimi. Cenimo tudi
               odgovornost. Posebej izpostavljam odgovornost vseh, ki odločamo, kajti mi moramo
               prevzeti odgovornost za svoje odločitve. Teh vrednot in tudi drugih se na različnih
               področjih dotika tudi poročilo varuha človekovih pravic. V Državljanski listi
               podpiramo priporočilo Državnega zbora, ki vsem institucijam in funkcionarjem na vseh
               ravneh, tudi nam poslankam in poslancem, nalaga, da upoštevajo oziroma upoštevamo
               priporočila varuha človekovih pravic iz letnega poročila. Naj na koncu dodam še, da
               cenimo in podpiramo delo varuhinje z ekipo, ki bdi, opozarja in po svojih močeh tudi
               rešuje stiske, v katerih se znajdejo ljudje. Institut varuha človekovih pravic v
               praksi vidimo kot enega izmed najbolj pristnih vezi med vzvodi oblasti in tistimi
               ljudmi, ki so jim bile zaradi različnih dejavnikov kršene temeljne človekove
               pravice.</p>
               <p>Gospa varuhinja, v Državljanski listi si želimo, da bi bilo poročilo za leto 2013
               bolj spodbudno, kot je bilo letošnje. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Franc Pukšič bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ6:PukšičFranc">

               <speaker>FRANC PUKŠIČ (PS SLS):</speaker>

               <p>Prav lep pozdrav, gospod predsednik. Gospa varuhinja človekovih pravic s sodelavci,
               ministri z ostalimi sodelavkami in sodelavci Vlade Republike Slovenije, kolegice in
               kolegi!</p>
               <p>18. redno poročilo o delu Varuha človekovih pravic Republike Slovenije v letu 2012 –
               spoštovani kolegice in kolegi, sploh ne vem, kje bi naj začel. Tukaj ne gre le za
               poročilo Varuha človekovih pravic Republike Slovenije za lansko leto. Jaz bi ga
               imenoval bolj žalostna knjiga, v kateri so zapisna grozodejstva, ki jih doživljajo
               naši državljani zaradi žal napačnih vladnih politik in tako imenovanih vladnih
               ukrepov vrsto let. Če začnem na začetku, kjer je varuhinja človekovih pravic zapisala
               takole: <q>"Pravna država je na veliki preizkušnji, kajti mnogokrat so kršene pravice do
               učinkovitih pravnih sredstev."</q> Tukaj se moramo strositi. <q>"O pravicah ljudi se na
               slovenskih sodiščih ne razsoja vedno v razumnem roku."</q> O socialni državi je zapisala
               takole: <q>"Socialno državo je načela erozija, socialna varnost se zmanjšuje, tudi
               zaradi preteklih napak vodenja države in bohotenja neustavljivega pohlepa, korupcije
               ter nedopustne in mnogokrat nekaznovane kraje družbenega premoženja."</q> Vse to, pravi,
               v tem poročilu temelji na podatkih za lansko leto in podatkih do maja letošnjega
               leta, ko se je poročilo pripravljalo. Ali povedno drugače: v takšnem položaju smo
               zaradi tajkunov, z eno besedo povedano, zaradi tistih, ki so državo okradli, lopovov,
               ki so pokradli premoženje slovenske države. To poročilo je tudi dokaz, da imamo prav
               tisti, ki opozarjamo, da živimo v družbi, ki preživlja krizo vrednot, saj je v tej
               pokvarjeni družbi prevladal pohlep.</p>
               <p>Spoštovani predstavniki Vlade, vladne koalicije, sprašujem vas, kako dolgo si boste
               še zatiskali oči pred realnim stanjem v državi. To danes ni poročilo opozicije, ampak
               poročilo varuhinje človekovih pravic. Zato bi vladna koalicija morala to poročilo
               temeljiteje prebrati, se usesti skupaj in se odločiti, ali je sposobna temu kriminalu
               stopiti na prste, če ni, pa jasno povedati, da tega enostavno ne zmore. Ve se, kaj za
               tem sledi. Ali vas ne ganejo besede varuhinje, ki je že v uvodu zapisala: <q>"Kakor
               ugotavljamo, čedalje večje težave ljudi, tistih, ki se borijo za preživetje, so na
               robu družbenega dogajanja, nemočni, razžaljeni, ponižani in utrujeni."</q> Tudi v
               nekaterih stališčih poslank in poslancev poslanskih skupin v tem tednu sem slišal
               prav to o razžaljenosti, ponižanosti in utrujenosti ljudi od potovanj od inštitucije
               do inštitucije, kjer naj bi kot hlapci Jerneji iskali svoje pravice. Socialna povest
               slovenskega pisatelja Ivana Cankarja žal ni več samo povest, ampak resničnost, v
               kateri gre za spopad med pravico lastnine in pravico dela. Velik del slovenskih
               državljanov enako kot hlapec Jernej ne razume, kako se jim lahko godi takšna krivica,
               a je nihče ne vidi ali pa noče videti. Na tem mestu moram tudi jasno povedati, da bi
               tistim, ki pošteno delajo, spoštujejo pravice delavcev, plačujejo davke, morali danes
               dati nagrado, predvsem zato, da ločimo seme od plevela. Spoštovani kolegice in
               kolegi, srčno upam, da bodo tudi ljudje, ko bo za to čas, možnost in priložnost,
               spoznali, kdo jih potiska v stiske in da bodo tudi takrat znali ločiti seme od
               plevela.</p>
               <p>Varuhinja je zapisala tudi takole: <q>"Zagotovo bo poročilo pritegnilo tudi pozornost
               predsednika Republike Slovenije, ki Državnemu zboru predlaga v izvolitev kandidata
               ali kandidatko za varuha ali varuhinjo človekovih pravic."</q> Upam, da se bo predsednik
               države Borut Pahor, ki je bil pred nedavnim tudi predsednik vlade, vprašal, kako je v
               njegovem času zadolžitev države za 7 milijard evrov vplivala na poglavje delovno
               razmerje, neplačilo za opravljeno delo – in veliko je bilo takrat govora prav o
               ohranjanju delovnih mest –, kako je teh 7 milijard vplivalo na problematiko
               volonterskega pripravništva v javnem sektorju, štipendije, na odzivnost pravosodnih
               organov, kaj je z zdravstveno reformo, kje se vidi teh 7 milijard tu notri, kako z
               brezposelnostjo. Pri pripravi in porabi 7 milijard, ko je bil zdajšnji predsednik
               države predsednik vlade, je bil nekdo direktor Direktorata za proračun Republike
               Slovenije. Taista oseba je danes predsednica slovenske vlade. Upam, da se bo tudi nje
               to dotaknilo in se bo vprašala, kaj smo delali takrat, kam pluje naša barka. Če
               pogledamo področje delovnih razmerij, so ključne vsebine, s katerimi so se ukvarjali,
               neizplačane plače, neplačevanje prispevkov za socialno varstvo, trpinčenje,
               nadlegovanje in šikaniranje na delovnem mestu, prisiljevanje zaposlenih, da začnejo
               poslovati v lastni organizacijski obliki, težave agencijskih delavcev, neuspešnost
               inšpekcijskih postopkov in tako dalje.</p>
               <p>Še enkrat, to niso besede opozicije, ampak citati iz poročila varuhinje človekovih
               pravic. V Slovenski ljudski stranki imamo edino orodje, da to jasno in glasno
               ponovimo in povemo. Mogoče se bo koga kdaj tudi kaj dotaknilo. Varuhinja ponovno
               predlaga Vladi, da sprejme vse ukrepe, da bodo postopki pri nadzornih inštitucijah
               potekali hitro in da bodo končani v razumnih rokih, in še predlaga prerazporeditev
               javnih uslužbencev. Spoštovana koalicija, ali boste upoštevali mnenje varuhinje? Če
               vam iz opozicije govorimo o teh rečeh, pravite, da nagajamo. Ali boste še naprej
               govorili o brezglavem varčevanju in novih davkih? Predlagam, da si vsi tisti, ki
               veliko govorite o novih davkih, preberete poglavje 2.13 Socialne zadeve, kjer v prvem
               odstavku piše, da se je število pobud na področju socialnega varstva povečalo, kar je
               posledica vse večje finančne in gospodarske krize. <q>"Podatki kažejo, da se socialna
               problematika še poglablja, k temu pa precej pripomore tudi nepripravljenost države,
               da bi pravočasno in učinkovito izvedla vse ukrepe, ki jih sprejema,"</q> v poročilu
               ugotavlja varuhinja in nadaljuje: <q>"Prihodki socialno najšibkejših so že bili pod
               življenjskim minimumom, zato teh ljudi ni mogoče obravnavati kot nekoga, ki mora z
               zategovanjem pasu prispevati k izboljšanju ekonomskega položaja v družbi."</q>
               Najverjetneje so svoj pas zategnili že pred ekonomsko krizo oziroma se je za njih
               ekonomska kriza začela že prej, s propadanjem podjetij in s tajkunskim pohlepom.</p>
               <p>Nadaljnje zategovanje si je mogoče privoščiti pri tistih, ki imajo še določene
               rezerve, ne pa pri tistih, ki so zaradi revščine vsak dan bolj odrinjeni na rob
               družbe. Pri tistih, ki so v milijardah evrov odpeljali premoženje ven. Tukaj je naša
               naloga, tako Vlade, Državnega zbora kot tudi tretje veje oblasti, da končno stopi tem
               na prste. Veliko zakonodaje je v pravi smeri in pripravljene, vendar je žal ne
               izvajajo. Nam v opoziciji ne verjamete. Na vprašanje, kaj si varuhinja misli o novih
               davkih – mislim, da je bilo v poročilu dovolj jasno povedano. Enako jasna je
               varuhinja tudi na področju brezposelnosti, kjer je zelo vprašljivo delovanje
               pristojnih organov, saj varuhinja Vladi priporoča, da med drugim analizira
               učinkovitost služb Zavoda Republike Slovenije za zaposlovanje. Na strani 259, ko sem
               prebiral dolgotrajno odločanje Ministrstva za delo, družino in socialne zadeve o
               pritožbah zoper odločbo Zavoda Republike Slovenije za zaposlovanje, nisem mogel
               verjeti, da kaj takšnega pri nas obstaja.</p>
               <p>Na varuha človekovih pravic se je obrnil pobudnik, ki je bil z odločbo Zavoda
               Republike Slovenije za zaposlovanje izbrisan iz evidence brezposelnih oseb. Zoper
               odločbo je vložil pritožbo, o kateri Ministrstvo za delo, družino in socialne zadeve
               2 meseca in pol po prejemu njegove zadeve v reševanje še ni odločilo. Ko je pobudnik
               vprašal, kdaj lahko pričakuje odločitev, je izvedel, da je nerešenih pritožb veliko
               in da ne vedo, kdaj bo njegova na vrsti za obravnavo. Pobudnik se bo v evidenco
               brezposelnih oseb lahko znova prijavil 6 mesecev po dokončnosti odločbe. Do danes
               menda, tako piše, odločba še ni rešena. To pomeni, da zanj še ni začel teči ponovni
               6-mesečni postopek, da se bo lahko prijavil v evidenco. Zato me ne čudi zapis,
               mislim, da včeraj v Financah, ki se sprašuje, kje je 70 tisoč brezposelnih, ki so
               črtani iz evidence. Namesto 120 tisoč kot uradno kažejo statistike imamo cca 180
               tisoč brezposelnih ljudi. Zato me žalosti, da je res, da je preko 270 tisoč ljudi pod
               pragom revščine, da jih je 120 tisoč socialno izključenih. Vsi ti več novih davkov ne
               zmorejo in ne bodo preživeli zategovanja pasu.</p>
               <p>Spoštovani! V poročilu sem prebral, da varuhinja enkrat letno organizira neformalno
               srečanje z novinarji in uredniki medijskih hiš pod naslovom Malica z mediji. Mogoče
               naj varuhinja razmisli še o malici s predstavniki Vlade, ker ti očitno ne razumejo
               stiske malega človeka, ker če bi ga razumeli, potem ne bi predlagali takšnega
               proračuna in novih davkov. Žalostno in sramotno za Slovenijo, predvsem pa za Vlado,
               je to, na kakšni stopnji smo, kam plujemo. Zato se v Slovenski ljudski stranki bojimo
               poročila varuhinje človekovih pravic za naslednje leto. Kakšna je moč varuhinje
               človekovih pravic? Samo javna beseda. Kakšna je moč opozicije? Samo javna beseda.
               Kakšna je moč koalicije in sodstva? Neomejena. Ali jo izkoriščajo? Žal ne. Kaj nam
               ostane? Opoziciji in varuhinji človekovih pravic ostane le vztrajanje in poziv v
               javni besedi. Ali nam lahko še kdo pomaga? Sprašujem se, ali je bog tisti, ki lahko
               vse to obrne. Bojim se, da tudi on ne.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala, spoštovani gospod predsednik Državnega zbora. Spoštovana varuhinja gospa
               Vlasta Nussdorfer, spoštovana namestnica varuhinje, spoštovana ministrica in
               minister, spoštovana državna sekretarka gospa Tina Brecelj in spoštovani ostali člani
               Vlade, spoštovane poslanke, spoštovani poslanci, vsem lep pozdrav!</p>
               <p>Varstvo človekovih pravic je v času gospodarske krize v vseh delih sveta pogosto
               nehvaležna naloga. Usihajoča finančna zmožnost države neposredno in posredno vpliva
               na uresničevanje državljanskih in političnih človekovih pravic ter tudi ekonomskih,
               socialnih in kulturnih pravic. Delo varuhinje človekovih pravic je v času gospodarske
               krize, za katero se zdi, da čedalje bolj kaže svoje zobe, postalo vse težje in z
               vidika ohranjanja človekovega dostojanstva tudi občutljivejše. Zaradi naraščajoče
               brezposelnosti in posledično večje revščine se ljudje počutijo ponižani in
               osramočeni. Pogosto se znajdejo v brezizhodnem položaju, k čemur vsekakor prispeva
               tudi naša zakonodaja. Naj navedem primer, na katerega v uvodu svojega poročila
               opozarja tudi varuhinja. Ljudje niso upravičeni do brezplačne pravne pomoči, ker so
               lastniki nekaj kvadratnih metrov podedovane zemlje, od katere nimajo posebne koristi,
               ni je pa mogoče prodati, niti oddati. Nekateri za malenkost presegajo cenzus, do
               katerega jim je brezplačna pravna pomoč omogočena, so pa močno zadolženi in si
               plačila pravne pomoči preprosto ne morejo privoščiti.</p>
               <p>Poročilo varuhinje odseva realno sliko naše družbe danes: mobing na delovnem mestu,
               trpinčenje in nadlegovanje, neplačevanje prispevkov za socialno varnost, položaj
               agencijskih in tujih delavcev, sovražni govor, dolgotrajnost postopkov pred sodišči,
               diskriminacija in tako naprej. Pri tem bi želela še posebej izpostaviti položaj
               najranljivejših skupin prebivalstva, ki se pogosto ne morejo sami boriti za svoje
               pravice. To so starejši, otroci, predvsem tisti otroci s posebnimi potrebami. Pred
               kratkim je primer agresivnega otroka opozoril na dejstvo, da v naši državi že 20 let
               nismo sposobni ustanoviti oddelka v obliki kriznega namestitvenega centra, v katerem
               bi primerno diagnosticirali in zdravili otroke z duševnimi motnjami. Ti otroci so
               tako, ko gre za neobvladljiva stanja, hospitalizirani na zaprtih oddelkih
               psihiatričnih bolnišnic skupaj z odraslimi bolniki. Leta 2010 je bilo tam pet otrok,
               starih od 10 do 14 let, in kar 80 starejših od 15 do 19 let. Takšno ravnanje je
               skrajno neprimerno in izjemno zaskrbljujoče. Z odrekanjem ustrezne strokovne pomoči
               namreč tem otrokom odrekamo še tako majhno možnost za normalno življenje v
               odraslosti. Sprašujem se, kaj se bo moralo zgoditi, da se bodo stvari dejansko
               premaknile.</p>
               <p>Položaj starejših v naši družbi se kljub vsem opozarjanjem še naprej vidno
               poslabšuje. Skromne pokojnine in omejevanje socialnih transferjev jih vse bolj
               pritiska v revščino in na rob družbe. Že nekaj časa je opazno upadanje zasedenosti
               domov za starejše. Razlogov za to je več, najpogostejši pa je nezmožnost plačevanja
               storitve oskrbe v domu. Zaradi krize čedalje večkrat prihaja do primerov, ko svojci
               jemljejo starejše iz domov, potem pa jim doma ne morejo zagotoviti ustrezne pomoči in
               oskrbe. Vzroki za to so največkrat tudi njihove slabe gmotne razmere. Starejši se v
               teh dneh pogosto znajdejo v situaciji, ko se morajo odločiti, ali bodo jedli ali se
               bodo greli oziroma ogrevali svoja bivališča, ali bodo plačali položnice ali pa bodo
               pristali na ulici kot brezdomci. Ko se po dolgih letih trdega in poštenega dela na
               jesen življenja znajdejo v tako nemogočem položaju, se upravičeno počutijo
               ogoljufane, razočarane in ponižane.</p>
               <p>Slabih 30 % vseh upokojencev prejema pokojnino, nižjo od 500 evrov, kar pomeni, da
               vsi ti upokojenci živijo pod pragom revščine. Situacijo jim vsaj delno olajšuje
               dejstvo, da so v 80 % lastniki nepremičnin, v katerih živijo. Z uvedbo
               nepremičninskega davka pa se bo breme reševanja krize še dodatno naložilo na njihova
               ramena. Lastništvo njihovih domov je za starejše nekaj neprecenljivega, saj so za ta
               dom v veliki večini trdo garali in se marsičemu tudi odpovedali. Nepremičninski davek
               pa bo povzročil, da si ti ljudje niti svojih domov več ne bodo mogli privoščiti, s
               čimer jim bomo odvzeli še zadnji kanček dostojanstva. V Poslanski skupini DeSUS bi
               ponovno želeli opozoriti tudi na naraščajoče nasilje nad starejšimi in pogosto
               neupoštevanje njihove volje, kar smo v naši poslanski skupini izpostavili že lani. O
               tem bi več spregovorila, pa mi čas tega ne dopušča. Marsikatero priporočilo varuhinje
               se ponavlja iz leta v leto. Med taka sodita, na primer, prav pedopsihiatrično
               zdravljenje otrok in diskriminacija starejših. Očitno je, da na omenjenih področjih
               priporočil ne jemljemo dovolj resno, kar pomeni, da s tem teptamo osnovne človekove
               pravice prizadetih v naši državi. Za to početje v zadnjem času za izgovor pogosto
               uporabljamo krizo in trenutno stanje naše države. Menim, da kriza ne sme biti
               opravičilo za to, da teh problemov ne jemljemo resno in jih ne rešujemo tako, kot bi
               jih morali.</p>
               <p>Poslanska skupina DeSUS podpira priporočilo, ki vsem institucijam in funkcionarjem na
               vseh nivojih priporoča, da upoštevajo priporočila varuhinje človekovih pravic
               Republike Slovenije, zapisana v 18. rednem poročilu Varuha človekovih pravic
               Republike Slovenije za leto 2012. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Iva Dimic bo predstavila stališče Poslanske skupine Nove Slovenije.</p>
            </sp>
            <sp who="SDZ6:DimicIva">

               <speaker>IVA DIMIC (PS NSi):</speaker>

               <p>Hvala lepa, spoštovani predsednik. Spoštovani gostje, kolegice in kolegi!</p>
               <p>Institucija varuha letos praznuje polnoletnost in je pred nami obravnava 18. letnega
               poročila Varuha človekovih pravic Republike Slovenije. Kako smo v Sloveniji
               zadovoljni z uresničevanjem človekovih pravic oziroma katera so tista področja, ki iz
               leta v leto izstopajo, pa se nič ne zgodi? Varuh človekovih pravic ostaja tako za
               nekatere prebivalce še zadnji izhod v sili, zadnje upanje, da se bo kaj premaknilo.
               Poročilo daje pregled, na katerih področjih vladavina prava najbolj odpoveduje. Med
               prebivalci se vedno bolj krepi občutek, da pred zakonom nismo vsi enaki in da se
               nekaterim zaradi političnih in kapitalskih povezav preprosto ne zgodi nič, so
               nedotakljivi. Iz obširnega varuhovega poročila bomo v Novi Sloveniji izpostavili
               svobodo vesti, zaskrbljujoče socialno stanje in nerazumno dolge sodne postopke. Pri
               podrobnejšem pregledu poročila smo v Novi Sloveniji zaskrbljeni, da je največji
               porast pobud ravno na področju zagotavljanja ustavnih pravic. Pripad novih zadev na
               tem področju znaša dobrih 175 % več kot v letu 2011. V tej kategoriji izstopajo
               primeri svobode vesti in etike javne besede.</p>
               <p>Pri tem naj še posebej izpostavimo porast primerov razžalitve verskih čustev.
               Ustrezen je odziv varuhinje glede ponovnega zažiga križa v Strunjanu, na kar smo
               poslanci Nove Slovenije že opozarjali. Pobudniki so menili, da gre pri požigu križa
               za kaznivo dejanje javnega spodbujanja sovraštva, nasilja, nestrpnosti ter so
               pričakovali ukrepanje državnih organov. Varuhinja je pobudnikom pritrdila in izrazila
               razumevanje, da je to dejanje povzročilo razžalitev verskih čustev ter da bosta
               policija in tožilstvo primerno, ustrezno obravnavala in ukrepala. V odzivnem poročilu
               Vlade Republike Slovenije pa beremo, da je policija primer obravnavala kot sum
               storitve kaznivega dejanja poškodovanja tuje stvari z določbami Kazenskega zakonika
               ter kot sum storitve kaznivega dejanja javnega spodbujanja sovraštva, nasilja ali
               nestrpnosti. Na podlagi zbranih obvestil in ocene, da ni podlage za kazensko ovadbo,
               je bilo na pristojno državno tožilstvo poslano poročilo. Letošnjega aprila je
               tožilstvo obvestilo, da za obravnavno dejanje ne obstajajo znaki kaznivega dejanja.
               Verjetno bi bil zanimiv podatek, koliko sumov kaznivih dejanj s tega področja je bilo
               obravnavnih in koliko sankcioniranih. Verjetno dlje od navedbe kazenske določbe v teh
               letih samostojne države nismo prišli.</p>
               <p>Žalosti nas, da pristojne institucije pritrjujejo domnevni umetniški svobodi, ki se
               je v tem primeru izkazala nad svobodo vesti. Osrednji slovenski dnevnik je novico o
               ponovnem zažigu križa objavil v rubriki Kultura. Seveda je to uredniška izbira,
               vendar ljudje še zdaleč nismo slepi, da je v imenu svobode dovoljeno vse. Ali je to
               umetnost, kako zaobiti svobodo vesti? Strinjamo se s priporočilom glede preučitve
               obstoječe zakonodajne ureditve z vidika ustreznosti pravnega sredstva ob tožilskem
               zavrženju kazenske ovadbe oziroma odločitve, da ne začne kazenskega postopka.
               Naslednje poglavje, ki je že nekako stalnica vsakokratnih varuhovih poročil, je
               področje socialne varnosti, kjer je bilo obravnavanih največ zadev. Poročilo
               varuhinje pritrjuje ugotovitvam, na katere Nova Slovenija že dalj časa opozarja. Nova
               ureditev uveljavljanja pravic iz javnih sredstev, ki velja od 1. januarja 2012, in
               tako imenovani Svetlikov zakon sta močno posegla v pravico socialno najšibkejših in
               jim povzročata izjemne težave pri zagotavljanju normalnih življenjskih razmer,
               predvsem za mladoletne otroke.</p>
               <p>Dodatno resno težavo na tem področju je povzročalo nedelovanje informacijskega
               sistema, ki je pomembno posegel v pravice več posameznikov. Navkljub zagotovilom
               ministrstva, da so težave odpravljene, je treba budno spremljati to področje. Še pred
               dobrim tednom smo se seznanili s primerom, kjer so bili pri odločanju upoštevani
               prihodki, ki jih dejansko ni bilo. Pri prosilcih iz javnih sredstev gre ponavadi za
               ljudi, ki so funkcionalno nepismeni, ki jim je že uveljavljanje pravice težko, kaj
               šele, da bi se pritožili, saj so obrazložitve v odločbah še povprečnim državljanom
               nejasne. Povsem nesprejemljivi so izgovori, da jim informacijski sistem ne dopušča
               druge rešitve, čeprav so napako delavci centrov za socialno delo tudi sami ugotovili,
               vendar je niso odpravili ali stranke nanjo opozorili. Posameznikom se tako nalagajo
               vedno nove in nove obveznosti, vendar že malenkostno odstopanje pomeni izgubo
               določene pravice. Celotno tveganje je tako na posamezniku, kot z zaskrbljenostjo
               ugotavljamo tudi sami.</p>
               <p>Naj iz tega mesta izpostavim še en primer, ki je omenjen v poročilu, in sicer s
               področja pravosodja, kjer je bilo za končanje zapuščinskega postopka potrebnih več
               kot 15 let. Pobudnik se je na varuhinjo obrnil glede zapuščinskega postopka v zadevi
               Okrajnega sodišča v Mariboru, ki po več kot 15 letih še ni bil končan. Na končanje
               tega postopka sta čakala še dva sodna postopka. Sodišče se ni odzvalo na opominjanje
               pobudnikovega odvetnika. Skrajno nesprejemljiv je v teh razmerah tudi odgovor sodnika
               varuhinji, ki je razloge za dolg postopek utemeljeval s tem, da je zadevo obravnavalo
               več sodnikov, da je postopek zapleten in strokovno zahteven, da je bil sam dalj časa
               odsoten in je zaradi kadrovskih težav sodišča preobremenjen z drugimi prednostnimi
               zadevami. Sprašujem se, ali je to dostojen odgovor nekoga, ki ga Državni zbor zaradi
               naše ustavne ureditve imenuje v trajni mandat. Je lahko trajni mandat potuha za
               nedelo? Menimo, da bi poskusni mandat sodnikov pospešil marsikateri proces. Nerazumno
               dolgi postopki in neodločitve sodnikov imajo čisto konkretne posledice za državni
               proračun. Kakšno je stanje v pravosodju in nasploh, v kakšnem stanju je naša pravna
               država, več kot zgovorno kažejo primeri v poročilu. Naj na tem mestu zaključim, da
               bomo zagotovo še na kakšen primer, ki ga v poročilu varuhinje ni zaslediti, v
               nadaljnji razpravi poslanci Nove Slovenije opozorili, med drugim tudi na odnos do
               polpretekle zgodovine. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
            </sp>
            <sp who="SDZ6:GönczLászló">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospod predsednik. Spoštovani ministri, ministrice, člani
               Vlade, spoštovana gospa varuhinja človekovih pravic s sodelavci!</p>
               <p>Uvodoma naj poudarim, da je Letno poročilo Varuha človekovih pravic Republike
               Slovenije za leto 2012 pregledno, vsebinsko in tematsko dokaj ustrezno pripravljeno
               gradivo, za kar gre priznanje ustanovi še toliko bolj, ker je vmes prišlo do
               zamenjave mandatov prejšnje in sedanje varuhinje. Iz splošnega uvodnega dela želim
               opozoriti zgolj na dve mnenji oziroma stališči varuhinje za človekove pravice. Tudi v
               naši poslanski skupini menimo, da je upravičena njena zaskrbljenost zaradi spoznanja,
               da so do določene mere ogrožene pridobitve sodobne slovenske države na področju
               varovanja človekovih pravic, in tudi zato je pravna država na veliki preizkušnji. Kot
               drugo, zelo pomembno je, da varuh nedvoumno obsoja vse oblike javno izraženega
               sovraštva in nestrpnosti narodnega, rasnega, verskega ali drugega značaja in poziva k
               temu, da je treba o tem pojavu govoriti ter mu nameniti več aktivnosti na področju
               vzgoje in izobraževanja. Predvsem pa morajo biti vzor akterji javnega življenja na
               vseh področjih, kar je še predvsem pomembno.</p>
               <p>Glede na čas, ki ga imam na razpolago, se bom prvenstveno osredotočil zgolj na
               podpoglavje Nacionalne in etnične manjšine v okviru poglavja Diskriminacija. V
               poročilu se navaja, da na ustanovi varuha človekovih pravic v letu 2012 niso prejeli
               pobud, ki bi zatrjevale neposredno kršitev z ustavo in zakoni zajamčenih posebnih
               pravic avtohtonih narodnih skupnosti in njunih pripadnikov. Pri tem moramo opozoriti,
               kar sicer omenjajo tudi v poročilu, da je žal do tovrstnih kršitev prihajalo, podobno
               kot v prejšnjih letih, vendar pa prizadeti največkrat o tem ne obveščajo pristojnih
               organov in služb. Po našem mnenju je razlog za to delno v sistemski nedorečenosti,
               kajti ko so nekajkrat v preteklosti na določene kršitve opozarjale organizacije
               avtohtonih narodnih skupnosti, so se pojavljale dileme, kot je na primer ta, ali
               kršitev kolektivnih pravic sploh sodi v kontekst ukrepanja ustanove varuha. Prihaja
               tudi do primerov, ko se pri zaposlovanjih na delovna mesta in funkcije, kjer je
               predpisano znanje jezikov avtohtonih narodnih skupnosti, ta pogoj spregleda in se
               izbere kandidata, ki ne izpolnjuje pogojev. V zvezi z omenjenimi in podobnimi
               vprašanji bi bilo nedvomno treba opraviti nadaljnje strokovne pogovore, da bi se
               morebitne sistemske nedorečenosti razjasnile.</p>
               <p>Neobveščanje pristojnih organov in varuha človekovih pravic s strani prizadetih
               pripadnikov narodnih skupnosti lahko do določene mere pripisujemo tudi psihološkemu
               pritisku pripadnikov omenjenih skupnosti, ki verjetno še vedno temelji na določenih
               negativnih stereotipih iz preteklosti, ko o zatiranju na narodnostni osnovi ni bilo
               zaželeno govoriti. Obstajajo lahko tudi drugi razlogi. Kot tudi v poročilu navajajo
               in sem skupaj s pristojnimi narodnostnimi organizacijami na to tudi sam opozarjal, je
               v letu 2012 konstantno prihajalo do sovražnega govora v obliki pisem in elektronskih
               sporočil, ki so bila javna ali anonimna, na račun madžarske narodne skupnosti in
               njenih pripadnikov ter tudi Madžarov nasploh. Pristojni organi so v zvezi s tem
               večinoma ukrepali. Bilo je tudi nekaj javnih obsodb s strani predstavnikov državnih
               in lokalnih ustanov, vendar je žal ta negativna tendenca še vedno prisotna.
               Zaskrbljujoče je, da se morda celo nekoliko širi. Tovrstnim pojavom nestrpnosti zelo
               ugaja tudi sedanja težka gmotno-socialna situacija v naši družbi, ki je na pomurskem
               območju še nekoliko hujša od povprečne ravni, zato bo treba v naslednjem obdobju
               tovrstnim pojavom posvetiti še večjo pozornost.</p>
               <p>Predvsem mislimo na bolj celovit in objektiven način osveščanja in obveščanja celotne
               družbe o življenju in specifikah narodnih skupnosti in drugih ranljivih manjšinskih
               skupin ter o vrednotah sožitja na narodnostno mešanih območij. Namreč, nestrpnosti na
               narodnostni, rasni ali verski osnovi se lahko najlažje preprečijo s pravilnimi
               pristopi in programi na področju vzgoje in izobraževanja, medijske in informativne
               dejavnosti v najširšem pomenu besede – tako, da se ustvarja še primernejši milje z
               vidika sprejemanja drugačnosti. Na koncu menim, da je sodelovanje z ustanovo varuha
               pomembno. Treba je popestriti, razmisliti morda o njenem enkratnem sodelovanju letno
               na seji Komisije za narodni skupnosti.</p>
               <p>Ker mi zmanjkuje časa, naj zgolj najavim, da bomo dali podporo poročilu. Hvala lepa.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Lejla Hercegovac bo predstavila stališče Poslanske skupine Pozitivna Slovenija.
            </p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Spoštovani predsednik Državnega zbora, spoštovana varuhinja človekovih pravic,
               spoštovani ministri in sodelavci, spoštovani kolegice in kolegi!</p>
               <p>Zakon določa, da se varuh pri svojem delu ravna po določilih Ustave in mednarodnih
               pravnih aktov o človekovih pravicah in temeljnih svoboščinah in je pri svojem delu
               neodvisen. Če izhajamo iz tega, da je varuh neodvisna, avtonomna institucija, ne bi
               smeli nikoli posegati v priporočila varuha glede na to, kako so nam všeč, čemur smo
               na žalost bili priča v preteklosti. Zato moram danes izraziti zadovoljstvo, da so
               članice in člani Komisije za peticije ter za človekove pravice in enake možnosti
               poročilo in vsa poročila varuha za leto 2012 v celoti podprli. Med tistimi najbolj
               perečimi opozorili, ki izhajajo iz poročila, bi najprej omenila etiko javne besede,
               ker se le-ta tiče tudi nas poslancev in poslank. Varuhinja opozarja na množične
               pritožbe v zvezi z nekaterimi odmevnimi zadevami oziroma izjavami, ki žalijo čustva
               marsikoga in terjajo odziv. Zato se mi zdi pomembno, da v Državnem zboru obstaja
               načelno soglasje za sprejetje etičnega kodeksa, katerega priporočila bi določala
               etična načela, po katerih bi se morali ravnati poslanke in poslanci pri opravljanju
               funkcije poslanca.</p>
               <p>Varuh že več let opozarja tudi na pomanjkljiv zakonski okvir za odpravljanje
               diskriminacije in priporoča sprejetje zakonskih rešitev, ki bi zagotovile
               nepristransko, neodvisno in učinkovito obravnavo primerov kršitev prepovedi
               diskriminacije. Po varuhovem priporočilu je treba vzpostaviti neodvisnega
               zagovornika. Ravno nasprotno od priporočil pa smo po reorganizaciji državne uprave
               leta 2012 ob našem nasprotovanju in nasprotovanju številnih drugih doživeli ukinitev
               Urada za enake možnost, znotraj katerega je deloval tudi zagovornik načela enakosti.
               Na to se odziva tudi Evropska unija. Je pa Vlada julija letos ponovno vzpostavila
               Medresorsko komisijo za človekove pravice, na kar je varuh tudi opozarjal. Na
               številna ponovljena opozorila varuha je Vlada že odreagirala. Če omenim le nekatera:
               na primer, glede zagotavljanja dela delavcev drugemu uporabniku in posredovanja
               zaposlitve je pristojno ministrstvo že pripravilo ustrezne spremembe zakonodaje. Prav
               tako ima Komisija Vlade Republike Slovenije za zaščito romske skupnosti v svojem
               načrtu dela potrebne spremembe Zakona o romski skupnosti v Republiki Sloveniji. Tudi
               na področju izenačevanja možnosti invalidov in ob pozivu varuha Vladi za čimprejšnje
               sprejetje podzakonskih aktov ter ukrepov iz odzivnega poročila Vlade izhaja, da bo
               sprememba zakonodaje sprejeta še to leto.</p>
               <p>Ministrstvo za kulturo je letos sofinanciralo dopolnjevanje slovarja slovenskega
               znakovnega jezika. Že sprejeta je Resolucija o nacionalnem programu za jezikovno
               politiko 2014–2018 in med drugim predvideva tudi mnoge cilje za razvijanje
               sporazumevalne zmožnosti v slovenskem znakovnem jeziku. Varuh ne prvič opozarja tudi
               na ureditev možnosti lastnega varstva arhivskega gradiva za javnopravne osebe, pri
               čemer gre predvsem za občutljiva gradiva psihiatričnih bolnišnic. Kot izhaja tudi iz
               odzivnega poročila Vlade, je Ministrstvo za kulturo pripravilo ustrezne spremembe
               Zakona o varstvu dokumentarnega in arhivskega gradiva ter arhivih. Ko bomo naslednje
               leto ob 20. obletnici delovanja varuha človekovih pravic v Sloveniji morebiti
               obravnavali vsa izdana priporočila doslej, predvsem tista še neuresničena, upam in si
               želim, da bomo v skladu z etiko javne besede skupaj iskali rešitve in se ne bomo
               ulovili v nekoristen začaran krog iskanja krivca za neopravljeno delo.</p>
               <p>V Poslanski skupini Pozitivna Slovenija bomo predlog priporočila v celoti podprli. Ob
               tem želim še izkoristiti priložnost, da se varuhinji in njeni ekipi zahvalim za dobro
               opravljeno delo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Eva Irgl bo predstavila stališče Poslanske skupine Slovenske demokratske
               stranke.</p>
            </sp>
            <sp who="SDZ6:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovana varuhinja človekovih pravic z namestnikoma,
               spoštovane poslanke, spoštovani poslanci!</p>
               <p>Kot že rečeno, imamo pred seboj 18. redno letno poročilo varuha človekovih pravic za
               leto 2012. Kot je uvodoma pojasnila že varuhinja gospa Vlasta Nussdorfer, je tokrat
               kot varuhinja prvič v vlogi, da predstavlja poročilo, ki je sicer nastalo pod
               okriljem prejšnje varuhinje, gospe Zdenke Čebašek Travnik. Vendar pa mi dovolite, da
               preden se osredotočim na samo vsebino poročila, pojasnim, da je prav funkcija varuha
               človekovih pravic tista, ki je izjemnega pomena za dobro delovanje pravne, predvsem
               pa pravične države in družbe. Varuh človekovih pravic je tisti, ki je poklican, da
               varuje človekove pravice in temeljne svoboščine v razmerju do državnih organov,
               organov lokalne samouprave in nosilcev javnih pooblastil. Varuh človekovih pravic je
               prva oseba in avtoriteta v državi, ki se mora v skrbi za spoštovanje človekovih
               pravic pri varovanju le-teh odločati na podlagi ustave. Odločati se mora na podlagi
               deklaracij in resolucij o človekovih pravicah, na podlagi mednarodnih aktov,
               konvencij, zakonov, nikakor pa se ne sme nikoli in nikdar o tako občutljivih
               vprašanjih, ki največkrat posegajo tudi v človekovo integriteto in dostojanstvo,
               odločati ali presojati politično. Ko začne svoja opažanja glede kršitev človekovih
               pravic presojati politično, ne pa po načelih varovanja človekovih pravic, potem je
               bolje, da svoj položaj prepusti nekomu drugemu.</p>
               <p>V Slovenski demokratski stranki stojimo na stališču, da se mora varuh človekovih
               pravic jasno zavzeti tudi do stališč, vezanih na aktualne dogodke, če zazna, da so
               kakorkoli bile na preizkušnji človekove pravice. Zakaj to govorim? V preteklosti smo
               večkrat opažali, da varuhi človekovih pravic, tudi takrat, ko so bili s strani
               različnih institucij, tudi Državnega zbora, pozvani, da se opredelijo do določenih
               vprašanj kršenja človekovih pravic, tega niso storili. Varuh človekovih pravic mora
               po našem mnenju povzdigniti glas, ko je na preizkušnji pravna država. Varuh
               človekovih pravic mora povzdigniti svoj glas takrat, ko je na preizkušnji socialna
               država. Danes je veliko problemov, ki izhajajo ravno iz preizkušnje socialne države.
               Varuh človekovih pravic mora povzdigniti svoj glas takrat, ko je na preizkušnji
               pravična država. Žal pa v preteklosti varuh ni vedno deloval v skladu s temi načeli,
               ampak vse prevečkrat politično. Vsakoletno poročilo varuha človekovih pravic
               predstavlja pomemben dokument s področja spoštovanja in varovanja človekovih pravic.
               Varuhinja gospa Vlasta Nussdorfer, v svojem uvodu ugotavlja, da v 25 % pobude, ki
               prihajajo na njihov naslov, ocenjujejo kot utemeljene. Ob tem dodajajo, da gre za
               velik delež glede na to, da je varuh le dodatno sredstvo za varstvo človekovih pravic
               in svoboščin.</p>
               <p>Poročilo varuha človekovih pravic vsako leto opisuje probleme, s katerimi se soočajo
               posamezniki, ko menijo, da so jim bile kršene človekove pravice. Na urad varuha se
               obračajo takrat, ko se soočajo s tem, da jim institucije države ne prisluhnejo v taki
               meri, kot bi si želeli. S tem problemom, da določene institucije ne opravljajo dovolj
               dobro svojega dela, se soočamo, recimo, tudi na Komisiji za peticije ter za človekove
               pravice in enake možnosti, ko velikokrat tudi po več urgencah bodisi ne dobimo
               določenih odgovorov bodisi jih dobimo v zakasnelih časovnih okvirih. S tem problemom
               se soočamo tudi poslanke in poslanci, ko postavljamo, recimo, poslanska vprašanja
               ministrom. Nekateri čakajo na njihove odgovore tudi po štiri mesece. Razumem, da na
               vsa vprašanja ne moreš odgovoriti takoj, vendar pa se je treba držati nekaterih
               rokov. Neodzivnost nekaterih organov je zato zaskrbljujoča. Še vedno imamo prepočasno
               odzivnost s strani inšpekcijskih služb, na kar iz leta v leto opozarja varuh
               človekovih pravic, tudi v poročilu za leto 2012. Odgovori inšpekcijskih služb so
               pogosto nevsebinski, neredko pa tudi medsebojno nasprotujoči. Ponavlja se
               dolgotrajnost postopkov in neodgovarjanje pobudnikom. Zaradi tega se pojavlja
               vprašanje določitve prioritet pri delu inšpekcijskih služb. Zato varuh v letošnjem
               poročilu meni, da bi morala biti merila za določitev vrstnega reda obravnave določena
               v predpisu, saj bi bila le tako zagotovljena preglednost, obenem pa bi se povečalo
               zaupanje v delo inšpekcijskih služb. V Slovenski demokratski stranki to pozdravljamo
               in to pripombo, priporočilo vidimo kot dobro.</p>
               <p>Poročilo varuha predlaga tudi določene rešitve, ki jih vsako leto potem ponuja v
               razmislek vladi in tudi ostalim institucijam, nazadnje pa o teh priporočilih govorimo
               tudi v Državnem zboru. Obenem varuh opozarja, da velikokrat s svojimi opozorili
               naletijo na gluha ušesa, zato tudi nekatera svoja priporočila iz leta v leto
               ponavljajo. V Slovenski demokratski stranki tudi opažamo, da varuh večkrat kakšna
               priporočila ponovi, pa čeprav so v tem času že bila implementirana v zakonodajo ali
               pa na nek drug način upoštevana. Ravno iz tega razloga v Slovenski demokratski
               stranki večkrat predlagamo še paket svojih priporočil k letnemu poročilu varuha.
               Varuhovo poročilo nam vsako leto prikaže tudi vsaj delni prikaz, kako strpna družba
               smo, koliko strpnosti dejansko premoremo do drugače mislečih, koliko v resnici damo
               na varovanje in spoštovanje človekovih pravic, predvsem pa, kakšen odnos imamo kot
               družba, kot posamezniki do najšibkejših, najranljivejših skupin. Skozi poročila
               varuha lahko vidimo, da so ljudje vedno znova v vedno hujših stiskah, predvsem
               socialnih, in to še posebej danes, ko je država v hudi finančni in gospodarski krizi,
               pa tudi krizi vrednot. Zato je nerazumljivo, da vlada Alenke Bratušek s svojimi
               ukrepi še bolj posega v socialno državo in jo ruši. Zaradi tega je še toliko bolj
               nerazumljivo, da tiste, ki že tako komaj preživijo, potiska na rob preživetja, tudi s
               tem, da uveljavlja nepremičninski davek, da zvišuje cene vinjet, da dodatno
               obremenjuje predvsem družine z več otroki, da povišuje cene prevozov otrok, poleg
               tega pa bodo morali danes državljanke in državljani zaradi odločitve Vlade, da gre v
               nenadzorovano likvidacijo dveh zasebnih bank, plačevati še tajkunske kredite.</p>
               <p>Vlada Alenke Bratušek na drugi strani ohranja privilegije nekaterih posameznikov
               preko ekstremno visokih pokojnin. V Sloveniji je veliko ljudi, ki so jim kršene
               človekove pravice, ki so v hudih stiskah in potrebujejo pomoč, ki že leta in leta
               opozarjajo na krivice, tako kot na primer oškodovanci po drugi svetovni vojni ali pa
               posamezniki, ki že vrsto let opozarjajo na anomalije v pravosodnem sistemu – o tem
               več kasneje – ali pa ljudje, ki jim je že leta kršena ustavna pravica do zdravega
               življenjskega okolja. Tukaj govorimo, recimo, o hrupu, smradu, onesnaževanju z
               nevarnimi delci PM10. Varuh ugotavlja, če pogledamo samo hrup, da se vsakoletno
               pojavlja večje število pobud o motečem hrupu. Problemi nastajajo, ker se kršitve
               predpisov glede hrupa ugotavljajo zgolj z meritvami, pri čemer pa se meritve hrupa
               največkrat izvajajo takrat, ko ni prekoračitev. Ko govorimo o smradu iz različnih
               virov, od kompostarn, čistilnih naprav, prašičjih farm, farm puranov – tudi sama sem
               že večkrat opozarjala na te stvari. Nekoč pred leti smo celo na Komisiji za peticije
               ter za človekove pravice in enake možnosti imeli sejo na to temo in obravnavali to
               točko dnevnega reda. Tudi to je pogost razlog za pobude in ukrepanje. To opozarja
               predvsem na nujnost sprejetja predpisa o emisiji smradu v okolje, saj tega ne ureja
               noben predpis, kar pomeni, da tudi nadzor ni mogoč.</p>
               <p>Težave se kažejo tudi na področju merjenja izpustov, kjer so normativi sicer
               določeni, vendar pa bi morali meritve izpustov izvajati pooblaščenci, ki bi bili
               povsem neodvisni od upravljavcev. Varuh človekovih pravic v svojem poročilu tudi
               ugotavlja problematiko onesnaževanja z nevarnimi delci PM10, predvsem v Mežiški
               dolini, Celjski kotlini in Zasavju. Izboljšanje kakovosti zraka zaradi presežnih
               delcev zahteva ukrepe, ki jih je Evropska komisija že zahtevala, vendar pa
               realizacije v našem prostoru do sedaj še ni bilo. Tudi čisto zadnje raziskave študij,
               če pogledamo, kažejo, da je kar 90 % meščanov Evropske unije izpostavljenih
               najmočnejšim onesnaževalcem zraka, in sicer na ravneh, ki močno škodujejo zdravju.
               Poročilo, ki ga je sprejela Evropska agencija za okolje in ga je objavila prav v tem
               tednu, kaže, da sta dva glavna onesnaževalca zraka, ozon in trdi delci, še vedno
               vzrok težav z dihanjem ter povzročata kardiovaskularne bolezni in krajšata
               življenjsko dobo. Nova raziskovanja tudi kažejo, da že manjše koncentracije
               onesnaževalcev v zraku vplivajo na zdravje. Slovenija je po podatkih evropskega
               statističnega urada Eurostat iz leta 2011 po onesnaženosti s trdimi delci na 10.
               mestu v Evropski uniji, po onesnaženosti z ozonom pa kar na 3. mestu. Vsi ti podatki,
               ki sem jih zdaj povedala, kažejo na to, da je pravica do zdravega življenjskega
               okolja v tem času še posebej na preizkušnji in zahteva večjo skrb vseh nas, da
               prostor, v katerem živimo, bolj varujemo, tudi zaradi prihodnjih generacij.</p>
               <p>Naslednja tema, ki se je želim dotakniti, nanjo opozoriti, je področje pravosodja.
               Tudi v tokratnem poročilu varuha človekovih pravic, 18. rednem letnem, varuhinja
               ugotavlja, da je na veliki preizkušnji pravna država, predvsem zaradi kršenja pravice
               do učinkovitega pravnega sredstva ter sojenja v razumnem roku. Prav tako varuhinja
               človekovih pravic ugotavlja, da bi morala država omogočiti bolj kakovostno in širše
               dostopno brezplačno pravno pomoč, ki mora biti strankam na voljo pravočasno. Naj
               pojasnim, da se na nas poslance v Slovenski demokratski stranki, in verjetno tudi na
               druge, obračajo posamezniki, ki niso upravičeni do brezplačne pravne pomoči, in to,
               tako kot tudi varuhinja opisuje v svojem poročilu, samo zaradi tega, ker za malenkost
               presegajo cenzus, do katerega jim je brezplačna pravna pomoč še omogočena, si pa
               zaradi situacije, v kateri se je znašla ta država, in zaradi osebnih stisk, tudi
               zaradi tega, ker so morda močno zadolženi, plačila pravne pomoči ne morejo
               privoščiti. Vendar vlada Alenke Bratušek za nameček še povišuje sodne takse in tako
               še dodatno omejuje posameznikom dostop do iskanja pravice in do sodnega varstva. Na
               področju sodnih postopkov je varuh v letošnjem poročilu obravnaval 460 zadev. Od tega
               jih je bilo največ vezanih na civilne in kazenske postopke.</p>
               <p>Poslanke in poslanci Slovenske demokratske stranke prejemamo različne pobude
               posameznikov zaradi nezadovoljstva z delovanjem sodišč, zaradi dolgotrajnosti sodnih
               postopkov ter zaradi dvomov o nepristranskosti sodnikov. Veliko pobud se nanaša tudi
               na pričakovanja pobudnikov po vsebinski presoji na Komisiji za peticije ter za
               človekove pravice in enake možnosti. V zvezi s tem moramo pobudnikom večkrat
               pojasniti, da nimamo pristojnosti za ocenjevanje pravilnosti in zakonitosti sprejetih
               sodnih odločb in njihove vsebine, jim pa zato razložimo, kakšna pravna sredstva so
               jim na voljo. Vendar bi kljub temu, da ne smemo posegati v sodno vejo oblasti kot
               zakonodajna veja oblasti, želela pojasniti, da nam vse več ljudi poroča, da so bili
               ali pa so žrtve napak v pravosodju. Več sej je bilo sklicanih na temo anomalij v
               pravosodju, in takrat sem večkrat pojasnila, da v Slovenski demokratski stranki že
               vrsto let opozarjamo na neučinkovitost pravosodnega sistema, da opozarjamo na
               dolgotrajnost stečajnih in drugih postopkov. Že vrsto let odpiramo vprašanja trajanja
               sodniškega mandata. To, kar je v tem trenutku verjetno najbolj ključno, najbolj
               pomembno – odpiramo tudi vprašanja, vezana na sprejemanje odgovornosti v sodniških in
               tožilskih vrstah. Opozarjamo tudi na izrazito solidarnost, ko se posamezniki v
               sodstvu medsebojno ščitijo, za napake pa navadno ravno zaradi tega ne odgovarja
               nihče.</p>
               <p>Poglejmo samo prikaz glede izrečenih sankcij zoper sodnike v Sloveniji v primerjavi z
               nekaterimi drugimi evropskimi državami. To smo že večkrat povedali, tako iz tega
               mesta kot iz klopi. Kolega Gorenak je nekoč imel natančno razdelano analizo stanja v
               pravosodju. Ampak dovolite mi, da še enkrat ponovim nekatere podatke, ker so izjemno
               pomembni. Podatki kažejo, da ima Slovenija tudi po trikrat več sodnikov in tožilcev v
               primerjavi z nekaterimi drugimi članicami Evropske unije na 100 tisoč prebivalcev,
               vendar pa je njihova učinkovitost bistveno manjša, prevzemanja odgovornosti za napake
               v postopkih pa skorajda ni. V Italiji je bilo, recimo, tako v letu 2006 izrečenih 51
               sankcij zoper napake sodnikov, v Nemčiji 25, v istem obdobju v Sloveniji pa zgolj ena
               sama sankcija. To nam verjetno nekaj pove. Najbrž to ne pomeni, da so sodniki pri nas
               nezmotljivi. Kaže pa na to, da ne sprejemajo odgovornosti oziroma da se medsebojno
               ščitijo po tem, ko pride do neke napake. Tukaj mi dovolite, da najprej spomnim na
               primer Fojkar. Že večkrat sem ga omenila in ga bom verjetno še večkrat. Gre za zelo
               tragično zgodbo, sicer, hvala bogu, s srečnim koncem, vendar za zgodbo, ki potrjuje,
               da pri nas pravna država še zdaleč ne funkcionira tako, kot bi morala. Predvsem pa ta
               zgodba potrjuje, da nihče ne odgovarja zaradi procesnih in vsebinskih napak v
               postopku.</p>
               <p>Večkrat sem se tako kot poslanka kot tudi kot predsednica komisije za človekove
               pravice srečala z gospodom Fojkarjem, ki mi je zaupal svojo kalvarijo in pred leti
               želel, da mu pomagamo. Na njegovo zgodbo sem takrat opozorila vse ustrezne državne
               organe, tudi varuhinjo človekovih pravic. Moram reči, da se je zavzela za ta primer,
               prav tako tudi Ministrstvo za pravosodje in Vrhovno državno tožilstvo. Gospod Fojkar
               je bil zaradi dolgotrajnega kazenskega postopka stigmatiziran in tudi njegovo
               zdravstveno stanje je bilo zaradi vseh teh dolgih postopkov zelo slabo. Posledice
               čuti še danes. Šlo je za sporen način dela okrožne državne tožilke, ki je z vlaganjem
               obtožb in pritožb zoper oprostilne sodbe ravnala nestrokovno in morda celo
               nezakonito, na kar je v obrazložitvi oprostilne sodbe opozoril tudi okrožni sodnik.
               Ampak tožilki se v tem primeru ni zgodilo nič. Nikoli ni odgovarjala za storjene
               napake. Tukaj bi se želela ponovno zahvaliti poslanskemu kolegu, v tistem času
               ministru za notranje zadeve, kolegu gospodu Gorenaku, ki se je skupaj z ministrom za
               pravosodje gospodom Pličaničem v imenu države opravičil gospodu Fojkarju za 11 let
               trajajočo osebno kalvarijo.</p>
               <p>Poglejmo še en primer, ki je vezan na primer gospe Franje Šilih. Zelo dobro poznate
               ta primer, vsaj upam, ker je bil tudi že nekajkrat v javnosti, pa vendarle mogoče
               potrebuje še dodatne razjasnitve in pojasnitve. Primer gospe Franje Šilih je takšen,
               da se postopki na sodiščih glede smrti njenega sina vlečejo že celih 21 let. Leta
               1993 se je zgodila zdravniška napaka. Tožilstvo kljub do potankosti narejeni
               preiskavi in postavljenim sumom pregona ni hotelo izvesti oziroma prevzeti. Upam, da
               mi gospa ne bo zamerila, če povem, kaj je na enem od večkratnih obiskov pri zdaj žal
               že pokojni generalni državni tožilki gospe Zdenki Cerar le-ta dejala. Dejala je, da
               ni še takšna klima, da bi se lahko borili proti zdravniškim napakam. Zaradi tega sta
               z možem zadevo prevzela sama kot subsidiarna tožilca in zbrala dovolj dokazov, da je
               obtožnica postala s sklepom leta 1999 pravnomočna. Takrat se je zgodila prva, vendar
               ne zadnja sodna napaka. Obtožnica obdolženki namreč ni bila vročena. Zakaj?
               Najverjetneje zato, ker so se takrat s strani obdolžene zdravnice in bolnišnice
               pričele pritožbe, in na koncu je bila zadeva kot neutemeljena in brez dovolj dokazov
               ustavljena. Dve leti po smrti sta nato zakonca Šilih vložila tudi odškodninsko tožbo.
               Vse je bilo zavrnjeno. Ampak kasneje sta se odločila za tožbo proti državi Sloveniji
               in uspela na Evropskem sodišču za človekove pravice zaradi kršitve konvencije, in
               sicer v členu pravice do življenja in ker Slovenija nima instituta za ugotavljanje
               zdravniških napak. V Sloveniji sta nato uspela tudi na Vrhovnem sodišču, Ustavnem
               sodišču, in zadeva je bila po tem, ko sta že vse to naredila, vrnjena nazaj na
               prvostopenjsko sodišče, Okrožno sodišče v Mariboru, kamor gresta zakonca Šilih tokrat
               že tretjič, da ne govorim o tem, da jim ne dovolijo zaslišati izvedenca.</p>
               <p>Zato se ob takšnih zgodbah lahko upravičeno vprašamo, ali se vam zdi to pravična in
               pravna država. Gre za vnebovpijočo krivico, ki jo je Evropsko sodišče za človekove
               pravice ugotovilo, pri nas pa še vedno tečejo postopki, ker se več kot očitno ščiti
               določene ljudi, morda tudi v neki spregi zdravstvo–pravosodje. Ljudje zaradi takšnih
               ravnanj pravosodja zbolijo, materialno bankrotirajo, predvsem pa zaradi vedno novih
               in predolgo trajajočih postopkov ne morejo najti notranjega miru, da bi lahko končno
               kljub bolečini, ki ostaja za vedno, bolj svobodno in neobremenjeno zadihali. Ko
               govorimo o pravosodju, tudi ne moremo mimo pregona kaznivih dejanj s področja
               gospodarskega kriminala. Že na Komisiji za peticije ter za človekove pravice in enake
               možnosti, ko smo obravnavali letno poročilo, sem povedala, da je tudi zaradi
               gospodarskega kriminala pri nas veliko kršitev človekovih pravic. Naj tukaj omenim
               lažne stečaje, oškodovanje upnikov, poslovne goljufije, preslepitve pri pridobitvi
               posojil ali ugodnosti, utajo davkov, prikazovanje napačnih podatkov davčni upravi,
               pranje denarja, sumljive transakcije in tako naprej. Iz vseh teh naštetih kaznivih
               dejanj izvirajo mnoge kršitve človekovih pravic, ki jih nad zaposlenimi izvajajo
               posredni ali neposredni lastniki podjetij, do katerih pa so mnogi prišli na sumljiv
               način. Na tem mestu v Slovenski demokratski stranki pričakujemo, da varuh ob tako
               grobih kršitvah človekovih pravic, ki se kažejo zlasti v zlorabljanju delavcev,
               reagira bolj samoiniciativno in ne zgolj na podlagi prijave ali pobude. Moramo se
               zavedati, da se posamezniki bojijo spregovoriti na glas zaradi strahu pred
               morebitnimi, recimo temu, povračilnimi ukrepi. Varuh pa je tisti, ki ima možnost, da
               na podlagi 9. v povezavi s 26. členom Zakona o varuhu človekovih pravic lahko začne
               postopek tudi na lastno pobudo in ne le tako, da čaka na prijave in pobude posameznih
               prizadetih.</p>
               <p>V tem trenutku iz pravosodja prehajam na področje socialnih zadev, natančneje na dve
               ključni vprašanji tega časa, v katerem smo, sploh v naši državi – na brezposelnost in
               vprašanje revščine. Veliko je bilo že povedanega o tem, še posebej v stališču
               Slovenske ljudske stranke, pa vendarle mi dovolite, da tudi sama povem nekaj o tem.
               Brezposelnost skokovito narašča že vse od začetka leta 2009. Zaradi posledic stečajev
               podjetij je vedno več ljudi v tako težki socialni situaciji in osebnih stiskah, da
               preprosto ne vidijo več izhoda iz začaranega kroga. Tako se nemalokrat soočajo z
               brezupom, malodušjem, pesimizmom, kar pa lahko žal vodi tudi do najhujših posledic,
               ko ne vidijo več smisla v življenju. Nezaposlenost, iz katere izhajajo finančna
               stiska, osamljenost, izolacija – vse to je postalo stalnica v naši družbi. Še posebej
               so temu izpostavljeni invalidi, dolgotrajno brezposelni, starejši od 55 let in težje
               zaposljive osebe. Prav tem kategorijam je namenjen nov Zakon o socialnem podjetništvu
               iz leta 2011, ki žal v praksi še ni popolnoma zaživel. V Sloveniji je danes
               registriranih samo 14 socialnih podjetij, medtem ko je sektor socialnih podjetij v
               Evropi vse večji in predstavlja že 10 % vseh evropskih podjetij ter zaposluje več kot
               11 milijonov ljudi. Zato bi tudi pri nas bilo potrebno, da čim prej zaživi socialno
               podjetništvo, ki, kot vidimo v Evropi, nedvomno pomembno vpliva tudi na stanje
               zaposlenosti.</p>
               <p>Pri nas je žal število brezposelnih iz dneva v dan večje, kar povzroča negativno
               vzdušje tako v lokalnih okoljih kot na nacionalni ravni. Zbrani statistični podatki
               Zavoda Republike Slovenije za zaposlovanje kažejo, da se je stopnja brezposelnosti po
               posameznih območnih službah zavoda do letošnjega leta dvignila na 13,4 %, medtem ko
               je za primerjavo, recimo, v letu 2008 v povprečju znašala 6,7 %. Ko govorimo o
               brezposelnosti, ne moremo mimo revščine. Tudi te je v Sloveniji iz leta v leto več.
               Varuhinja človekovih pravic gospa Vlasta Nussdorfer opozarja, da se pri svojem
               poslovanju na terenu, ko se sooča, srečuje z ljudmi, povsod in velikokrat sooča z
               revščino in socialnimi stiskami. Pri tem še posebej izpostavlja položaj otrok iz
               revnih družin, ki po njenem prepričanju ne bi smeli deliti usode svojih staršev.
               Ugotovitve varuhinje človekovih pravic kažejo, da zakonodaja žal pogosto odpove v
               praksi, ko se ljudje soočijo z revščino in so nemočni. Pri tem je iz civilne družbe
               slišati tudi opozorila, da prizadevanja nevladnih organizacij, ki v pomembnem delu
               prispevajo in gasijo posledice krize, ne smejo biti potuha državi, da ne opravi svoje
               naloge v boju proti revščini. Kot opozarjajo psihologi imajo otroci, ki živijo v
               revščini ali pa na robu revščine, z vidika razvojne psihologije zelo slabo
               perspektivo. Kot so pred časom povedali v UNICEF Slovenija – citiram: <q>"Smo na točki,
               ko lahko v prepad revščine izgubimo cele generacije otrok."</q></p>
               <p>Treba se je zavedati, da se bodo posledice slabih odločitev čutile ne le v zdajšnjem
               kriznem obdobju, temveč šele mnogo kasneje. Gospa Anita Ogulin – vsi jo poznamo kot
               borko za to, da pomaga revnim, najrevnejšim. Sekretarka Zveze prijateljev mladine
               Ljubljana Moste–Polje poudarja, da je v Sloveniji revščina postala problem številka
               1. Iz podatkov Statističnega urada Republike Slovenije izhaja, da je bilo lani pod
               pragom tveganja revščine ali socialno izključenih 392 tisoč ljudi oziroma 14 %. To
               pomeni, da je bil njihov dohodek nižji od 606 evrov na osebo na mesec. Da še bolj
               plastično ponazorim: 4-članska družina z dvema odraslima otrokoma in dvema otrokoma,
               mlajšima od 14 let, je morala imeti vsaj 1273 evrov razpoložljivega neto dohodka na
               mesec, 2-člansko gospodinjstvo brez otrok pa vsaj 909 evrov na mesec, da sta se
               dvignila nad prag revščine. Tudi slovenske humanitarne organizacije, in tukaj jim gre
               vsa zahvala, opozarjajo na velik problem revščine. V oktobru je bil izpeljan kongres,
               kjer so opozorili na probleme revščine in socialne izključnosti v Sloveniji ter na
               hkrati vedno bolj nepogrešljivo vlogo humanitarnih organizacij pri blažitvi omenjenih
               stisk in težav. Namen kongresa je bil opozoriti na socialno izključenost, ki je tudi
               posledica revščine, in da se pove, da podatki raziskave, ki jo je forum opravil lani,
               kažejo, da je 744 tisoč prebivalcev Slovenije lani vsaj enkrat potrebovalo pomoč
               humanitarnih organizacij.</p>
               <p>Zdaj pa bi se na kratko dotaknila še dveh tem, in sicer teme, ki se pojavlja znotraj
               varuhovega poročila ne samo v tem poročilu, ampak praktično vsa leta, odkar ga
               spremljam – to je vprašanje senzacionalističnega poročanja. Varuhinja opozarja, da
               mediji vse prevečkrat dajejo prednost senzacionalizmu. Opozarja tudi, da je
               nedopustno, da se v medijih razkriva identiteta otrok. Tisto, kar je še posebej
               zaskrbljujoče, pa je podatek, da se tovrstne kršitve, ko se senzacionalistično poroča
               o družinskih tragedijah, zraven pa razkriva identiteta in zasebnost otrok, kljub
               opozarjanju še vedno dogajajo. V zvezi z zakonodajo o zaščiti otrok v medijih je
               treba reči tudi to, da je hvala bogu pred leti bil sprejet Zakon o preprečevanju
               nasilja v družini, in poseben člen ureja prav to navedeno problematiko. O žrtvah ali
               povzročiteljih nasilja ne smejo biti javno posredovani podatki, na podlagi katerih bi
               bilo mogoče prepoznati žrtev ali njeno družino. Posredovanje podatkov je mogoče le ob
               soglasju polnoletne žrtve.</p>
               <p>Z omenjenim zakonom je naložena odgovornost staršem, otrokovim skrbnikom, rejnikom
               ali pa posvojiteljem, da otroka v okviru izvajanja skrbi zanj varujejo pred
               izpostavljanjem javnosti. Kazenski zakonik pa kot kaznivo dejanje opredeljuje objavo
               osebnih podatkov otroka, ki je udeleženec v sodnem, upravnem ali kakršnemkoli drugem
               postopku ali pa objavo druge informacije, na podlagi katere bi bilo mogoče prepoznati
               njegovo identiteto. Sankcija je denarna kazen ali kazen zapora do treh let.</p>
               <p>Varuhinja v svojem poročilu ponovno opozarja tudi na mobing oziroma trpinčenje na
               delovnem mestu. Tega je vedno več. Tudi na Komisijo za peticije ter za človekove
               pravice in enake možnosti dobivamo takšne pritožbe. Večkrat smo tudi že obravnavali
               to temo, tudi skupaj z Odborom za delo, družino, socialne zadeve in invalide, je pa
               nekaj bistvenega, kar je treba povedati, in sicer da je bil v času prve Janševe vlade
               sprejet Kazenski zakonik, kjer se je opredelilo kaznivo dejanje mobinga po 197.
               členu, ki se ga kaznuje z zaporom do dveh let. Ravno tako 6. člen Zakona o delovnih
               razmerjih prepoveduje spolno in drugo nadlegovanje ter trpinčenje na delovnem
               mestu.</p>
               <p>Tudi Ustava Republike Slovenije natančno določa, da ima vsakdo pravico do osebnega
               dostojanstva in varnosti, kar pomeni, da morajo državne oblasti in vsi posamezniki
               spoštovati pravico do osebnega dostojanstva in varnosti. Posledice mobinga se dobro
               zaveda tudi Evropska unija, ki opozarja, da je tretjina vseh delovnih dni izgubljena
               prav zaradi bolezni in odsotnosti, ki so žal vse prevečkrat prav posledica mobinga.
               Stroški, ki nastanejo zaradi tega manka, pa gredo v tisoče milijard evrov. To je
               dovolj zgovoren podatek, ki kaže na to, da se moramo o tem še več pogovarjati, da bi
               morda lahko v nadaljevanju kdaj naredili še kakšno sejo na to temo tudi z varuhinjo
               človekovih pravic, kajti gre za pojav znotraj delovnega okolja, ki ga moramo jemati
               sila resno. Lahko bi še govorila o takšnih in drugačnih kršitvah človekovih pravic in
               temeljnih svoboščin, na katere opozarja tudi varuhinja znotraj poročila varuha
               človekovih pravic za leto 2012, vendar bodo določene teme v nadaljevanju razprave
               odprli še moji poslanski kolegi ter tudi sama.</p>
               <p>Sicer pa bo Poslanska skupina Slovenske demokratske stranke podprla poročilo in
               priporočilo varuha človekovih pravic. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava o
               poročilu in o predlogu priporočila. Ker je nekaj sprememb pri prijavljenih
               razpravljavcih, ima prva besedo gospa Ljudmila Novak. Za njo se pripravita gospa
               Janja Klasinc in potem dr. Vinko Gorenak.</p>
               <p>Izvolite, gospa Ljudmila Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovana predsedujoča, spoštovana varuhinja, vsi prisotni lepo pozdravljeni!</p>
               <p>Poročilo varuhinje človekovih pravic je obširno, temeljito in tudi dobro
               predstavljeno – hvala lepa. To poročilo pa je tudi žalostno ogledalo naše družbe.
               Res, vsi smo zaskrbljeni nad tem, kar smo slišali, in zaskrbljeni nad tem, da se to
               poročilo iz leta v leto stopnjuje po tem, kaj se je slabega zgodilo v naši družbi.
               Vendar ko ugotovimo diagnozo, potem lahko začnemo tudi zdravljenje, zato jemljem to
               poročilo tudi kot ogledalo oziroma diagnozo, na podlagi katere bomo lahko izboljšali
               prihodnje zdravljenje, da bomo nekoč lahko rekli, da napredujemo tudi v smeri
               izboljšanja človekovih pravic, v smeri izboljšanja spoštovanja vrednot, ki so nekoč
               bile odlika Slovenca in slovenske družbe. Tudi sama bi se ustavila pri etiki javne
               besede. Tukaj zagotovo poslanci nismo vedno zgled. Velikokrat mi predvsem starejši
               ljudje povedo, da gledajo tretji program, da spremljajo naše razprave, in da se ob
               tem jezijo, včasih tudi ugasnejo televizor.</p>
               <p>Naloga vlade, vladnih strank, opozicije je v tem, da se tudi kritiziramo, da
               izmenjamo mnenja, vendar tudi sama menim, da ta naša izmenjava mnenj zagotovo ni
               vedno na primernem nivoju, tako da moramo pomesti najprej pred lastnim pragom, ko se
               spuščamo v kritiko vseh drugih. Želela bi opozoriti tudi na sodobne medije. Na
               forumih se piše toliko slabega, več kot v katerikoli gostilni, tako da mislim, da bi
               tudi tu morali sprejeti neke ukrepe. Tam se lahko napiše vse, anonimno reče vse,
               pljuva čez vsakogar, nobena avtoriteta ni pomembna, laži pa ogromno. Tudi nekateri
               rumeni tiski niso nič boljši, in ko te do konca osramotijo, osramotijo ime, pišejo
               <q>"naj bi"</q>, <q>"pravijo"</q>, <q>"iz anonimnega pisma smo nekaj izvedeli"</q> in tako naprej. Avtorja
               ni, ko daš pritožbo za popravo objave, pa napišejo: <q>"Niso bile trditve, bili so
               pogojniki."</q> Na tak način lahko vsak blati vsakogar. Tudi mi politiki smo žrtev tega.
               Tudi če želiš delati dobro, učinkovito, pametno, si deležen zmerljivk, da si lopov in
               tako naprej.</p>
               <p>To poročilo tudi dokazuje, da imamo vse institucije v državi še veliko dela za
               izboljšanje stanja. Parlament sem že omenila, tudi vladna stran, tudi vlada pri
               izvrševanju zakonodaje – pa ne govorim o trenutni vladi. Žal se vedno problemi
               nalagajo tako kot vodni kamen, potem pa se obmetavamo, katera vlada je več naredila,
               katera manj, katera je za kaj kriva, ponavadi pa je to seštevek vseh napak
               preteklosti, in smiselno je, da te napake čim bolj učinkovito rešujemo. Tudi sodna
               veja oblasti, o kateri smo že veliko govorili v našem parlamentu – in vedno pravim,
               da tako kot v vsakem poklicu, tudi tam niso sami slabi in sami dobri –, se čedalje
               bolj zaveda napak, ki jih je sama storila, in tudi sokrivde za obstoječi položaj v
               družbi. Upam, da to priznanje vodi tudi k nadaljnjim korakom do izboljšave.</p>
               <p>Nestrpnost do verskih skupnosti, do vernikov – vedno pravim, zakaj nam je tega treba.
               Jaz sem verna, ti nisi – ni problema. Zakaj se moramo obmetavati, zakaj si moramo to
               očitati? Še posebej boleče pa je, ko neka neprimerna, sramotna dejanja označimo kot
               izraz kulture oziroma svobode umetniške ustvarjalnosti. Na koncu nekdo ob vsej
               nestrpnosti dobi še celo naziv častnega občana. O imenih ne bom govorila; primer je
               zelo znan in v preteklosti obžalovanja vreden. Sama se večkrat sprašujem, zakaj smo
               kristjani deležni tolikšne nestrpnosti, tolikšne propagande proti Cerkvi. Ima svoje
               napake – vemo, jih nič ne opravičujem. Po drugi strani je pa vendar to del naše
               kulture. Naša vera je oblikovala slovensko kulturo, do katere smo tako nestrpni. Na
               nekem drugem koncu sveta vsi skočijo v zrak, če nekje žalijo to kulturo, mi pa še
               sami pomagamo pljuvati po njej. Počasi svoje kulture, ki je zrasla tudi na podlagi
               krščanstva in naše vere, ne bomo več razumeli. Naj mi bo oproščeno, če spomnim na to,
               da je pred kratkim nekdo omenil, da je bila velika noč julija. Ne bom o imenih
               govorila, ne želim nikogar izpostavljati, ampak to je samo eden izmed primerov, kam
               bomo prišli, če ne bomo spoštovali svojih korenin, svoje tradicije, svoje kulture ali
               pa to celo zagovarjali. Zadovoljna sem, da je tudi varuhinja to izpostavila, kajti v
               preteklosti sem imela večkrat občutek, da se ta del nestrpnosti z veseljem spregleda,
               in nismo imeli oziroma nimamo enakih vatlov za vse.</p>
               <p>Spregovorila bom tudi o pokopu žrtev. Nekateri pravijo: pustimo zgodovino, danes
               imamo veliko problemov. Res je, veliko problemov imamo, veliko denarja potrebujemo,
               veliko dolgov imamo in tako naprej. Vendar sama to področje razumem kot potreben
               korak k spravi, potreben korak k razumevanju naše zgodovine, potreben korak k večji
               strpnosti. Če naša kultura temelji tudi na tem, da si vsaka žrtev zasluži grob,
               dostojen pogreb, spoštovanje, potem moramo tudi na tem področju narediti korak
               naprej. Mislim, da bomo tudi vsi bolj zadovoljni, če se ne bomo vedno vračali nazaj k
               istim problemom, ker se vedno vračamo nazaj zato, ker teh problemov nismo očistili
               oziroma nismo sprejeli pravih odločitev. Opozorila bi še na nekaj, kar zelo boli naše
               državljane. Ko gledamo, kako se porablja državni denar – na drugi strani bomo še
               dodatno obdavčili tiste, ki že sedaj komaj zmorejo plačevati davke, pri čemer se
               povečuje revščina –, vedno znova opažam, kako smo razsipni pri velikih državnih
               projektih.</p>
               <p>Zadnji primer: gradnja drugega železniškega tira. Kako je mogoče, da je bila prvotna
               ocena milijardo 400, sedaj pa kar naenkrat lahko to zgradimo s 600 milijoni? Ali pa
               pri TEŠ, pri drugih velikih projektih, pri investicijah v zdravstvo, kjer so
               nerazumne cene, pri avtocestah, kjer je naš kilometer avtoceste trikrat dražji kot v
               Avstriji in podobno. Vsak lahko začne sam pri sebi, kje hoče ogoljufati državo. V
               službi hočem ogoljufati državo, kjer kot institucija, posameznik hočem ogoljufati
               državo. Vse te majhne goljufije na koncu naredijo velike luknje v državno blagajno,
               veliko krizo, in to vodi tudi k velikemu pesimizmu, s katerim se danes soočamo v
               Sloveniji. Mnogi ne vidijo izhoda, ne vidijo tiste svetle luči na koncu tunela. Ne
               želim biti pesimistična, in pravim, da je to poročilo lahko tudi začetek zdravljenja
               naših težav, da se vsi skupaj zavedamo, da je vsak izmed nas kot državljan odgovoren.
               Kot institucija smo odgovorni, kot delavci smo odgovorni, kot delodajalci smo
               odgovorni, če hočemo to stanje v naši državi spremeniti. Morda bi samo še na en
               primer opozorila – politično kadrovanje. Razumem, vsaka oblast mora imeti na
               pomembnih mestih tiste, ki jim zaupa. Pa vendarle vedno znova slišim primere, ko je
               nekdo odstranjen, čeprav dobro dela, čeprav ima vizijo, čeprav ve, kaj je treba
               spremeniti, ker je postal moteč, ker je ovira, da bi se nekaj delalo na nepošten,
               nezakonit način, ker je nekdo ovira, ker hočemo tja postaviti nekoga, ki nima ne
               primernega znanja ne primerne kvalifikacije. Na ta način ne bomo mogli reševati
               svojih težav in država ne bo mogla napredovati.</p>
               <p>Hvala za poročilo. Upam, da moja razprava ni zvenela kot pridiga, ampak samo kot
               želja, da je vsak izmed nas odgovoren tudi za to stanje, v katerem smo, in da lahko
               vsak izmed nas tudi nekaj spremeni. Ko mi ljudje rečejo, kako hudo je, pravim, da
               imam neko načelo v življenju – da se ne sekiram za tiste stvari, ki jih ne morem
               spremeniti, se pa sekiram za tiste, ki jih lahko spremenim, in potem se tudi moram
               truditi, da jih bom res spremenila.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Janja Klasinc, za njo dr. Vinko Gorenak in potem gospod Samo Bevk.
            </p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Hvala, gospa podpredsednica. Lep pozdrav varuhinji človekovih pravic, predstavnikom
               Vlade, vsem vam!</p>
               <p>Začela bi tam, kjer je končala kolegica. Ko poslušam današnjo razpravo, vidim, da vsi
               približno enako razmišljamo o tem, kako popraviti stanje, ki v državi je. Problem je
               v tem, da vsi mislimo, da je prav samo tisto, tisti zorni kot, skozi katerega gledamo
               sami. To je problem spoštovanja človekovih pravic. Človekove pravice so po mojem
               mnenju največkrat kršene prav s strani oblasti. Samo, da si povprečen človek, ne samo
               v Sloveniji, ampak tudi v svetu, predstavlja, da je oblast samo politika. Ne, oblast
               ni samo politika, oblast je tudi pravo. To so sodišča, to so tožilstva, to so vse
               veje oblasti, ki lahko kršijo človekove pravice. Zelo redko en človek, ki nima moči v
               sebi, ki ni na pomembni funkciji, ki nima instrumentov, s katerimi bi komurkoli lahko
               škodil, krši človekove pravice. Posameznik lahko naredi kaznivo dejanje, lahko naredi
               kaj drugega. Kršenja človekovih pravic so lahko problematizirana takrat, kadar
               postajajo sistemska. Povedala vam bom, glede na to, da aktivno spremljam politiko,
               prej kot novinarka, zdaj kot političarka, že več kot 20 let, da je bilo moje največje
               razočaranje v življenju na tem področju, ko smo dobili svojo državo, ki smo jo
               ustvarili prav na velikem spoštovanju človekovih pravic in borbi zanje v prejšnji
               državi, pri čemer ostali deli Jugoslavije niso tako težili k temu, in na tej borbi
               Slovencev, da bi bolj upoštevali pravice vsakega posameznika in temeljne človekove
               pravice – ko smo prišli v svojo državo, smo jih začeli pa kršiti.</p>
               <p>Zato z veseljem ugotavljam, da poročilo, ki ga imamo tokrat pred seboj, v zadnjih
               letih namenja najmanj prostora problemu izbrisanih. Še vedno ga omenja, ampak hvala
               bogu se ta naša velika sramota zmanjšuje, in vesela sem, da bomo, kot kaže, s to
               vlado problem rešili do te mere, da se bomo vsaj simbolično opravičili in povrnili
               prizadejane krivice vsem tistim ljudem, za katere sem na svoje oči večkrat
               spremljala, kako se je oblast te demokratične države Republike Slovenije grdo
               obnašala do njih. Zakaj sem omenila izbrisane? Zaradi tega, ker v Državnem zboru
               delujem precej na področju mednarodnih odnosov, ker so izbrisani ena od tistih točk,
               ki so Slovenijo pripeljale v slabo luč tudi v mednarodni skupnosti. Tega se ne da
               popravljati za nazaj. Prepozno popravljamo to, ampak toliko bolj moramo biti
               pazljivi, in to je odgovornost vseh nas politikov in sodstva, da tega v prihodnje ne
               bo. Hvala bogu smo sproti obveščeni. Za razliko od nekaterih, ki so razpravljali pred
               mano, ne mislim, da so prejšnji varuhi človekovih pravic omenjali naše
               pomanjkljivosti politično. Zdaj se mi je pridružil kolega Kavtičnik, s katerim sva
               med razpravo klepetala in rekla, kako žalostno je, da politiki ocenjujemo, kaj je
               politično.</p>
               <p>Saj to je absurd. Mi dajemo politične ocene. Ko spremljam zadnjih, recimo, 10 let ta
               poročila, nikoli nisem zasledila neke politične pristranskosti. Je pa res, da lahko
               pride iz poročila vtis o politični pristranskosti, ker se je morda v tistem letu
               storilo več takšnih dejanj, na katere je opozoril varuh, da je bila bolj prizadeta
               ena politična opcija kot druga. Ne čutim tako zelo teh občutkov, recimo, da smo
               Slovenci nenaklonjeni kristjanom. Mogoče to čutim manj, ampak zato, ker nisem osebno
               tako zelo prizadeta na tem področju, in mogoče bolj čutim kakšno drugo krivico,
               krivico iz enega dela politične opcije, ki je storjena partizanom, ljudem, ki so
               osvobajali ta narod in omogočili, da smo kasneje končno prišli tudi do tega, kar
               imamo danes. To je tisto, kar sem povedala v prvem stavku. Vsak gleda iz svojega
               zornega kota. Mi tukaj in pravna država pa smo odgovorni, da bo poskrbljeno za
               človekove pravice vseh ne glede na to, kako jaz ali kdo drug to občuti.</p>
               <p>Med branjem poročila bi omenila samo en primer, ki mi je padel posebej v oči. To je
               primer v zvezi z neplačevanjem že obračunanih premij dodatnega zdravstvenega
               zavarovanja. V poročilu se govori o večjem gradbenem podjetju. Predvidevam, da gre za
               Vegrad. Zelo sem zadovoljna, da je varuhinja človekovih pravic opozorila državno
               tožilstvo, da bi moralo tukaj reagirati. Potem pridemo do bistva, ki je bilo v
               nekaterih razpravah danes že omenjeno – kje je težava? Državno tožilstvo je čakalo,
               da bo nekdo poslal na državno tožilstvo ovadbo. Kako? Nemogoče. To ni njegova edina
               naloga. Seveda mora reagirati takrat, kadar pride ovadba, ampak pri nas državno
               tožilstvo – tako pod tem državnim tožilcem kot pod vsemi prejšnjimi, ko ni bilo prav
               nič boljše – ne reagira takrat, ko se problem zazna v družbi. Poglejte, v tujih
               državah je povsem normalno, da ko, recimo, mediji na dolgo in široko pišejo o nekem
               problemu, državno tožilstvo, če gre res za pomemben problem, takoj reagira in začne
               preiskovati ta problem. Pri nas pa čakajo vse postopke in ovadbe in vse te zadeve.
               Tukaj se lahko strinjamo tudi z opozicijo. Mislim, da tu ni težav. Vesela sem bila,
               ko sem prebrala, da varuh s to razlago ni bil zadovoljen, in tudi ne sme biti
               zadovoljen.</p>
               <p>Na koncu bi rekla še nekaj o etiki javne besede. Sovražni govor in ta etiketiranja in
               nasprotovanja brez pravega razloga zastrupljajo ta narod. Za to smo krivi mi. To,
               kolegice in kolegi, počnemo mi in nihče drug – v Državnem zboru se to dogaja. Če mi
               ne bomo na to pazili, potem ne bo nikoli boljše. Rada bi vas opozorila samo na to, da
               socialne stiske, o katerih je bilo danes tudi govora, in za katere si vlada Alenke
               Bratušek v nasprotju z mnenjem nekaterih zelo prizadeva, da ne bi bile še večje,
               zaradi tega, ker s svojimi ukrepi ni prizadela nobenih socialnih transferjev, ampak
               obdavčuje tiste, ki imajo lastnino in ki imajo premoženje oziroma imamo – tudi sama
               sem med tistimi, in verjamem, da je večina med nami takih. Veste, takrat ko je takšna
               težka situacija, kot jo živimo mi v Sloveniji, hitro pride do ekstremizmov. Mi smo
               jim že priča v tej državi. Nestrpnost je prva stopnica do tega, da bi lahko prišla na
               naslednjih volitvah, pa naj bodo izredne, redne ali kakršnekoli, kakšna grška Zlata
               zarja v parlament. Tega si res ne želim. Za to smo odgovorni mi. Mi moramo pozivati k
               razumu, ne pa spodbujati k temu, da se razum v tej državi izgublja. Hvala za dobro
               poročilo.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Še dobro, da sem na vrsti za gospo Klasinc. Najprej nekaj odzivov na njen del
               sovražnega govora v Državnem zboru, potem pa o poročilu samem. Poglejte, gospa
               Klasinc, trdite, da so se masovne kršitve človekovih pravic, kar je delovno področje
               varuha, začele po letu 1991 – tako ste rekli, to boste lahko videli v magnetogramu –,
               in da je tisto prej bilo nekaj boljšega. Naj vas spomnim, da od leta 1945 do leta
               1990 ni bilo volitev. Naj vas spomnim, da je od leta 1945 do leta 1990 vladala ena
               partija, da smo bili de facto nedemokratična in totalitarna država. Če v tisti državi
               vidite nekaj boljšega kot v državi, ki je nastala po letu 1990, potem bi bilo dobro,
               da nekaj ukrenete, mogoče kaj pametnega, ne pa da govorite tako, kot govorite. Naj
               vas spomnim, da so v tisti državi jemali doktorate, diplome, in jih niso priznali,
               zato so nekateri šli v Nemčijo in jih tam še enkrat naredili – govorim o Pučniku. Naj
               vas spomnim, da so nekaj tisoč državljanom v tisti državi odvzeli državljanske
               pravice in so jim rekli: nimate invalidskega, pokojninskega, zdravstvenega
               zavarovanja, nimate pravice do službe, torej lahko samo še umrete – govorim o Angeli
               Vode. Če je to za vas boljša država, in če je tista država bolje spoštovala človekove
               pravice, potem ne vem, kam smo prišli.</p>
               <p>Nadalje ste zapeli slavospev gospe Bratuškovi, kako jemlje tistim, ki nekaj imajo in
               skrbi za socialno šibke. Dal vam bom naslednji primer, ki dokazuje, da to ni res.
               Vzel bom primer moje sosede – ni nujno, da povem ime –, ki bo po novem plačevala tudi
               davek na nepremičnino, ki jo ima. Ker ima 300 evrov ali nekaj čez pokojnine, tega ne
               bo zmogla. Zato ste predvideli – kaj? Da se bo država vpisala na lastnino, ji nekega
               dne to hišo odvzela in bo to sosedo s 300 evri vrgla na cesto. Hkrati pa ta vlada, ta
               država, ta koalicija in ta predsednica Vlade ščitijo privilegije. Naj navedem samo
               dva imena. Bivši predsednik države Milan Kučan, ki ima tisoč 600 evrov pokojnine,
               tiste redne, normalne in zaslužene, in tisoč 400 evrov šenkanega zakonsko dodeljenega
               dodatka. Naj grem naprej, recimo, na kakšno kulturnico, ki je spisala neko Muco Maco
               ali Maček Muri ali kaj je že bilo, in ima zato 2 tisoč evrov pokojnine. Poglejte, ti
               ljudje bodo lahko plačevali vse davke, ne bo nobene težave. Ampak to ni skrb za
               revne. To je skrb za privilegije, to je skrb za bogate. Toliko, kar se tiče vašega
               nastopa, ki sodi v neko drugo obdobje in nek drug čas, in ne v leto 2013. Kar se tiče
               poročila <gap n="..."/></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Dr. Gorenak, samo trenutek, se opravičujem. Vljudno bi prosila, če bi se držali
               točke, 18. poročila varuhinje človekovih pravic, in predvsem, da ne bi uporabljali
               imen – ker ste povedali, da ne želite povedati imena sosede –, če je možno na
               korekten način razpravljati, da ne bi nikogar žalili. Vljudno prosim za upoštevanje
               tega.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Gospa podpredsednica, hvala lepa. Prvič prosim, da mi vrnete čas, in drugič prosim,
               da ste do vseh enaki. Gospa Klasinc je grobo žalila ljudi na najbolj grob način,
               vendar niste odreagirali. Jaz sem pa omenil dve imeni, ki sta v javnosti znani, nisem
               pa omenil sosede. Upam, da ste mi čas vrnili.</p>
               <p>Kar se tiče poročila varuha človekovih pravic, pa naslednje. Temeljito sem se
               poglobil v celo poročilo, ampak še posebej natančno pa v tisti del od strani 61 do
               185, ki predstavlja približno polovico poročila. Gre za poglavja Omejitev osebne
               svobode, Pravosodje, Policijski postopki, Upravne zadeve. To je nekako pol poročila,
               in treba je reči, da je to pomemben del poročila. Treba je reči še nekaj – da gre za
               poročilo vaše predhodnice in ne vaše poročilo. Ste formalno podpisani pod to, ampak
               obdobje, ki ga to poročilo obravnava, je obdobje vaše predhodnice. Zato bom rekel
               takole. Naj vam na začetku, glede na to, da vas je podprla tudi moja stranka in tudi
               sam ob izvolitvi v Državnem zboru, zaželim veliko uravnoteženega dela v vašem
               mandatu. Poseben poudarek je na uravnoteženem delu, ker tega s strani vaših
               predhodnikov ni bilo, zlasti če vzamete, recimo, enega od vaših predhodnikov, gospoda
               Hanžka, ki danes demonstrira po Ljubljani, je vodja neke politične stranke, ki ji je
               ljudstvo na volitvah ob vstopu v parlament reklo ne, in se gre prvovrstno politiko.
               Tega od vas ne pričakujem, temveč pričakujem, da bodo poročila, ki sledijo, ki bodo
               poročila vašega obdobja, čim bolj uravnotežena in korektna do vseh strani. Na nek
               način je to moje pričakovanje upravičeno glede na funkcijo, ki ste jo prej opravljali
               – tožilsko funkcijo. Želim si sprememb, ampak nekatere stvari, ljudje, ki so v vaši
               okolici, me ne navdušujejo oziroma mi ne dajejo upanja, da bi lahko bilo bolje.
               Mislim na gospoda Rovška, o čemer bom govoril na koncu.</p>
               <p>Novinarstvo, recimo, je ena od stvari, kjer bi človek pričakoval nek uravnotežen
               medijski prostor. Zato pričakujem, da tudi o tem področju v bodoče rečete kakšno
               besedo. Kot sami veste, novinarji izginjajo, tako kot so tisti leta 1945 v rovih.
               Danes ne v rovih, ampak ne smejo več delati, recimo gospod Kovač, Slak, Traven. Upam,
               da boste kaj rekli o tej zadevi v poročilu, ki bo sledilo. Na strani 64 poročilo
               govori o višini plačila za obsojence. To je že v redu, da so obsojenci plačani tako,
               kot so po zakonu, če delajo, ampak se mi zdi bolj pomembno, da bi se ukvarjali z
               delavci, ne pa z obsojenimi osebami. Obsojene osebe imajo pogosto vsaj hrano,
               stanovanje in vse ostalo v zaporu, česar nekateri, tisti, bom rekel, ki hodijo v
               službo, nimajo. Tako da bi se bilo po mojem mnenju bolj pametno ukvarjati s temi. Na
               strani 80 pozivate k zagotovitvi sredstev za investicijsko vzdrževanje v zaporih. Vse
               lepo in prav, ampak vseskozi sem imel občutek pri poročanju vaše predhodnice – in
               vidim, da je to letos spet v poročilu –, kako se zavzema za zapornike, za zaprte
               osebe. Vendar je treba opozoriti, da imamo še nekatere druge osebe oziroma državne
               uslužbence, ki delajo v bistveno slabših prostorih – recimo policisti, cariniki in še
               kdo –, kot so prostori v nekaterih zaporih, ali pa se vozijo v 8 let starih
               avtomobilih, ki so že smrtno nevarni. Tako bi kazalo v bodoče dati pozornost tudi tem
               osebam oziroma tem državnim uslužbencem.</p>
               <p>Stran 82. To, da je bilo obsojencu vzeto držalo metle, se mi ne zdi vredno mesta v
               poročilu. Obsojencu so vzeli držalo metle in je moral pometati samo z metlo. To se mi
               ne zdi vredno, da najde mesto v poročilu. To je res nekaj precej nenormalnega, da je
               pritožba upravičena. Od strani 92 dalje govorite o sodnih postopkih. Tu pa
               zagotavljam, da imate vso mojo podporo za vse, kar piše o delu sodišč in vsem
               ostalem, za kar sem tudi vašo predhodnico pohvalil. Tu imate vso podporo – upam, da
               ne samo moje, ampak tudi stranke, ki ji pripadam. Za kaj gre? Ostro govorite o sodnih
               postopkih, opozarjate na napake in tako dalje. V Državnem zboru je neko razpoloženje
               v smislu, da je to tretja veja oblasti, da so to dalajlame, ki jim ne sme nihče
               ničesar reči, da so neodvisni in tako dalje, kar je samoomejitev Državnega zbora, ki
               je neumnost, ampak tako je. Ste neodvisni državni organ, tako kot Državni zbor, in
               kritizirate sodstvo. To je vprašanje za poslance, zakaj mi ne smemo sodstva
               kritizirati in zakaj ga varuhinja lahko. Menim, da ga varuhinja lahko in da ga lahko
               tudi mi. To je jasno kot beli dan.</p>
               <p>Upam, da boste glede na to, da poznate pravosodje, da ste velik del svojega
               življenja, delovne kariere preživeli v pravosodju, lahko s svojimi stališči, s
               svojimi mnenji pomembno prispevali k spremembam v pravosodju, ki je enako, kot je
               bilo pred letom 1991, da ne poudarjam vsega tistega, o čemer je govorila gospa Irgl –
               da dela krivice, da nad njim ni nadzora, da jih je preveč, da jih preveč plačujemo, o
               čemer sem tudi sam že govoril. Ne morem mimo tega, kar je rekel gospod Göncz. Tu se
               kaže ena velika neučinkovitost pravosodja v tej državi. Madžarska narodna skupnost je
               dve leti nazaj – spomnim se, ker so se obračali tudi name – doživljala grozovite,
               žaljive obdolžitve. Poglejte, kaj se dogaja. Nič. Tožilci so neodvisni, kot minister
               jih nisem smel vprašati nič. Do sodišča tudi nič ni prišlo, ampak madžarska narodna
               skupnost je kar naprej tarča nekih oseb, ki to skupnost grobo žalijo. To je dejstvo.
               Tu se mi zdi in bi želel, da vendarle pospešite te postopke in tudi vi s svojo
               avtoriteto še kaj poveste, zlasti zaradi posebnega položaja, ustavnega položaja
               madžarske narodne skupnosti.</p>
               <p>Gospa Irgl je govorila o gospodu Fojkarju. To je tipičen primer zlorabe tožilske
               funkcije. Ponovil bom, ker nekateri to težko slišijo, ker so advokati te tožilke, pa
               postavljajo tudi poslanska vprašanja. Je treba ponoviti. 11 let je tekel sodni
               postopek zoper to osebo. 11 let se je tožilka pritoževala. 11 let so vsa sodišča na
               vseh stopnjah rekla: ne, tožilka, nimate prav. Na neki stopnji je sodnik zapisal
               približno naslednje: <q>"Tožilka, nimate nobenih dokazov, izrabljate svoj položaj in
               nehajte to početi."</q> To je sodnik napisal. Ta tožilka je kljub temu nadaljevala. Po 11
               letih sva z gospo Irgl, ona v vlogi predsednice Komisije za peticije ter za človekove
               pravice in enake možnosti v preteklem mandatu in tudi danes, jaz takrat v vlogi
               ministra, vendarle uspela ta aparat kljub nasprotovanju, in to velikemu nasprotovanju
               posameznih uslužbencev pravosodnega ministrstva, pripeljati do konca in mu izplačati
               5 tisoč evrov. Ali si zamislite? 5 tisoč evrov je človek dobil za 11 let žalitev in
               trpljenja. Mimogrede, vlada je, recimo, odobrila na predlog pravobranilstva neki
               drugi osebi, ki je bila osumljena umora in potem ni bila obsojena, četrt milijona. Ta
               gospod je dobil pa 5 tisoč evrov.</p>
               <p>Ko se gospa Irgl zavzema za zaščito njegovih pravic in ko poudarja te zadeve, je
               napadena s strani nekaterih poslancev. Brundajo in ne vem kaj vse počno. Treba se bo
               odločiti ali za zaščito privilegijev ali za to, da se postavite na stran pravice, in
               nič drugega. Celo vprašanje sem dobil, zakaj je bila na novinarski konferenci, kot da
               ne bi smela biti. Na novinarsko konferenco bom vabil tiste, ki jih bom hotel, tiste,
               ki so kaj pripomogli k zadevi. Naj vas spomnim, gospa varuhinja, da ista tožilka vodi
               nekatere druge postopke. Mislim, da je ista. Gre za osebe iz območja Nove Gorice,
               kjer je šlo za to, da je nek mladoletnik objavil oziroma opozoril na neko
               pornografsko sliko svoje učiteljice. Potem je prišlo do postopkov tožbe, pritožbe in
               tako dalje, in potem so starši in ta mladoletnik prosili časopis: dovolite, prosim
               objavite naše podatke. Starši in ta mladoletnik, ki je že polnoleten, so prosili:
               objavite vse naše osebne podatke. Zdaj so pa dobili 3 tisoč evrov kazni, ker so
               objavili te osebne podatke. Ali vidite to neumnost? Mislim, da gre za isto
               tožilko.</p>
               <p>Kar se tiče sodišč – bom še v nadaljevanju rekel –, imate absolutno podporo, da
               greste naprej po neki poti, ki je deloma bila začrtana že prej. Stran 115. Gospa
               varuhinja, jaz se bi izogibal političnim ocenam. Prenos tožilstva pod notranje
               ministrstvo je dosti politična ocena. Ustavno sodišče je potrdilo, da s tem ni nič
               narobe, tako da se nima smisla iti tovrstnih političnih stvari. 115. stran govori
               tudi o politiki pregona, ki jo je sprejel generalni državni tožilec. Mimogrede,
               sprejel je zmazek s 6-mesečno zakonsko zamudo, nek izdelek, ki ne pomeni nič, ki ga
               lahko obesite v nek javni vece in bo čisto v redu, ker je neuporaben. Mogoče bi bilo
               dobro, da se kot bivša uslužbenka malo pozabavate s tem, kar smo lahko brali tudi v
               medijih, da en dan na teden ne hodi v službo. Mislim, da več. Konec koncev sama
               veste, zakaj ga kličejo turist – ker ga tam ni. Pa bi moral biti. Ta gospod uporablja
               tudi dvojna merila. Meni je pošiljal ne vem kakšne urgence, ker neka tožilka – gre za
               vodjo tožilstva v Kranju – ni bila imenovana v dveh mesecih. Ta vlada imenovanje te
               tožilke za višjo ali vrhovno tožilko, ne vem točno več, zavlačuje že sedem mesecev.
               Sedem mesecev ima zadevo v predalu. Meni je poslal tri urgence za dva meseca, tej
               vladi pa še po mojem mnenju nič, se še ni oglasil. Ali vidite njegova dvojna
               politična merila? Čista!</p>
               <p>Zelo vesel bom, če boste nadaljevali tisto, kar ste začeli v tem poročilu, kjer ste
               se dotaknili področja, ki ga odlično poznate. To je področje dokončnosti tožilskih
               odločitev. Danes je jasno, da imate nad sodnikom prve stopnje višje sodišče, vrhovno
               sodišče, ustavno sodišče in še Strasbourg, kjer se lahko odpravijo neke napačne
               odločitve. Nad tožilcem ni nikogar. Ko tožilec reče, da nekaj ni umor ali pa da nekaj
               ni kaznivo dejanje, da tega ne bo preganjal, je nad njim samo še bog in ničesar
               drugega. Če se boste tega področja lotili in kaj rekli na to temo, bi bilo to izjemno
               dobro. Generalni državni tožilec reče: saj je lahko on tisti, ki meni, da je kaj
               oškodovan, lahko gre v zasebno tožbo. Seveda lahko gre, ampak to ni pravo pravno
               varstvo. Na noben način ni zadeva adekvatna, zlasti zato, ker sami ugotavljate, da
               pogosto sploh ni obveščen tak človek, da je postopek končan in da je ovadba zavržena.
               Stran 120 – govorite o odvetništvu, zaračunavanju storitev in nepravilnostih. Na tem
               področju imate vso podporo. Na straneh od 125 do 146 pa so sodišča. Zelo jasno sem že
               rekel: neodvisnost sodstva – da, ni nobene težave, nobenega problema, ker so to
               evropski standardi in tako tudi mora biti. Toda ne to, kar si sodstvo predstavlja pod
               tem, in ne to, kar si poslanci politične levice predstavljajo pod tem. Nedelo ali
               slabo delo ni neodvisnost. Parlament jih lahko kritizira in jih mora kritizirati.
               Parlament mora celo poseči in narediti operacijo, učinkovito operacijo, ki potem
               pomeni zdrav organizem za naprej, ne pa mrtvaka, ki nič ne počne.</p>
               <p>Na straneh od 145 do 156 govorite o policijskih postopkih. Nimam nobenih pripomb na
               ta del. Policija se vsa leta na varuha odziva izjemno dobro – tako ugotavljate tudi
               zdaj –, medtem ko se mnoge druge inštitucije, recimo, odvetniki ali pa okoljsko
               ministrstvo in drugi, sploh ne odzivajo, sploh ne odgovarjajo varuhu. Zelo vesel sem
               bil tudi, ko ste oziroma so vaši sodelavci lansko leto preverjali masovna pridržanja
               po demonstracijah v Mariboru in so imeli nekatere kritične pripombe – v redu, ampak
               sem vesel tega, da so tam bili in da so povedali svoje mnenje. Zadovoljen sem tudi s
               tem, kar so rekli, ker smo bili prvič v neki situaciji, ki je ni bilo mogoče
               predvidevati vnaprej. Zelo bi pa bil vesel, če bi se lotili še kakšnega primera.
               Priporočam vam, da se lotite primera policista Bobere. Za kaj gre? Od leta 1997 do
               danes, 16 let, čaka na svojo pravico. Kako naj človek dela?! Kako naj opravlja
               zahteven policijski posel, če je 16 let pred sodiščem in 16 let ni odločitve?
               Prepričan sem, da mu sodstvo krši njegove elementarne človekove pravice. 16 let ne
               odloči. Gre za znan primer, ko je ta policist v policijskem postopku ubil neko osebo.
               Sodišče ga je oprostilo, ker je streljal v samoobrambi. Potem je bila zasebna tožba,
               in ta zasebna tožba se odvija 7 let in se ne zgodi nič. Dobro bi bilo, če bi se
               posvetili kakšnemu takšnemu primeru.</p>
               <p>Še na eno stvar bi rad opozoril in bi vas prosil. V postopku je zakon o arhivskem
               gradivu, vsaj na Vladi, tako je bilo zaslediti. Vlada se namerava, vsaj sodeč po
               medijih, ponovno postaviti nad ljudsko voljo. Ljudska volja je bila jasna. Nekaj nad
               70 % ljudi je odločilo, da morajo biti arhivi izpred leta 1990 odprti za javnost. Ko
               smo takrat v opoziciji nasprotovali, je vaš namestnik gospod Rovšek zelo jasno podprl
               udbovska prizadevanja. Vidite, tega me je strah. Podprl je vsa udbovska prizadevanja
               po zaprtju arhivov. To je povsem nenormalno stališče varuha človekovih pravic. Takrat
               sem ga označil za gnojno bulo, kot veste. Ni normalno, da bi se varuh človekovih
               pravic postavil na stališče, da je treba neke arhive izpred leta 1990 zapreti za, ne
               vem, 100 let ali 80 let ali 60 let, in iskati neke primerjave z angleškim, nemškim
               ali z ameriškim sistemom, kjer gre za stoletno demokracijo, pri nas pa gre za nekaj
               povsem drugega. Prosim vas in vam predlagam, da se sami angažirate, ko bo treba
               zavzeti stališče do tega vprašanja in da ravnate tako, kot je za pričakovati od
               varuha človekovih pravic in ne tako kot je za pričakovati od tistih, ki so kršili
               zakone in ki so kršili človekove pravice in svoboščine pred letom 1990. Prav bi bilo,
               da imate ta del, bom rekel, pod strogim nadzorom. Za zaključek samo to. Predvsem
               zaradi tega, ker izhajate iz službe, ki ste jo prej opravljali, ki je blizu
               pravosodju – bili ste tožilka na vseh nivojih, mogoče tudi sodnica, tega ne vem –,
               pričakujem, da boste resnično uravnoteženo, korektno nastopali do vseh problemov, ki
               v tej družbi so. Hvala lepa. Srečno vam želim!</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za repliko je zaprosila gospa Janja Klasinc.</p>
            </sp>
            <sp who="SDZ6:KlasincJanja">

               <speaker>JANJA KLASINC (PS PS):</speaker>

               <p>Gospa podpredsednica, replika je instrument v Državnem zboru, ki ga uporabimo takrat,
               kadar smo napačno razumljeni. Prepričana sem, glede na to, da dr. Gorenaka poznam že
               dolga leta in da ima tudi akademski naziv, da je nemogoče, da bi me napačno razumel,
               ampak da me je namenoma povzemal in mi pripisoval neke jugonostalgične težnje. To rad
               ob več priložnostih počne samo zaradi tega, ker sem bila v tistih časih dopisnica
               Republike Slovenije iz Beograda.</p>
               <p>Naj še enkrat pojasnim, kaj sem res rekla. Rekla sem, da smo bili Slovenci v tistih
               časih, in tukaj se z gospodom Gorenakom strinjava, nedemokratične družbe,
               nedemokratične države, tisti, ki smo najbolj glasno pozivali k spoštovanju človekovih
               pravic v bivši Jugoslaviji. Zato mi je bilo žal, da se je potem, ko smo dobili svojo
               državo, ko smo uspeli ustvariti svojo stoletno željo, zgodilo to, da smo jih začeli
               kršiti tudi mi. Nič drugega. Na vse druge stvari pa niti nima smisla odgovarjati.
               Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji ima besedo gospod Samo Bevk, pripravi naj se dr. Ljubica Jelušič in za njo
               gospod Dragan Bosnić.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa, gospa podpredsednica. Spoštovani zbor!</p>
               <p>Poročilo podpiram. Je zelo obsežno. Oglašam se samo v zvezi z enim segmentom tega
               poročila. Glede na peticijo, ki smo jo prejeli v Poslanski skupini Socialnih
               demokratov, se bom dotaknil zgolj enega problema s področja stanovanjskih zadev. To
               so problemi, ki jih imajo stanovalci v večstanovanjskih zgradbah z upravniki. Na
               splošno lahko rečem, da varuh s stanjem na področju stanovanjskih razmerij ni
               zadovoljen, ker ni nikakršnega napredka. Priporočila iz leta v leto ostajajo
               neuresničena. Iz zadnjega odzivnega poročila vlade še za poročilo za leto 2011
               izhaja, da so stanovanjske zadeve primerno urejene, da je zakonodaja ustrezna, in da
               ni potreb po spreminjanju. Temu je sledil Državni zbor, ki na navedenem področju ni
               sprejel nobenega priporočila varuha za izboljšanje stanja. Toda že v poročilu za leto
               2011 je varuh opozoril na nujnost sprejetja Nacionalnega stanovanjskega programa za
               obdobje 2012–2021, ki pa je še vedno v pripravi. Zanimivo je, da varuh v letu 2012 s
               področja stanovanjskih zadev obravnava le 44 pobud, kar je bistveno manj kot leto
               poprej, ko je bilo takih pobud kar 93. Po mnenju varuhinje človekovih pravic je lahko
               tak upad povezan tudi s tem, da so ljudje izgubili zaupanje v državo in tiste
               institucije, ki jim lahko pomagajo.</p>
               <p>V poročilu za leto 2012 ni zadev, ki bi se nanašale na problematiko upravljanja v
               večstanovanjskih stavbah in težavah, ki jih imajo stanovalci v odnosu do upravnikov.
               To pa še zdaleč ne pomeni, da ti problemi v državi ne obstajajo. Tako so se na nas
               obrnili predstavniki stanovalcev iz Bežigrada, Mesarske, Novih Poljan in dveh sosesk
               iz Šiške v Ljubljani. Ker imajo resne težave z upravljavci, so predstavili pobudo za
               spremembo veljavnega stanovanjskega zakona, na podlagi katere bi bilo možno lažje
               zamenjati upravnika v večstanovanjskih stavbah. Po sedanji ureditvi sodi določitev
               upravnika med posle rednega upravljanja. To pomeni, da takšne odločitve sprejemajo
               lastniki večstanovanjske stavbe, katerih lastniški deleži na tej nepremičnini skupaj
               presegajo 50 %. Posledično je zamenjava upravnika izrazito težavna v večstanovanjskih
               stavbah, kjer je veliko število solastnikov. Pobudniki predlagajo določitev mandatne
               dobe upravnikov stavbe na 4 do 5 let, za nov mandat pa bi se moral potruditi upravnik
               in pri solastnikih stavbe v ta namen pridobiti več kot 50-odstotno soglasje –
               obratno, kot velja danes. Takšna ureditev bi silila upravnika, da bi postal bolj
               vesten upravljavec, da bi svoje delo opravljal bolj transparentno in bolj
               gospodarno.</p>
               <p>Kakšne težave imajo stanovalci? Tako je bila, na primer, ena izmed pogodb o
               soupravljanju oziroma o upravljanju soseske podpisana kar med izvajalci gradnje samih
               sosesk še preden so bila stanovanja sploh prodana novim lastnikom. Take pogodbe so
               podpisane tudi za 8, 10 let vnaprej, tako da lastniki dejansko niso imeli in nimajo
               nobenega vpliva na izbiro upravnika soseske. Pri tem so opozorili na možne provizije
               upravnikov s strani izvajalcev samih del, kot na primer za določena popravila, do
               zavarovalnic in podobno. Gre za enormno velika sredstva, ki jih upravniki poberejo od
               stanovalcev. Podpisniki te peticije so ob tem opozorili, da obstaja sum
               neracionalnega in nenamenskega razpolaganja s sredstvi, ki jih vplačujejo v rezervne
               sklade. Tako so stanovalci v enem primeru zbrali kar 80 % podpisov za zamenjavo
               upravnika, pa še vedno niso dosegli zamenjave, ker se stalno nekaj zapleta in se jih
               z zavlačevanjem izčrpava. Tudi na vladnem portalu Predlagam vladi je moč zaslediti
               podobne iniciative. Skupni imenovalec teh iniciativ je predvsem poziv k učinkovitejši
               zaščiti manjšinskih solastnikov v večstanovanjskih stavbah, ki praktično nimajo
               zagotovljenega varstva v primerih, ko upravniki svojega dela bodisi ne opravljajo
               bodisi ga ne opravljajo vestno in gospodarno, kot to predvideva zakonodaja. Varuhinji
               človekovih pravic predlagam, da se pri svojem nadaljnjem delu posveti tudi reševanju
               problemov stanovalcev v večstanovanjskih stavbah. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima dr. Ljubica Jelušič, za njo gospod Dragan Bosnić, potem pa gospa Janja
               Napast.</p>
            </sp>
            <sp who="SDZ6:JelušičLjubica">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica, in lepo pozdravljena med nami po
               dolgem času. Lep pozdrav tudi vsem predstavnikom Vlade in predvsem spoštovani gospe
               varuhinji človekovih pravic, Vlasti Nussdorfer, s sodelavko!</p>
               <p>V obravnavi imamo poročilo varuha za leto 2012. To pomeni, da smo na poseben način
               poročilo za leto 2013 že napisali. Vi ga boste dokončali v vašem uradu, ampak javni
               sektor, nosilci javnih funkcij in vsi tisti, ki običajno sodijo v nabor kršiteljev
               človekovih pravic, s katerimi se ukvarja varuh človekovih pravic, pa so svoje napake
               v letošnjem letu 10 mesecev že delali. Pripombe in priporočila, ki jih dajete na
               podlagi pobud, ki so prišle v vaš urad leta 2012, so opozorila za delovanje Vlade in
               tudi vseh ostalih, ki jih naslavljate, za prihodnja leta. Res je, da pobude, ki so
               prišle v vaš urad leta 2012, niso samo odraz stanja v tistem letu, ampak so običajno
               odraz dolgoletnih kršitev in neurejenih razmer na področju varovanja človekovih
               pravic pri nas. Vendarle se moramo zavedati, da ko opisujemo sedanje stanje v družbi
               in govorimo o poročilu iz leta 2012, da poskušamo na nek način spoštovani varuhinji
               in sodelavcem že svetovati, na kaj naj bodo pozorni v prihodnosti, in manj v teh
               razpravah, ki jih imamo danes, govorimo o tem, kar je bilo ugotovljenega v letu
               2012.</p>
               <p>Rada bi izpostavila eno vprašanje, ki je prisotno v poročilu iz leta 2012, in sicer
               gre za vprašanje etike učiteljskega poklica. V uvodu je varuhinja napisala, da je
               pravna država na preizkušnji v kriznih razmerah. Tukaj ugotavljamo, da je tudi
               socialna država na preizkušnji, in moramo dodati tudi, da je tudi etika poklicev,
               javnih poklicev, v javnem sektorju, tistih, ki delajo z ljudmi v javnem sektorju in
               so odgovorni tudi za rast naših bodočih aktivnih državljanov, na preizkušnji. Gre za
               primer številka 75 na strani 183, v katerem ugotavljate, da učiteljica po tistem, ko
               šola pomaga eni od desetletnih šolark, o njenem finančnem stanju in finančnem stanju
               njene družine govori pred drugimi učenci. Tu gre za vprašanje sposobnosti varovanja
               osebnega dostojanstva vsakega človeka v naši družbi, tudi otrok. Čeprav so otroci
               tisti, ki se morebiti tega najmanj zavedajo v nekih globalnih besedah oziroma
               terminih, kot jih uporabljamo, pa so tisti, ki takšno krivico prepoznajo, jo začutijo
               zelo hitro in se po njej kasneje v svojem življenju tudi ravnajo. Zato mislim, da bi
               bilo treba z vidika etike učiteljskega poklica še marsikaj, zlasti sedaj, v kriznih
               časih, narediti v smislu pouka, učenja, dodatnega izobraževanja učiteljev in
               učiteljic ter tudi vzgojiteljev v vrtcih, da so pozorni na to, kako ravnajo z otroci,
               ki prihajajo iz različnih socialnih okolij.</p>
               <p>To je povezano tudi z eno zanimivo idejo, ki se je pojavila v letošnjem letu v naši
               državi, in sicer da naj bi otroci zato, da socialne razlike ne bi bile vidne navzven,
               nosili šolske uniforme. Mislim, da ta vaš primer, ki ste ga izpostavili, zelo dobro
               kaže, da z uniformami ni mogoče prikriti socialnih razlik, ker socialne razlike
               poznajo učitelji, in če učitelji niso sposobni varovati dostojanstva otrok na način,
               da ne govorijo o tem, kaj se skriva pod tisto haljo, potem halja oziroma šolska
               uniforma tega dejstva v ničemer ne more pokriti. To si upam govoriti tudi zato, ker
               pripadam generaciji, ki je v inkriminiranem režimu, kot je bilo prej povedano, nosila
               uniformo. Tista uniforma v naših časih ni v prav ničemer prikrivala našega socialnega
               stanja, ampak ga je kvečjemu še bolj razkrivala. Ne samo, da bi bilo treba učitelje
               poučiti o spoštovanju osebnega dostojanstva otrok, ko gre za njihov socialni položaj
               – mislim, da bi bilo treba učitelje tudi izobraziti oziroma usposobiti v odkrivanju
               različnih oblik pedofilskih obnašanj v njihovih vrstah ali s strani ljudi, ki so v
               bližnjem okolju otrok, in tudi, da bi morali biti bolj pozorni na morebitne
               neposredne ali posredne spolne zlorabe otrok v vrtcih ali šolah. Nenazadnje smo
               verjetno to vsi skupaj dolžni storiti tudi ob razmisleku glede pedofilskega obnašanja
               enega od znanih slovenskih pisateljev.</p>
               <p>Druga stvar, na katero bi rada opozorila, pa je vprašanje, ki je odprto v tem
               poročilu. Sicer se imenuje Vodna pravica, vendar bi jaz obrnila to v pravico do vode,
               in sicer pravico do zdrave pitne vode. To vprašanje odpiram zaradi tega, ker ni
               vezano samo na ravnanje organov v naši državi, ampak bi se morebiti v prihodnosti
               lahko zgodilo, da bi bile naše človekove pravice kršene tudi zaradi institucij, ki so
               izven naše države. Tudi na te institucije oziroma na njihovo ravnanje kaže biti
               pozoren v prihodnosti. Imeli smo opravka s predlogom direktive o koncesijah glede
               dostopa do infrastrukture bodisi za vodo bodisi za energetiko in še nekatere druge.
               Ta direktiva je nastajala v Evropski komisiji. Na podlagi več kot milijona podpisov
               vseh državljanov Evropske unije, torej državljanov Evropske unije iz vseh držav
               Evropske unije, je prišlo do zaustavitve postopka sprejemanja te direktive in do
               ponovnega proučevanja tistega, kar ta direktiva o koncesijah predvideva, v Evropski
               komisiji. Šlo pa je za vprašanje, ali ljudje imamo zagotovljeno zdravo pitno vodo
               zdaj in v prihodnosti in ali ne bi lahko na račun nedostopa do zdrave pitne vode
               nekdo nekega dne koval dobičke.</p>
               <p>Na to opozarjam tudi zaradi primera, ki smo ga imeli v naši državi, ki je bil tudi
               medijsko znan, in sicer podnajemnice, ki so ji lastniki hiše odklopili vodo zato, da
               bi se izselila, ker so nameravali hišo prodati. Vidimo, da se na nek prikrit način
               počasi tudi v naši družbi pojavljajo poskusi posegov v pravico ljudi do vode. O tej
               pravici govorim tudi zato, ker smo pred nedavnim zaključili razpravo, sicer ne
               uspešno, v Državnem zboru o pobudi Državnega sveta, da bi pravico do zdrave pitne
               vode zapisali tudi v ustavo, in sicer kot eno od temeljnih človekovih pravic. Tretja
               stvar, na katero bi še opozorila oziroma se mi zdi po svoje zanimiva, je dejstvo, da
               v letu 2012 razen s področja policijskih pooblastil iz naslova represivnega aparata
               države ni bilo toliko pobud oziroma toliko različnih obravnavanih primerov kot v
               preteklih letih. Ali je to izjema? Ali se bo v prihodnjih letih število teh pobud
               spet povečevalo, bomo videli. Razlogov za to, zakaj, denimo, s področja obrambe in
               varnosti v zadnjih letih ni večjega števila pobud, ne vemo iskati. Morda so v samem
               sistemu, ki hitro odgovarja na te pobude, lahko pa tudi v tem, da se problemi v tem
               sistemu še nabirajo in se bodo izpostavili tudi v prihodnjih letih.</p>
               <p>To se mi zdi pomembno izpostaviti zato, ker se je pred leti govorilo o možnosti, da
               bi urad varuha človekovih pravic imel nekoga, ki bi bil posebej specializiran za
               področje obrambe in varnosti oziroma da bi za to področje celo obstajal nek poseben
               ombudsman oziroma varuh človekovih pravic. Te ideje smo počasi zavrgli, mislim pa, da
               se je urad varuha človekovih pravic pri nas odločil bolj za prvo možnost, in sicer da
               se s temi vprašanji znotraj urada nekateri strokovnjaki posebej poglobljeno
               ukvarjajo, kar mislim, da je za organiziranost slovenskega urada za človekove
               pravice, varovanje človekovih pravic primerno. Pozdravljam poročilo za leto 2012 in
               zlasti vsa priporočila. Upam, da bodo naletela na odprta ušesa in pripravljenost vseh
               vladnih organov in drugih agencij, da se ta priporočila uresničijo tako, da jih
               varuhu v prihodnjih letih ne bi bilo treba več ponavljati. Najlepša hvala za
               priporočila in vse dobro naprej. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Dragan Bosnić, za njim gospa Janja Napast in potem gospod Ivan
               Simčič.</p>
            </sp>
            <sp who="SDZ6:BosnićDragan">

               <speaker>DRAGAN BOSNIĆ (PS PS):</speaker>

               <p>Hvala za besedo. Lep pozdrav, varuhinja s sodelavci, vsi prisotni!</p>
               <p>Ne bi delal obnove poročila, saj sem že slišal interpretacije, ampak bi neke stvari
               izpostavil, tiste, ki se mi zdijo dobre, in tiste, ki se mi ne zdijo slabe, ampak se
               mi zdijo takšne, da se jih da popraviti. Všeč mi je bila tudi predhodna razprava, ker
               gre v smer nekih konkretnih rešitev. Prvo področje, ki bi ga izpostavil, je področje
               diskriminacije. Kadar so ljudje v stiski, se odzovejo na dva načina: ali so solidarni
               ali pa diskriminirajo drug drugega. Presedan se je zgodil lani pri ZUJF pri 143.
               členu zakona, kjer je ena kategorija ljudi znotraj sebe nekatere diskriminirala. To
               je bilo zame alarmantno dejanje. Vaša predhodnica se je odzvala in potem je prišlo do
               presoje in do rezultata, ki je meni osebno dober. To je eno področje, kjer se
               diskriminacija da v tem času stopnjevati, zato bi posebej na to opozoril in tudi na
               rešitev, ki je bila dobra. V začetku, ko sem vzel poročilo, sem bil najprej vesel,
               ker je približno 100 strani manj kot lani, ampak sem potem videl, da je vsebinsko
               precej več. Tudi odzivna poročila Vlade na določenih segmentih niso zadovoljiva,
               ampak o tem mogoče v nadaljevanju.</p>
               <p>Druga stvar: varovanje pravic otrok. Tukaj so neke težave, ki jih vidim, in sicer
               dejstvo, da Slovenija niti deklarativno ni pristopila k prepovedi telesnega
               kaznovanja otrok. 24. 10. 2013, današnji datum – to je malo hudo. Mogoče bi v tem
               kontekstu dodal to, da ne gre zgolj za telesno kaznovanje. Mogoče bi kazalo to
               razširiti na neprimerno kaznovanje. Otroci so žal deležni različnih kazni, fizičnih,
               psihičnih. Težko bi zdaj, v tem času debatirali o tem, katere od teh so hujše.
               Pomembno poslanstvo opravlja Zagovornik – glas otroka, kar smo že enkrat
               pozdravljali, ampak še vedno ostaja kot nek pilotski projekt, in ta pilotski projekt
               se bo enkrat tudi upokojil kot pilotski projekt, kar ni dobro. Imam težavo z razlago
               Komisije za medicinsko etiko v tisti postavki, kjer gre za spolno nadlegovanje
               oziroma trpinčenje otrok. To moram prebrati, ker gre za citat: <q>"Zdravnika ni mogoče
               vključiti v represivni sistem, ker bi to ogrožalo njegovo poslanstvo."</q></p>
               <p>Če zdravnik identificira neko spolno nasilje nad otrokom, potem ga zavezuje
               molčečnost. S tem se ne morem strinjati. Prioriteta je interes otroka. Sicer ne vem,
               kako spijo ti zdravniki, kakšne so njihove težave, ampak ena stvar je vključiti v
               represivni sistem, ena stvar pa v detekcijo neke težave, ki je zelo huda, saj se v
               končni fazi dostikrat zgodi, da je to ravno prvi kontakt oziroma ugotovitev neke
               nepravilnosti. Tako da mislim, da bi v tej smeri kazalo razmišljati in iskati neko
               rešitev, ki bi bila, ponavljam, v prid otroka, ker gre za varovanje pravic otroka.
               Pravica do vode? Super bi bilo, če bi ljudem napeljali vodo, preden dočakajo zapis
               pravice v ustavo. Vaše poročilo sem tehtal tudi skozi prizmo poročila Amnesty
               International in njihovih aktivnosti na tem področju. Namenoma govorim ljudem, ne
               katerim, ampak ljudem. Vsi ljudje to pravico imajo, ampak, kar je zanimivo – nimajo
               pa vode. Ustava tudi vsem zagotavlja stanovanje, ampak ga nimajo. Ta zadeva je
               rešljiva. Počutil bi se zelo neprijetno, če bi naslednje leto videl Angelino Jolie,
               ki bi nekje na svoji poti med nerazvitimi eno pipo odprla in bi nato prišla tudi sem
               in napeljala, pripeljala vodo tistim, ki je ta trenutek nimajo, pa mogoče bi še koga
               posvojila. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa državna sekretarka na Ministrstvu za pravosodje, gospa Tina Brecelj, želi
               besedo.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Hvala lepa za besedo.</p>
               <p>Ker je bil danes v razpravi večkrat izpostavljen domnevni problem nezadostne
               normiranosti odgovornosti sodnikov, bi vendarle rada povedala nekaj dejstev. Prvo od
               njih je, da se v skladu s priporočili Greca za to področje pripravlja etični kodeks.
               Poleg tega bi rada poudarila, da rešitev ni v dodatnem normiranju. Ključ je v
               izvajanju določb, ki so v Zakonu o sodiščih in v Zakonu o sodniški službi že
               zapisane. V povezavi s tem bi rada poudarila, da v zadnjem času prihaja do pomembnih
               premikov. V manj kot letu dni so bile izdane štiri negativne ocene sodniške službe.
               Beležimo tudi kar nekaj primerov odhodov iz sodniških vrst, poleg tega pa je nekaj
               postopkov o oceni sodniške službe trenutno tudi še v teku. Zdi se, da kolegialnost za
               vsako ceno ni več pravilo, intenzivnost zavedanja o pomenu prečiščenja lastnih vrst
               in doseganja standardov kvalitete dela, pa v sodstvu vendarle intenzivno narašča.
               Toliko. Hvala lepa.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Janja Napast.</p>
            </sp>
            <sp who="SDZ6:NapastJanja">

               <speaker>JANJA NAPAST (PS SDS):</speaker>

               <p>Hvala lepa za besedo, predsedujoča. Spoštovana varuhinja z namestnikoma, predstavniki
               Vlade, kolegi in kolegice, lepo pozdravljeni!</p>
               <p>Obravnava priporočila varuha človekovih pravic ob zaostrovanju socialnih razmer kaže
               na paradoksalni fokus besede pravica, ki izhaja iz nenehnega upoštevanja načela <q>"kar
               je prav"</q>, torej delati, govoriti, misliti, kar je prav. Na Komisiji za peticije ter
               za človekove pravice in enake možnosti smo člani skupaj z varuhinjo opozarjali na
               neuslišane poudarke v družbi, katerim zaradi najbolj ranljivih oziroma občutljivih
               skupin v slovenski družbi zmanjka zakonskih izhodišč oziroma realizacij zaščite
               pravic. Doslednost institucij do konfliktov včasih spominja na oddaljevanje ničelne
               tolerance vseh vrst nasilja, zlorab, kršitev in nespoštovanja človeka samega, na
               žalost. Glede na obseg poročila so človekove pravice še vedno problematična zadeva.
               Zanimiv je podatek, da v okviru kategorije ustavne pravice po številu obravnavanih
               zadev izstopata etika javne besede in svoboda vesti, na drugem mestu pa problematika
               omejitve osebne svobode, kjer beležijo povečanje za 7,5 % glede na leto 2011.</p>
               <p>Civilno družbene skupine so ob zaostrovanju socialnih razmer in razlik v materialnih
               dobrinah občutljivo pozorne tudi na možnosti večjih zlorab zaradi vseh vrst oblik
               nasilja in zlorab ter težav pri vprašanju duševnega stanja še posebej otrok. Ob tem
               bi rada opozorila na v prejšnjem mandatu zastavljen projekt, ki ni bil realiziran –
               center za človekove pravice kot nova oblika nacionalne institucije. V letu 2011 naj
               bi bila imenovana tudi delovna skupina za prenovo ureditve področja varovanja
               duševnega zdravja otrok in mladostnikov s pripravo Resolucije o nacionalnem programu
               duševnega zdravja. Prenos priprave predloga bi moralo verjetno slišati tudi
               Ministrstvo za zdravje. Naj še dodam, da ko govorimo o psihiatriji v bolnišnicah in
               na domu, ni zakonske osnove za varovanje oseb. Na primer, fiksiranje oseb v
               bolnišnicah je brez zakonske osnove.</p>
               <p>Poročilo, ki ga je pripravil varuh človekovih pravic, predstavlja tudi delovanje
               pilotskega projekta Zagovornik – glas otroka in nekako dokazuje, da je varuh s tem
               projektom prebil led zagovorništva. Zastavil je temelje zagovorništva otrok na tak
               način, da se otroka poskuša postaviti v vlogo subjekta v vseh postopkih. Projekt, ki
               je potekal v zadnjih treh letih, ste razširili za 10 otrok zunaj prvotnih območij.
               Zanimiv je podatek, da so do leta 2012 zagovornika postavili 237 otrokom, in če
               primerjamo s problematiko in številom primerov, je skoraj 5 tisoč otrok, starih do 18
               let, ki so žrtve različnih dejanj, obravnavanih primerov pa je približno za 20 % več.
               Tako poroča tudi Policija. Zaradi stisk otroka ali odnosov v družini je Policija v
               letu 2011 evidentirala 115 primerov begov otrok od doma. Nadalje je Policija v letu
               2010 ugotovila 7 tisoč 615 kazenskih ovadb za kazenska dejanja z elementi nasilja v
               družini. Imamo sicer tudi podatke Skupnosti centrov za socialno delo, ampak
               podrobneje tega ne bom predstavljala.</p>
               <p>Vsako leto lahko v Sloveniji še vedno spremljamo zgodbe samomorov in poskusov
               samomorov otrok. Na tem mestu lahko povem, da vsaj mi, ki smo mlajša populacija,
               opažamo vse tanjšo mejo ugotavljanja vzrokov za le-te. Možne so tudi najhujše oblike
               zlorab z različnimi vrstami izolacij, tudi neodzivanje ali nezaznavanje socialnih
               služb. Recimo, v Sloveniji se kar nekaj tisoč otrok ne more zanesti na svoje starše,
               in ti otroci vsekakor potrebujejo še bolj intenzivno zagovorništvo. Dosedanje stanje
               in delo oziroma projekt potrjuje, da je potreba po nadaljevanju projekta zagovornika
               več kot upravičena in da otrokovim zagovornikom omogočimo aktivno vlogo pri reševanju
               vprašanj, povezanih z njihovimi pravicami in njihovimi koristmi. Da ne bom
               dolgovezila glede tega projekta. Ob svetovnem dnevu varovanja človekovih pravic so
               slovenski strokovnjaki na posvetovanju izpostavili, da zagovornik prihaja v konflikt
               z drugimi institucijami. Zato potrebuje podporo, ki mu daje legitimnost, da je glas
               otroka, ki ni slišan, slišan. Recimo, izpostavili so, da ima otrok najmanj moči
               oziroma da je sploh nima. Psiholog Zoran Pavlović med drugim vidi zagovorništvo kot
               najpomembnejši projekt otrokovih pravic v sedanjem času. Visoka komisarka Združenih
               narodov za človekove pravice gospa Pillay je ob svetovnem dnevu varovanja človekovih
               pravic v svoji izjavi zapisala, da množice po svetu v zadnjem času na ulicah
               zahtevajo več kot le svobodo govora, vendar se mora njihov glas slišati, in da
               sooblikujejo odločitve, ki vplivajo na razvoj njihove skupnosti. To je zapisano tudi
               v 13. členu Konvencije o otrokovih pravicah.</p>
               <p>Da se mora glas civilnega človeka in otrok ohraniti in najti dodatne ukrepe k
               približevanju ničelne tolerance nasilja, ter da se mora moralni kot v sodobnem času
               med otroci, mladostniki in odraslimi obrniti, kaže tudi to poročilo. Tudi jaz bi rada
               opozorila na kratek stik med sovražnim govorom in svobodo govora. Zato pozivam vse,
               da razmislimo o etiki javne besede, etiki moralnosti in višini človekove nestrpnosti.
               Naš pogled v komunikacijo pri posredovanju vsebin človekovi naravi se razlikuje, zato
               bi bilo bolje, da se začnemo o tem odkrito, vendar prijazno pogovarjati. Nakazala bi
               na problem prilagoditev analitičnega pristopa do statističnih podatkov in načela
               enake obravnave. Na primer, vsako leto urad evropskega varuha človekovih pravic
               sprejme okrog 2 tisoč 500 pritožb od državljanov, podjetij, nevladnih organizacij,
               univerz, občin in drugih fizičnih ali pravnih oseb. Urad začne na letni ravni več kot
               450 preiskav. Mnoge preiskave zadevajo pritožbe o pomanjkanju preglednosti v
               institucijah Evropske unije, vključno z zavrnitvijo dostopa do dokumentov ali
               informacij. Drugi primeri, na primer, zadevajo težave pri programih in projektih
               Evropske unije, diskriminacijo ali nasprotje interesov v upravi Evropske unije.</p>
               <p>Tudi evropska varuhinja človekovih pravic je ob začetku nastopa svojega mandata, 1.
               oktobra, poudarila, da bo ena od njenih ključnih nalog v času, ko se Evropa srečuje
               tako z gospodarsko krizo kot krizo politične legitimnosti, zaupanje državljanov v
               evropske institucije pa upada, dati poudarek temam, ki so pomembne za državljane, in
               pomagati premostiti širok prepad med državljani in institucijami, državnimi in
               evropskimi. Del političnega dialoga in nadzora je v veliki meri odvisen od delovanja
               nacionalnih sodišč. Skupnost prava pa je tista, na kateri temelji unija. Ob tem bi
               rada zelo jasno opozorila na pobudo Komisije Vlade Republike Slovenije za izvajanje
               Zakona o popravi krivic iz maja lanskega leta, da se za učinkovito kulturo temeljnih
               pravic na ravni Evropske unije razvija skozi pokazatelju učinkovite necentralizirane
               listine v nacionalnih ustavnih redih. To je poseben korak do bolj usklajenega sistema
               za varstvo temeljnih pravic, ki zagotavlja enako raven pravic in zaščite v vseh
               državah članicah pri izvajanju prava Evropske unije.</p>
               <p>Dovolite mi, da tudi jaz izpostavim razvoj slovenske zavesti, ki jo včasih, tako se
               mi zdi, načrtno kreiramo v smer proti evrokontinentalni filozofiji, ki je v nasprotju
               z našo zgodovino. Govorimo lahko o uničujočih posledicah totalitarizmov, zato bi bilo
               treba na novo kreirati potrebne obče civilizacijske norme. Da argumentiram.
               Ohranjanje slovenskih običajev med mladimi bo z razpetostjo med dvema svetovoma vse
               težje. Svet je postal ruleta. Sedanjega kritičnega stanja niso povzročili samo
               politiki. Ampak je pomembno. Šibkejša je namreč civilna zavest občanov, rahlejši je
               državljanski čut, zato so tudi plodnejša tla za zla dejanja. Zlo je v svojem bistvu
               banalno. Bolj kot so etične in moralne meje rahle, več je opravičil in slabih
               zgledov, z lažjo dušo pa se človek prepusti živalskim strastem, čeprav uboge živali
               nimajo čisto nič pri tem. One ubijajo za preživetje, človek pa zato, da prednjači
               drugim. Na tem mestu ne pogrevam dejstev, ampak je to le nekako izpostavljanje
               stvarnih problemov. Kakšen je tloris današnjega človeka – včeraj, danes, jutri.
               Obstaja ločnica, omenjena v antičnih spisih, ločnica med naravnim in umetnim
               spominom. Naše dojemanje sveta in naša dejanja so posledica tega, kako in kaj si
               zapomnimo. Vlade bi torej morale investirati v sisteme in strukture, ki temeljijo na
               človekovih pravicah in vladavini prava.</p>
               <p>Eden od čarov oziroma od čudes sodobnega časa je, da je v vsem hrupu, v katerem
               živimo, tišina postala slišna. Zato se varuhinji in sodelavcem zahvaljujem za
               poročilo in vse delo in jim želim uspešno delovanje še naprej. Da zaključim malce
               bolj pozitivno, bi želela Evropsko unijo primerjati z ostalimi velesilami. Na primer,
               Evropska unija se še naprej spopada s kršenjem pravic Romov in migrantov, sploh
               tistih iz Afrike. Naraščata tudi ksenofobija in rasizem. V Belorusiji se povečuje
               število aretacij mirnih protestnikov in zatiranje opozicije. V Iranu se lahko
               beležijo številne usmrtitve disidentov, blogerjev in aktivistov. Imajo največ smrtnih
               kazni na število prebivalcev in represije nad politično opozicijo. Malce tudi za
               zabavo primerjam. V Kongu vojska izvaja mučenje civilnega prebivalstva ter narašča
               število smrtnih kazni in število beguncev. V Rusiji kršitve pravic opažajo pri
               svobodnem izražanju in pravici do zbiranja. Mogoče pa samo še to, da zaradi
               oboroženega nasilja vsak dan umre tisoč 500 ljudi, in vsako leto je proizvedenih 12
               milijard nabojev, kar je skoraj dovolj, da vsakega prebivalca Zemlje ubijemo dvakrat.
               Hvala lepa za besedo.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Ivan Simčič, za njim se pripravi gospod Branko Smodiš.</p>
            </sp>
            <sp who="SDZ6:SimčičIvan">

               <speaker>IVAN SIMČIČ (NeP):</speaker>

               <p>Hvala lepa, spoštovana podpredsednica. Spoštovani člani urada, spoštovani kolegi!</p>
               <p>Spregovoril bi, in sicer o prvi točki oziroma o ustavnih pravicah. Kot ste videli iz
               zapisa iz poročila za leto 2012, so bile v naši občini kršene ustavne pravice biti
               voljen, in sicer za nadomestnega člana občinskega sveta. Kar me zelo skrbi, je
               naslednja ugotovitev – da višje sodišče nekako ni dalo pozitivnega mnenja do
               nižjestopenjskega sodišča in je omenjeni osebi kršilo pravico, da postane občinski
               svetnik. Poraja se mi vprašanje, ali je Vrhovno sodišče legaliziralo županovo
               nezakonito dejanje. To se je dogajalo ne mesec, dva, ampak skoraj leto in pol. Pobude
               so bile s strani varuhinje človekovih pravic, da se stvari uredijo, in glede
               Ministrstva za pravosodje ravno tako. Vse to si lahko preberete v zapisu varuhinje na
               straneh od 27 do 33. Kar pa je malo večji problem, pa je sledeče – da smo bili
               prikrajšani tudi za volitve v Državni svet, saj ni bilo izvedenih volitev, ker župan
               ni imel časa, in je imel opravičilo, ima dva podžupana. Ni šlo skozi. Mnenje
               podžupana do urada varuhinje človekovih pravic si lahko preberete na strani 32,
               predzadnji odstavek. On bi ukinjal občinski svet in vse, kar je v zvezi z varuhinjo.
               To vse si lahko preberete. Imamo dva podžupana. Ali opravljata svoje delo
               davkoplačevalcev – to je spet vprašanje.</p>
               <p>Sem mislil, da tega ne bom povedal, pa moram zaradi ljudi, ki jih predstavljam v
               občini, bivših članov SD. 12 članov občinskega odbora je izstopilo. Ti so člani že
               40, 50 let, ki so zavezani socialdemokraciji in so se nekako distancirali od
               omenjenega župana. Na drugi strani imamo podžupana, ki prihaja iz SDS. To je
               slovenska folklora in neupoštevanje pravne države. Za nameček naj povem še sledeče.
               Vsi si lahko ogledate na računalnikih, ki jih imate pred seboj – na YouTube si
               poglejte nagovor župana Ilirske Bistrice iz leta 2013. Obenem pozivam urad varuhinje,
               da si to ogleda in se vpraša o temeljih demokracije, katero je že stara Grčija
               sprejela in na kateri temelji Evropska unija. Prvi link je, oglejte si in poslušajte
               nagovor župana. Ni fotomontaža, je realnost. Moramo se zavedati, da ta družba ni v
               finančni krizi – številka ena je družbena kriza. Za konec nekaj pozitivnih misli.
               Zelo bom vesel, ko bo to poročilo nekoliko tanjše in ljudje zadovoljni. Kdaj bomo to
               dosegli in kako, je pa na nas in na državljankah in državljanih. Obenem bomo nekoliko
               pripomogli k delu varuhinje. Srečno! Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo k naslednjemu razpravljavcu, gospod Borut Ambrožič <gap n="..."/> Se opravičujem,
               gospod Branko Smodiš ima besedo, za njim naj se pripravita gospod Borut Ambrožič in
               gospod Jožef Jerovšek.</p>
            </sp>
            <sp who="SDZ6:SmodišBranko">

               <speaker>BRANKO SMODIŠ (PS SD):</speaker>

               <p>Hvala za besedo, gospa podpredsednica. Spoštovani vsi prisotni, dober dan! Hvala za
               poročilo.</p>
               <p>Poročilo varuha človekovih pravic je ogledalo države. Tudi Državni zbor je ogledalo
               države, pa se je treba tudi včasih zamisliti. Na žalost si poročila, kakršnega imamo,
               nismo želeli. Gospodarska in finančna kriza je pokazala vse slabosti in nemoč držav
               ter da je v svetovnem merilu na prvem mestu denar, kapital, in ne ljudje, človek.
               Zato, kaj bi šele bile človekove pravice! Ne bom se ponavljal za drugimi in tudi iz
               poročila ne bom zajemal podatkov, saj je bilo večinoma že vse povedano. Kaj je
               narobe, pa tako vemo vsi. Bi pa rad opozoril na problem, ki ga je izpostavila že
               gospa Novak – informacijska tehnologija, splet. To je problem 21. stoletja. Poglejmo
               komentarje, forume, objave – tu je res dovoljeno vse. Opozoril bi, da varuhinja že v
               uvodu ugotavlja, da se še vedno dan za dnem srečujemo z vprašanjem etike v javni
               besedi. Ranjena čustva posameznikov in celo skupin segajo na različna področja
               razdvajanja ljudi med naše in vaše, verujoče in ateiste in tako dalje. Vzrok
               številnih prenagljenjih in s čustvi obarvanih nastopov je tudi sovražnost, prek nje
               pa je pot v sovražni govor kratka in za mnoge žal prelahka. Pot nazaj je skoraj
               nemogoča, saj pogosto vodi prek spleta. Na žalost je, kar je na spletu zapisano,
               skoraj za vekomaj. Tukaj bi prosil varuhinjo za večjo pozornost glede tega. Na koncu
               pa bi še dodal: upam in želim si, da bo poročilo za leto 2013 bolj optimistično in da
               se bo negativni trend ustavil. Optimizem mi daje tudi poročilo predstavnice Vlade in
               nekatera upoštevana priporočila, ki jih je Vlada že realizirala. Na koncu gre pohvala
               varuhinji in celi ekipi za kvalitetno narejeno poročilo za leto 2012. Želim vam še
               uspešno delo naprej! Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Borut Ambrožič ima besedo.</p>
            </sp>
            <sp who="SDZ6:AmbrožičBorut">

               <speaker>BORUT AMBROŽIČ (NeP):</speaker>

               <p>Hvala za besedo, predsedujoča. Lepo pozdravljam varuhinjo človekovih pravic, njene
               sodelavce in vse ostale prisotne v dvorani!</p>
               <p>Dovolite, da že na začetku izrazim podporo posredovanemu poročilu, ki ga z vsemi
               priporočili instituta v celoti podpiram oziroma ga bom podprl. Sicer pa mi dovolite,
               da v nadaljevanju preberem 25. člen Splošne deklaracije človekovih pravic, po kateri
               se zgleduje tudi institut varuha človekovih pravic, ki v prvem odstavku navaja:
               <q>"Vsakdo ima pravico do takšne življenjske ravni, ki zagotavlja njemu in njegovi
               družini zdravje in blaginjo, vključno s hrano, obleko, stanovanjem, zdravniško oskrbo
               in potrebnimi socialnimi storitvami; pravico do varstva v primeru brezposelnosti,
               bolezni, delovne nezmožnosti, vdovstva ter starosti ali druge nezmožnosti
               pridobivanja življenjskih sredstev zaradi okoliščin, neodvisnih od njegove volje."</q>
               Tako je napisano na papirju, in marsikaj je tudi napisano v Ustavi Republike
               Slovenije, kot se je pred kratkim pošalil štajerski komik Toš, ki je takrat v svojem
               izvajanju navajal, da je vzel v banko s seboj Ustavo Republike Slovenije, kjer piše,
               da ima vsakdo pravico do stanovanja, in na podlagi tega zahteval stanovanjski
               kredit.</p>
               <p>To je črni humor, ki nekako ponazarja žalostno realno sliko, ki ga odraža tudi
               poročilo varuhinje človekovih pravic s situacijami, s katerimi se posamezniki soočajo
               na terenu. Prav zato so to poročilo in vsa bodoča poročila nuja našega slovenskega
               prostora, saj se le varuhinja in njeni sodelavci ter sorodni instituti, kot je varuh
               človekovih pravic, na terenu soočajo z osebnimi zgodbami posameznikov, ki iščejo
               pravico v okviru tega instituta. Predvidevam, da je poročilo nekoliko tanjše tudi na
               področju zdravstva oziroma pacientovih pravic prav zato, ker je v veliko pomoč varuhu
               človekovih pravic tudi institut Zastopnika pacientovih pravic oziroma zastopnikov in
               zastopnic, ki regijsko od leta 2008, ko je zaživel Zakon o pacientovih pravicah,
               skrbijo tudi za to, vedno bolj, sem prepričan, na žalost pereče področje, in h
               katerim se bodo obračali pacienti, ki s spremembo zdravstvene zakonodaje, ki je pred
               nami, in tudi z realno finančno situacijo v zdravstveni shemi Republike Slovenije ne
               bodo znali naprej.</p>
               <p>Absolutno podpiram tudi mnenje, kot je danes marsikdo že povedal, oziroma priporočilo
               varuha, da mora projekt Zagovornik – glas otroka prerasti v normativni okvir oziroma
               zakon, ki bo uredil to področje. Ob tem je treba nujno poudariti tudi demografsko
               dejstvo, ki govori o starajoči se slovenski družbi, ki le-tega ne upošteva v
               vsakdanjem ali normativnem življenju. Mogoče je prav zato čas za razmislek tudi o
               projektu zagovornik – glas starejšega odraslega. Namenoma sem uporabil to definicijo,
               kajti stroka, ki se ukvarja s področjem gerontologije oziroma starajoče se družbe,
               namenoma išče nova izrazoslovja, ki bi nekako postavila v bolj enakopraven položaj
               tudi starostnika oziroma starejšega odraslega.</p>
               <p>Ob zaključku želim varuhinji človekovih pravic in njeni ekipi uspešno delo še naprej
               in, kot rečeno, poročilo podpiram. Hvala.</p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Jerovšek ima besedo. Za njim se pripravita gospod Srečko Meh in gospod
               Mirko Brulc.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa podpredsednica. Spoštovani kolegice in kolegi, gospa varuhinja s
               sodelavci!</p>
               <p>Moram reči, da vsako leto z zanimanjem spremljam poročilo varuha in delo varuha skozi
               leto. Moram reči, gospa varuhinja, da od vas veliko pričakujem, zato sem vas tudi
               podprl na volitvah, ko se je izbiralo varuha. Zavedam se, da ste nasledili dva, bom
               rekel milo, ponesrečena mandata, ko se gospod Hanžek, moram reči, očitno sploh ni
               zavedal, da je bil izrazito pristranski v številnih zadevah. Vaša predhodnica se od
               tega nekako ni upala oddaljiti, kajti v slovenski družbi, v slovenski državi, o čemer
               je ena kolegica že tukaj govorila, ampak iz drugega vidika, si nekateri ne upajo,
               kajti so določene kategorije ljudi, ki so sistemsko zapostavljene. V takšnih razmerah
               se je malo težje zavzeti za tiste skupine ljudi, ampak upam, da se je s tem to
               končalo. Ko berem vaš uvod, moram reči, da ste dali tiste poudarke, da sprašujete
               tudi v tem uvodu, ali je Slovenija še pravna država. Vesel sem tudi, da je bilo
               rečeno, da ste dali nekje pobudo tožilstvu, pravi gospa Klasinc v zvezi z Vegradom,
               da mora tožilstvo reagirati.</p>
               <p>Prejšnja varuhinja ni reagirala v celem mandatu glede tega, kaj se je pri nas
               dogajalo – rop države, ki je rop ljudi, zaradi katerega so kršene temeljne človekove
               pravice številnih družin, ljudi do enakih izhodiščnih možnosti. Upam, da boste vi
               reagirali na to, da tožilstvo in pravosodje nočeta začeti izvajati Zakona o odvzemu
               premoženja nezakonitega izvora. Ta glas je potreben. Kot je bilo tudi omenjeno,
               morajo tožilci po dolžnosti sprožiti postopke, če zaznajo kazniva dejanja v javnosti,
               po uradni dolžnosti. Tudi za nas to velja. Ko, omenjam večkrat, je gospod Tajnikar
               govoril na Odmevih, da je bilo iz podjetij preko bank prelitega v tujino, ukradenega
               11 milijard evrov denarja, pa noben tožilec še ni, vsaj proti neznanemu storilcu,
               vložil ovadbe. Ko je bila, recimo, zloraba notranjih informacij. To, da so si
               lastniki Factor banke v mesecu avgustu izplačali dividende <gap n="..."/></p>
            </sp>
            <sp who="SDZ6:BrunskoleRenata">

               <speaker>PODPREDSEDNICA RENATA BRUNSKOLE:</speaker>

               <p>Gospod Jerovšek, poročilo.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Ja, to je del poročila. Pravosodje zelo obravnava in je tudi pri eni stvari bilo
               opozorjeno tožilstvo, sem to pohvalil. Izplačali so si dividende v milijonskih vsotah
               ob tem, da so vedeli, da je tik pred bankrotom. To je ropanje. To je zloraba
               notranjih informacij. Upam, da boste opozorili tožilce, da naj ukrepajo.</p>
               <p>Gospa varuhinja, imate priložnost, da postanete na področju človekovih pravic
               slovenski papež Frančišek, ki ga sedaj vsi upravičeno občudujemo, ne glede na verska
               čustva, kajti to, kar se je zgodilo pred dnevi, ko je sankcioniral limburškega škofa,
               ki se je šel razsipnost – nikjer nisem zasledil, da je bilo kaj ukradenega denarja,
               ampak to po njegovem ni v skladu z moralnimi, etičnimi načeli. Zato vas prosim, da v
               Sloveniji opozarjate, kam je odšla ta družba, da se eni mastijo, se vozijo z jahtami,
               ne vem kaj, z ukradenim denarjem, pa nihče ni pripravljeni sprožiti postopkov. Sedaj
               imate v tem papežu svetel primer, kako se da, ko naletite na splošno odobravanje.
               Nenazadnje tudi to, kar je naredil v primeru slovenskih nadškofov, ki so samo
               objektivno krivi po mojem mnenju – česa takšnega v civilnem življenju v Sloveniji ni
               bilo! Nihče se ni pripravljen ograditi od teh veljakov, teh centrov moči, te
               oligarhije, ki je ropala in kradla. Ko smo pri tem, kaj lahko varuh stori, bi vam
               želel, ko sem vam zdaj že dve pobudi dal, dati še tretjo. Od začetka septembra so
               bila v Delu objavljena pisma bralcev, ki so se nanašala na razvpito zadevo v zvezi z
               Rovtami.</p>
               <p>Še prej moram en stavek reči. Kolegica Klasinc je rekla, da ne čuti, da bi bili pri
               nas katoličani manj vredni, ampak da večkrat vidi, da se godijo krivice partizanom.
               Mislim, da se jim godijo, avtentičnim partizanom, takšnim kot sem jaz, njihov
               potomec. Kajti avtentični partizani se niso ukvarjali z revolucijo in z
               revolucionarnim nasiljem, in je krivica, da se nihče v tej državi ne zavzame, da bi
               tisti, ki so zlorabili partizanstvo in okupacijo, stopili pred obličje pravice. Pa
               nisem za to, da bi bili zaprti. Tu lahko sprejmemo, enkrat sem že predlagal, akt o
               aboliciji po izpeljanih sodnih postopkih. Naj bo nekdo, če je bil zločinec v vojni
               ali v povojnem hudodelstvu, spoznan za krivega, naj ga sodišče obsodi, pa mu mi dajmo
               milost in sprejmimo akt o aboliciji, da bo živel, da se bo razbremenil svojih grehov.
               Ampak nihče noče v tej državi v to smer delovati. V Delu sem zasledil dve pismi:
               Judite Treven iz Rovt in generala Janeza J. Švajncerja, znanega generala slovenske
               teritorialne obrambe, sedaj upokojenega vojnega zgodovinarja, ki pritrjuje gospe
               Treven o tem, kakšni zločini so se dogajali v letu 1942 in po vojni, ko je bilo v
               Rovtah 218 ljudi umorjenih, vsega skupaj pa 300. To, kar govorim, je v prid
               slovenskih partizanov in partizanščine.</p>
               <p>Gospod Švajncer – sem mislil, da bom kje zasledil kakšno reakcijo na to – ni
               kdorsigabodi. Je general, je osamosvojitelj, je tudi znan levičar med drugim, in
               pravi: <q>"Prav bi bilo, da bi pismo Judite Treven služilo kot ovadba za policijsko
               preiskavo in predlog za zgodovinsko raziskavo dogajanja v Rovtah in Dolomitih leta
               1942."</q> Nadalje pravi, da je komandant Dolomitskega odreda Rado Pehaček – mislim, da
               je bil po vojni razglašen za heroja in je imel vse privilegije – sistematično delal
               proti propartizanskim čustvom domačinov, da jih je odvrnil od partizanstva, zato so
               pobijali – v tem članku z dne 5. septembra to vse piše –, in da so takratni partizani
               delali pod komandantom Radom Pehačkom, ki je na spomenikih, po navodilih italijanskih
               agentov obveščevalnih služb, pri čemer navaja celo imena. In da je bil osnovni cilj,
               kako ljudi odvrniti od osvobodilne fronte in okupatorja. To so neverjetni zločini,
               saj so ob tem množično morili ljudi. Upam, da bova skupaj naredila nekaj, jaz s svojo
               debato, v zagovor partizanstva, avtentičnega partizanstva, ki se mora ločiti od
               revolucije.</p>
               <p>Pozivam vas tudi, da ko bo v naših medijih kar naprej – pa nisem odvetnik – govora
               vsepovprek, kako je Rimskokatoliška cerkev kolaborirala, in sta ob tem omenjeni tudi
               Gorenjska in Štajerska, da reagirate, ker je to strašna krivica za Štajersko. Vsi
               duhovniki so bili zaprti in izseljeni, pa ni bilo dveh izdajalcev, dveh kolaborantov
               med njimi. To se posplošuje, in je na podlagi tega bila pred leti v nekem štajerskem
               mestu narejena anketa, ali je Cerkev na Štajerskem kolaborirala z okupatorji, in je
               70 % ljudi reklo, da je, so bili pa prej vedno najbolj zavedni ob okupaciji. Takrat
               so tisti, ki so to sprovocirali, da je takšno mnenje, komunisti, res kolaborirali z
               okupatorji in hodili po ulicah v pozdrav Hitlerju z dvignjeno roko. To sem omenil.
               Pričakujem, da bo to narejeno. Gospa varuhinja, povzemate poročilo, ki ga je vaša
               predhodnica delala in se nanaša na njeno obdobje. Tu pravite tudi: <q>"Še vedno se dan
               za dnem srečujemo z vprašanjem etike v javni besedi ..."</q> – se absolutno strinjam –<q>"
               ...in z že znano mislijo, da je izgovorjena beseda tvoj gospodar, neizgovorjena pa
               suženj."</q> Pri tem bi zagotovo veljalo zlasti v hramu demokracije, pri nas, na
               prireditvah, v medijih, na spletu in še marsikje mnoge zasužnjiti. Vem, da tu prihaja
               do sovražnega govora ali pa neetičnega izražanja, hkrati pa se bojim, da smatrate, da
               je parlament vir tega. Verjamem, da poznate parlamente po svetu in veste, da je ta
               eden izmed najbolj nežnih, blagih in neaktivnih na tem področju in da se ne zavzemate
               za to, da bi zavezali usta poslancem.</p>
               <p>Tu kaj veliko pravega sovražnega govora oziroma tega, kar je zdaj definirano, ne
               zaznam. Resda odnese. Kolegico je zadnjič zaneslo ali pa lani enkrat nas je imela za
               pujse, ampak to ji odpustim iz ideološkega razloga. Ni se mogla kontrolirati. Sem pa
               proti temu, da se govori, da je pri nas parlament vir. Parlament je takšna
               inštitucija, ki mora imeti klic, ki mora biti ostra. Lahko govorim ostro, ker mi ne
               more nihče evra očitati. Lahko sem oster in bom oster. Kolegica Klasinc je prej
               rekla, kako žalostno je, da politiki ocenjujemo, kaj je politično, da je to absurd.
               Ne vem, kaj je imela v mislih, ker sem danes zamudil, saj sem imel drug opravek,
               ampak mislim, da se je nanašalo na kolegico Kociper, ki mi dostikrat neformalno
               očita, da o vsaki točki politično govorim. Verjetno tega ne bo več nikoli rekla, ker
               smo bili skupaj v delegaciji predsednika na uradnem obisku v britanskem parlamentu.
               Ko smo pol ure poslušali razpravo, je ena od sekretark, ko smo šli ven, rekla – niti
               besedice ni bilo o zakonu ali amandmajih, sama politika. Tudi minister je senčnega
               ministra nagovoril tako, da je rekel: <q>"Me veseli, da ste se začeli za to zanimati.
               Uživajte na položaju senčnega ministra – čeprav je opozicija sprožila debato – in vam
               želim še mnogo srečnih let na tem položaju senčnega ministra."</q> Vedno se zbadajo malo
               politično, pa imajo parlamentarno demokracijo ne vem, kako dolgo, in to ni greh, to
               je normalno.</p>
               <p>Tudi ko smo bili pri vodji poslanske skupine v spodnjem domu, gospe Eagle, je
               predsednik Veber vprašal, kaj pa opozicija. Gospa je bila 8 let ministrica v Blairovi
               vladi in je rekla: <q>"Ja, normalno, tako kot vedno – koalicija ima večino, ima svoje
               projekte, ima svoje načrte in jih uveljavlja skozi parlament, ampak naša naloga,
               naloga opozicije pa je ... – točno s temi besedami je rekla – ... da jo pri tem
               oviramo in temu nasprotujemo."</q> Pomislite – da bi v Sloveniji kdo kaj takšnega rekel,
               bi bilo nekaj groznega. Zaradi tega mislim, da Maša Kociper s temi svojimi zgrešenimi
               pogledi ne bo več hodila na dan, tudi ne v osebnem stiku z mano, čeprav sem ji
               večkrat dopovedoval, da nima prav, da je parlament mesto, kjer se ravsamo, dobesedno,
               in je to dobro, ker se marsikaj odpre, ker se marsikaj vidi, in opozorimo takšne
               institucije, kot je varuh in druge, da začnejo ukrepati ali pa da ukrepajo vsaj v
               skladu s svojimi pristojnostmi. Izražate tudi zaskrbljenost, da so ogrožene
               pridobitve sodobne slovenske države na področju varstva človekovih pravic. Tudi jaz
               sem zaskrbljen, in mislim da so. Eno je to, da skrunijo to slovensko državo kot
               nebodigatreba. Tudi po medijih včasih prepričujejo, da je napaka, da imamo svojo
               državo. Za razliko, ko sem bil zadnjič v Litvi: ponos na vsakem koraku, da imajo spet
               svojo neodvisno državo.</p>
               <p>Zadnjič mi je celo nek bivši funkcionar iz prejšnjega sistema, ko me je ustavil kot
               poslanca v mojem mestu, rekel, da je to velika napaka, da bi rajši bili pod
               Avstrijci, saj nismo sposobni imeti svoje države. Pomislite! Pa je iz nasprotne
               opcije. V tej državi je marsikaj ogroženega, in moram reči, da je edino, glede česar
               moram biti kritičen, vaše pisno opravičilo zadnjič, ko smo imeli namen obravnavati
               zlorabo otrok na nekem odboru, kar je bilo preprečeno. Mislim, da ste rekli, da se ne
               boste vmešavali v politiko javnega medija. Mislim, da mora varuh tam, kjer se
               obravnava zloraba otrokovih, človekovih pravic, še posebej otrokovih <gap n="..."/> <stage xml:id="Redna-18-2013-10-24.stage4">/ izklop
               mikrofona/</stage></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa, gospod Jerovšek.</p>
               <p>Zdaj ima besedo gospod Srečko Meh, pripravi se gospod Mirko Brulc.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Spoštovana gospa varuhinja, gospe in gospodje!</p>
               <p>Vmes sem trikrat zamenjal koncept, kako bi danes govoril tukaj, ker bom potem zapadel
               v način, ki ga ne odobravam, pa kljub temu. Najprej bi rekel to, da se mi zdi izjemno
               dobro, da je na vaše poročilo in na predlog priporočil Vlada naredila odzivno
               poročilo. To se mi zdi izjemno pomembno zaradi tega, ker je Vlada razumela vaš
               institut in ker je na osnovi tega že povedala, kaj je naredila, kaj dela in kaj bo
               naredila. To se mi zdi bistveno. Če bi danes o tem govorili, bi naredili en korak več
               pri tistem, za kar se trudite vi, za kar se trudi institut varuha in vaši sodelavci.
               Pa tega nismo naredili. Zdi se mi primerno povedati, da poročilo leta 2011 ni bilo
               sprejeto v takšni vsebini, kot ste jo predlagali. Takratna koalicija, ki je danes
               opozicija, vsaj v dobršni meri, je takrat spremenila vaša priporočila in sprejela
               svoja, češ da so ta odraz dejanskega stanja. S tem je grobo posegla v sam institut,
               in mislim, da je prav in potrebno, da govorimo o priporočilih, da pogledamo, kaj je
               Vlada naredila in da na osnovi tega naredimo maksimalno, kar moramo narediti, tudi mi
               v parlamentu.</p>
               <p>Rad bi rekel tudi to, gospa varuhinja, in se vam danes zahvalil, da ste pomagali
               tistima dvema nesrečnikoma pred Državnim zborom, ki sta protestirala in ju skoraj
               nihče ni pogledal, in ministrstvo za delo. <stage xml:id="Redna-18-2013-10-24.stage5">/ oglašanje iz dvorane/</stage> To ste imeli
               pravico povedati in možnost povedati, če bi se vam zdelo pomembno! Ker zelo radi
               rečete, naj ne funkcioniramo in komuniciramo tako, vas prosim, da tega ne govorite.
               Govorim o tistem, kar je naredila varuhinja, kar je naredilo ministrstvo, in pri tem
               nisem povedal, kaj sem sam naredil, ker se mi to ni zdelo pomembno. Pomembno se mi je
               zdelo, da tisti v naši državi, ki so odgovorni za to, da ljudem pomagajo, svoje
               naredijo – varuhinja, ministrstvo –, in da sta ta dva na koncu dobila tisto, do česar
               sta bila upravičena. V tej povezavi se mi zdi, gospe in gospodje, izjemno pomembno,
               da nekaj rečemo, predvsem pa veliko naredimo na tem, da ljudi, ki niso dobili
               plačanih prispevkov, ki niso dobili plač, zaščitimo na eksakten in zelo operativen
               način, tudi s primerno zakonodajo, ki jo moramo pri nas sprejeti. Zato je moj predlog
               danes gospe varuhinji, ministrstvom, vsem ostalim: naredimo nekaj, da se tem ljudem
               ne bo zgodila takšna krivica, kot se jim godi danes, da jim magari država izplača
               manjkajoče dohodke in da jih potem takoj vzame tistim, ki so to zakrivili z raznimi
               mahinacijami. To se mi zdi, da bi bilo najbolj primerno in najbolj prav.</p>
               <p>Strinjam se s tistim, kar ste govorili glede cest. Odmera cest je ena od velikih
               krivic. Je pa problem, ker je naložena občinam. Problem je zato, ker te ceste pred
               tem niso kategorizirane, ko pa jih odmerimo, pa so kategorizirane – bistveno večje,
               bistvene dimenzije. Ko so ljudje delali hiše tako, kot smo jih delali – takrat smo si
               ceste naredili za svojo uporabo, kasneje pa je ta cesta postala občinska oziroma
               krajevna, sistemizirana, in zato je to problem. Je pa problem, ki bi ga morali v
               državi eksaktno rešiti, magari z enotno odškodnino, z enotnim kakršnimkoli pristopom.
               Mislim, da je tu resnično treba nekaj narediti. Da pa bi vendarle ne mogel mimo vsega
               tega, o čemer je danes tukaj bilo govora, se mi zdi, da bom zaključil drugače, kot
               sem začel. Zagotovo gospa Janja Klasinc ni imela sovražnega govora. O tej
               problematiki danes je govorila tako, kot je mislila, da je prav. In tako jo jaz
               razumem.</p>
               <p>Mislim, da je legitimno, da se tukaj <q>"klopfamo"</q>, kot se je izrazil predhodni govorec.
               Ni pa prav. Nismo zato tukaj. Tukaj smo zato, da bomo izražali mnenje državljank in
               državljanov, svoje mnenje, sprejemali v dobro državljank in državljanov tudi primerne
               zakone. Zato se mi zdi prav, da govorimo o tem, kar se je zgodilo lansko leto, ker se
               poročilo nanaša na leto 2012, in leto 2012 je bilo tisto leto, ki ga sicer lahko
               primerjamo z letom 2011, pa žal priporočila niso bila sprejeta. Ampak bi bilo prav,
               da danes rečemo operativno, da za tisto, kar smo na nek način zadolžili Vlado, potem
               tudi kontroliramo, ali bo Vlada to res naredila, ker se mi zdi zelo pomembno, da se
               ta priporočila udejanjajo tudi v življenju. Zdi se mi pa nehigienično, da bivši
               policijski minister danes kot poslanec tukaj govori o tem, kaj bi naj delala
               varuhinja, da govori o tem, kaj bi naj naredili na policijskem ministrstvu, kaj naj
               dela sodstvo in kaj naj dela kdorkoli drug. Ne jemljemo te pravice, ni pa higienično.
               Bistveno bolj prav bi bilo, da bi govorili o tem, kar se je lani zgodilo, in ne o
               tistem, kar se je zgodilo pred 5, 10 ali 20 leti. Mu nič ne negiram tistega, kar je
               delal v onem sistemu, česar jaz nisem delal, in kaj je bil po poklicu – oba sva bila
               v tistem sistemu. Gospe in gospodje, tisti sistem je bil slab za marsikoga, za večino
               pa dober.</p>
               <p>Še nekaj. Ko govorite o tem, kaj piše v kakšnem članku in kaj bi tožilstvo moralo
               narediti – zakaj tožilstvo ni reagiralo na knjige o orožju? Koliko knjig je bilo
               napisanih? Zakaj tega nihče ne pove? Zakaj danes ne govorimo o tem, kdo je kriv za
               luknjo v Zvonu? Ko smo papeža Frančiška tolikokrat tukaj omenjali, pa naj bo miren,
               bi rekel, zakaj ne pokrije tiste luknje, ki jo bomo davkoplačevalci in
               davkoplačevalke poravnali za tisto, kar sta naredila Zvon in mariborska škofija! O
               tem je tudi treba tukaj govoriti. Še enkrat pa se mi zdi izjemno pomembno, gospe in
               gospodje, da danes sprejmemo priporočila varuhinje in odgovore slovenske vlade. To
               nam daje upanje, da bomo reagirali vsak po svojih sposobnostih in za tisto, za kar
               smo odgovorni in plačani. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Besedo ima gospod Mirko Brulc, za njim pa je želel besedo predstavnik Vlade.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa. Lep pozdrav vsem prisotnim!</p>
               <p>Razpravo kolega Jerovška nikar ne jemljite kot mobing na delovnem mestu, ker se
               poznava in veva, kakšen dialog vedno vodite. To je malo za šalo. 18. redno poročilo
               je takšno, kot sem ga pričakoval. Tisti, ki idealizira stvari, je lahko razmišljal
               drugače. Porast problemov, ki kaže na to, da je ta vsemogočna kriza neuničljiva tudi
               v Sloveniji in da rastejo krivice, ki jih doživljajo občani in občanke – to je
               logično, ni pa sprejemljivo. Pozitivno ocenjujem, da smo ob izvolitvi prejšnje
               varuhinje, gospe Zdenke Čebašek Travnik, in tudi ob izvolitvi gospe Vlaste Nussdorfer
               imeli srečno roko, da imamo vsaj v teh dveh zadnjih primerih dobre varuhinje in dobre
               varuhe. Če pa gospod Hanžek hodi z demonstranti po ulici in ustanavlja stranko – to
               je njegova pravica, je svoboden državljan. Zakaj tega ne smel? Pohvalo zasluži tudi
               cela ekipa, ki dela na tem področju, in to poročilo je odraz tega garanja. Pozitivno
               ocenjujem tudi to, da je bila podana ocena, da se policija vedno ustrezno odziva na
               priporočila varuhinje. To je dobro, dober znak.</p>
               <p>Zaradi omejenega časa ni mogoče našteti palete problemov, ki so tukaj navedeni, pa
               naj omenim vsaj nekatere. Spodbujanje nestrpnosti, sovražnega govora, javnega
               spodbujanja sovraštva in tako dalje. Sprašujem: ali je še kje v Evropi možno
               združevanje kvizlingov, domačih izdajalcev, oblačenje v uniformo, in ali ni to
               spodbujanje sovraštva zelo nevarno? Ali ni volontersko delo suženjsko delo? Kdo danes
               dela zastonj? To je suženjsko delo, prosim lepo. Izgovor pa je: boš dobil prakso in
               potem dobiš službo. Eno figo! Zaradi prenatrpanih zaporov so kršene človekove pravice
               ne samo zapornikom, ampak tudi pravosodnim policistom, ki tam delajo v nemogočih
               pogojih. Se v Državnem zboru zavedamo svoje odgovornosti, ko sprejemamo neustavne
               zakone, ki potem prinašajo zelo negativne finančne učinke? Na to je bilo opozorjeno v
               tem poročilu. Imamo oceno, kakšno bi bilo življenje, pa ne samo Slovencev in Slovenk,
               ampak vseh Evropejcev in Evropejk, če ne bi dajali groznega denarja v sanacijo grehov
               bankirjev in bi to namenjali izobraževanju, zdravstvu, socialnemu varstvu, novim
               delovnim mestom, kulturi in še čemu? Te ocene nimamo.</p>
               <p>Kaj naj ob tem še rečem? Samo to, da, gospa varuhinja, bodite s svojo ekipo ostri do
               vseh nas, do vseh tistih, ki prispevajo k pojavljanju krivic. Nisem optimist, da bom
               rekel, da bo prihodnje leto to poročilo dosti tanjše, lahko pa sami k temu prispevamo
               marsikaj. Prejšnji režim je bil v tem parlamentu neštetokrat omenjen. Res pravim, da
               je krivičen. Mnogi so si zgradili velike stavbe – hudiča, zdaj bo pa treba davke
               plačevati. Gradili so jih v prejšnjem sistemu, in so si pridobili visoke pokojnine v
               prejšnjem sistemu in tako dalje, zdaj pa tak udarec – kar naenkrat obdavčitev
               premoženja. To je krivica. Ampak to ni res – to je prav. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Besedo je želel predstavnik Vlade, za njim pa mag. Barbara Žgajner Tavš.</p>
            </sp>
            <sp who="SDZ6:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Ker tudi na ministrstvu jemljemo poročilo, in ne samo poročilo, ampak tudi
               priporočila varuhinje, zelo resno, je prav, da se tudi oglasimo in povemo, kaj
               mislimo narediti na tem področju, da bi nekoliko zmanjšali negativne posledice, ki se
               nam dogajajo v družbi, kaj bomo naredili, kaj je bilo narejeno. Zdi se mi pomembno,
               da vsi, ne glede na to, kdo upravlja z vlado, katera vlada, pravno varnost in
               varovanje človekovih pravic jemljemo zelo resno, in da takrat, ko ima nekdo
               priložnost, ko upravlja z državo, tudi naredi vse za to, da zaščiti najbolj ranljive
               skupine, pa ne samo teh, da ščiti pravno varnost preko ukrepov, ki jih znotraj
               ministrstev lahko izvaja. Slišali smo, na katero obdobje se poročilo nanaša, kaj vse
               je narobe, kje, na katerih področjih moramo stvari popravljati. Čakamo na poročilo,
               kaj se nam bo dogajalo v letu 2013 in kaj lahko naredimo preventivno. Moramo vedeti,
               kdo je takrat, ko je imel možnost, karkoli spreminjal. Zelo natančno smo pogledali
               priporočila varuhinje. Nekatere stvari smo že začeli izvajati, nekatere so v
               postopku, nekatere pa še bomo.</p>
               <p>Če grem nekoliko po vrsti, glede na omejen čas, smo pregledali predvsem, kar se nam
               dogaja pri prvi točki na področju revščine. Vemo, da je številka, da okrog 270 tisoč
               ljudi v Sloveniji živi pod pragom revščine, zato v proračunu nismo pristali na
               zmanjševanje socialnih transferjev, nismo pristali na debato o znižanju minimalne
               plače, ker se nam zdi to izjemnega pomena, ker je minimalna plača glede na košarico
               tveganja revščine manjša od tistega, kar povzroča, da je nekdo pod tistim, kar pomeni
               biti reven. Zato je pomembno skozi ukrepe, ki jih imamo, narediti vse za to, da
               pomagamo tisti skupini ljudi, ki živi pod pragom revščine, kljub temu, da imamo po
               nekaterih statističnih podatkih nižjo stopnjo tveganja revščine. Je pa res, da se s
               tem ni za zadovoljiti zaradi tega, ker so ti podatki, če govorimo o Eurostatu, iz
               leta 2011. Takrat je bilo materialno stanje prebivalstva nekoliko drugačno.</p>
               <p>Zaradi tega smo tudi na matičnem odboru govorili o stanju revščine v Sloveniji in se
               strinjali, da pregledujemo kazalnike na letni ravni, da vidimo, kaj se nam dogaja. V
               to smer je tekla debata tudi na ravni Evropske unije. Je pa dejstvo, da smo dobili
               eno oceno, glede na to, da je večkrat očitek tudi s strani evropskih institucij, da
               Slovenija da veliko v socialno državo, da veliko transferjev nameni v socialno
               državo, ampak dejstvo je, da v primerjavi z drugimi državami Slovenija daje manj za
               socialne transferje, daje pa jih zelo učinkovito. Smo med državami, kot sta Avstrija
               in Luksemburg, ki jih ciljamo, te socialne transferje, ki jih imamo. Na ministrstvu
               verjamemo, da manevra za zniževanje socialnih transferjev enostavno ni več. Argument
               imamo, da nismo v tisti skupini držav, ki daje največ za socialne transferje, jih pa
               dajemo zelo učinkovito. Problem imamo pri brezposelnosti v Sloveniji. V letu 2012 nam
               je brezposelnost med mladimi rekordno zrasla. Za 10 % se nam je povečala
               brezposelnost med mladimi. Sicer nam od letošnjega januarja brezposelnost postopoma
               pada. Padla je za približno 7 do 8 tisoč, čeprav se s tem tudi ne moremo zadovoljiti,
               ker vemo, da moramo na drugi strani gledati zaposljivost, koliko delovnih mest je
               bilo ustvarjenih in koliko mladih se nam je izselilo iz Slovenije. Tako da ta
               podatek, tudi zaradi nekaterih, ki so šli iz evidenc, ker tukaj govorimo o
               registrirani brezposelnosti, ne sme biti zadovoljiv, in moramo še vedno gledati
               številko kot zaskrbljujočo ter na podlagi tega sprejemati tudi določene ukrepe.</p>
               <p>Zato smo znotraj ministrstva pripravili konkreten plan na področju aktivne politike
               zaposlovanja. Tu smo naredili že veliko. Imamo konkretne rezultate, ker v letošnjem
               letu smo vključili v aktivno politiko zaposlovanja več kot 100 % ljudi. Okoli 7 % več
               mladih se nam je zaposlilo v letošnjem letu. Poleg tega pripravljamo mentorske sheme,
               ker želimo skupaj s finančnimi sredstvi, ki jih imamo – teh je manj, kot jih je bilo
               v preteklosti –, usmerjati finančna sredstva v takšne ukrepe, da bodo na dolgi rok
               omogočali mladim neko delovno mesto. Mentorske sheme torej zato, da bodo lahko mladi
               vstopali na tista delovna mesta, ki so sedaj zasedena z ljudmi, ki so pred
               upokojitvijo in zelo veliko znajo. S spodbudami bomo omogočili, da se to znanje
               prenaša in da mladi na teh delovnih mestih ostajajo. V novem proračunu povečujemo
               sredstva za javna dela. Za 17 milijonov več bo teh sredstev, kar pomeni, da bo v letu
               2014 9 tisoč novih vključitev v javna dela, kar je enkrat več kot do sedaj. Želimo si
               v sklopu projekta Jamstvo za mlade narediti velik nabor ukrepov, ki se že izvajajo
               znotraj ministrstva, in priti do večje številke vključenosti mladih v aktivno
               politiko zaposlovanja. Pa ne samo to, z interventnim zakonom smo že sprejeli zakon,
               ki bo omogočal delodajalcem spodbude pri prispevkih za zaposlovanje mladih. S 1.
               novembrom to začne veljati. Še nekaj je takšnih ukrepov, kjer skušamo v okviru svojih
               pristojnosti na ministrstvu narediti vse, da omilimo situacijo, ki se nam pojavlja.
               Je pa res, da brez gospodarskega razvoja dodane vrednosti delovnih mest več ne bo
               oziroma ne bo več delovnih mest na trgu, in v to moramo usmeriti svoj fokus. Dobili
               smo tudi pobudo. Uspeli smo s pobudo na evropski ravni, kjer bo Slovenija upravičena
               do od 8 do 10 milijonov sredstev, ki jih bomo lahko prav tako usmerili za
               zaposlovanje mladih v vzhodni slovenski regiji, ki je ta segment gospodarske in
               finančne krize utrpela še nekoliko več. Ne samo to, poznamo tudi posledice ZUJF, ki
               je bil sprejet v letu 2012, poznamo analizo inštituta, ki je govoril, kakšne
               anomalije je na nekaterih področjih prinesel del socialne zakonodaje. To odgovornost
               smo sprejeli in bomo šli v spremembe socialne zakonodaje, ki so že v proceduri, in jo
               bomo po novembrskih praznikih tudi obravnavali na matičnem odboru. Smo pa velikokrat
               radi kritični samo do tistih, ki v nekem trenutku upravljajo z državo. Recimo,
               spremembe ZUJF se nismo lotili, se ga je težko lotiti, ampak smo veliko stvari
               odvzeli določeni skupini prebivalstva. S socialno zakonodajo pa bomo znotraj
               ministrstva poiskali tisti del sredstev in z manjšimi spremembami skušali te probleme
               nekoliko omiliti. O mladih sem že povedal, kaj vse se nam obeta. Na ministrstvu smo
               prioriteto usmerili tudi v preprečevanje sive ekonomije ter bolj konkretno
               osredotočili svoje področje na preprečevanje dela in zaposlovanja na črno. Tu so
               štirje konkretni zakoni: Zakon o urejanju trga dela, kjer govorimo o omejevanju
               agencijskih delavcev – to je zelo pomembno. Vemo, da je v mnogih poročilih to bilo
               predstavljeno, a žal neurejeno. Sedaj končno prihajamo do regulacije tega. Manj
               agencij, ki se bodo morale profesionalno s tem ukvarjati. Zelo pomembno je, da prvič
               po dolgem času rešujemo izkoriščanje delavcev in jim s tem zagotavljamo tudi pravno
               varnost. Matična evidenca – zelo pomembno –, da bo moral delodajalec na dan začetka
               dela prijaviti delavca v zavarovanje, ne pa v roku 8 dni, kot je bilo to doslej. Če
               je inšpektor takšnega delavca našel na gradbišču, je delodajalec rekel, da je komaj
               začel, in spet smo bili v krogu kršenja različnih pravic. Zakon o inšpekciji dela je
               v proceduri, kjer krepimo inšpekcijsko službo, prenašamo nekatere pristojnosti na
               Carinsko upravo, in zakon o preprečevanju dela na črno, kjer ne samo sankcioniramo,
               ampak tudi z nekim <gap n="..."/> <stage xml:id="Redna-18-2013-10-24.stage6">/izklop mikrofona/</stage></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Barbara Žgajner Tavš, za njo pa gospod Janez Ribič.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo. Spoštovana varuhinja s sodelavko, spoštovani predstavniki
               ministrstva! Žal je vsepovsod tako, da tam, kjer se kapital vzpenja po lestvici
               vrednot, izgublja človekovo dostojanstvo. Ne samo v Sloveniji. Slovenija je vpeta v
               evropski prostor, ki mu žal vlada kapital. Četudi se trudimo in si včasih mečemo
               pesek v oči, da Evropa vendarle ni taka celina. Upam, da bomo kot družba, in
               verjamem, da še vedno ostajamo na dobri poti, ohranili občutljivost za posamezne
               usode oziroma zgodbe ljudi. Nenazadnje nas na to opozarja vsakokratno poročilo varuha
               oziroma varuhinje človekovih pravic. Poročilo za lansko leto je po moji oceni dober
               presek aktualnega stanja v naši družbi. Daleč od tega, da bi bilo vse idealno. Pa
               vendarle ne bom govorila vsevprek, ker sem tudi sama časovno omejena. Morda bi
               nadaljevala samo na enem segmentu, ki ga osebno bolj spremljam in na katerega je
               opozorila tudi varuhinja človekovih pravic v poročilu, ki napeljuje resorno
               ministrstvo te vlade, vlade Alenke Bratušek, naj preuči ugotovitve Inštituta
               Republike Slovenije za socialno varstvo, o katerem je na kratko govoril pred menoj že
               državni sekretar. Vlada Alenke Bratušek je preučila poročila, in je na naših mizah
               zadeva koalicijsko že usklajena. Je vrsta ukrepov, učinkov pretekle socialno
               varstvene zakonodaje, ki je nedvomno pokazala določene pomanjkljivosti, ki pa jih,
               verjamem, bomo v prihodnjem tednu – če se ne motim, je 6. novembra seja matičnega
               delovnega telesa – v veliki meri odpravili. Upam, da s podporo vseh političnih strank
               v Državnem zboru.</p>
               <p>Če se res na kratko dotaknem tega, kaj vse bo prinesla nova socialno varstvena
               zakonodaja oziroma popravki te zakonodaje, pa je to istočasno odgovor na nekatere
               obtožbe, ki so bile dane – da vlada Alenke Bratušek posega v socialno državo in jo
               ruši. Res samo na kratko nekaj ključnih poudarkov, da boste videli, katera so tista
               področja, kjer se stanje najšibkejših z novo zakonodajo izboljšuje. Kar se tiče
               enostarševskih družin, uvajamo povišanje dodatka za enostarševsko družino na otroka
               pri denarni socialni pomoči s 26,52 evra na 53 evrov. Uvajamo upoštevanje samo dela
               otroškega dodatka pri drugih pravicah po Zakonu o uveljavljanju pravic iz javnih
               sredstev, na primer pri subvenciji vrtca. Sedaj se kot dodatek upošteva celoten
               otroški dodatek, po predlogu pa se ne bo upošteval dodatek za enostarševsko družino
               in 20 % otroškega dodatka za prvega otroka v prvem razredu. Če grem naprej na
               področje starejših prejemnikov socialnih transferjev. Pri osebah, ki so trajno
               nezaposljive, trajno nezmožne za delo ali so nezaposlene – ženske, starejše od 63 let
               oziroma moški, starejši od 65 let – oziroma pri družinah s takšno osebo uvajamo, da
               se kot premoženje ne upoštevajo denarna sredstva samske osebe v višini do 2 tisoč 500
               evrov. Sedaj je ta cenzus 795,66 evra oziroma pri družini do 3 tisoč 500 evrov, pa ne
               bom več naštevala.</p>
               <p>Cenzusi se povečujejo, kar verjamem, da je absolutno pozitiven ukrep v teh kriznih
               časih za tiste, ki so socialno najbolj ogroženi. Veliko posameznikov se je odločilo
               za odpoved pravici do varstvenega dodatka zaradi zaznambe prepovedi odtujitve in
               obremenitve nepremičnine. V zvezi s tem uvajamo, da se omejitev dedovanja premoženja
               osebe, ki je prejemala varstveni dodatek, lahko omeji samo do višine dveh tretjin
               vrednosti prejete pomoči. Uvajamo dostop do invalidskih komisij ZPIZ za pridobitev
               mnenja o trajni nezmožnosti za delo in posledično upravičenost do varstvenega
               dodatka. Tudi na področju družin s šolajočimi otroki se izboljšuje položaj. Uvajajo
               se državne štipendije za mladoletne dijake, ohranjamo pa tudi višji znesek otroškega
               dodatka za mladoletne dijake, ki do državne štipendije niso upravičeni. Ostajajo tudi
               subvencionirane malice pod določenimi pogoji. Na področju velikih družin uvajamo, da
               se kot premoženje pri ugotavljanju upravičenosti do denarne socialne pomoči ne
               upoštevajo več prihranki v višini treh minimalnih dohodkov družine. Tudi tukaj
               zvišujemo cenzus. Uvajamo upoštevanje samo dela otroškega dodatka pri drugih pravicah
               po Zakonu o uveljavljanju pravic iz javnih sredstev. Sedaj se, recimo, kot dohodek
               upošteva celoten otroški dodatek. Izboljšujemo pogoje za pridobitev izredne denarne
               socialne pomoči. Na primer, uvajamo pridobitev izredne denarne socialne pomoči za
               upravičence do varstvenega dodatka, ki bodo lahko po novem upravičeni do te pomoči
               tudi, na primer, za nujno popravilo strehe, ogrevanje, plačilo položnic. Trenutno so
               lahko upravičeni do te pomoči samo za plačilo stroškov, nastalih zaradi naravne
               nesreče, poplav in tako dalje. Uvajamo spremembo upoštevanja dohodkov pri otroškem
               dodatku, državni štipendiji in znižanem plačilu vrtca za osebe, ki prejemajo denarno
               socialno pomoč. Tudi tukaj želim posebej izpostaviti, da je bilo upoštevano
               opozorilo, da se dohodki ne bodo več upoštevali za eno oziroma dve leti nazaj, ampak
               se bodo upoštevali aktualni dohodki in s tem aktualno stanje družine, ki se znajde v
               neki krizni situaciji. Uvajamo ugodnejše upoštevanje priložnostnih dohodkov, kamor se
               šteje tudi študentsko delo. Uvajamo prosti preudarek pri denarni socialni pomoči in
               varstvenem dodatku. Uvajamo ugodnejše upoštevanje spremembe periodičnih dohodkov,
               širimo krog upravičencev do denarne socialne pomoči in varstvenega dodatka s tem, da
               zvišujemo znesek premoženja, ki se ne upošteva za pridobitev denarne socialne pomoči
               ali varstvenega dodatka. Pri plačilu socialno varstvenih storitev in družinskem
               pomočniku naj bi se po novem upošteval dohodek samo zadnjih treh mesecev.</p>
               <p>Vrsto pozitivnih ukrepov bo sprejela vlada Alenke Bratušek, in verjamem, da je
               vsakršen očitek, da ta vlada sprejema posege v socialno državo in ruši socialno
               državo, neutemeljen. Verjamem, da so bile v preteklosti storjene napake in, saj
               pravim, če bomo ohranili občutek empatije, da bomo sproti popravljali napake, ki so
               bile storjene, četudi je kriza – vsaj toliko, da ne bomo posegali v tiste res
               minimalne standarde socialno najbolj občutljivih ljudi. Toliko, ker nekaj sekund pa
               vendarle moram še pustiti kolegici za menoj, absolutno.</p>
               <p>Poročilo oziroma priporočila varuhinje bom tudi sama podprla.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo ima gospod Janez Ribič, za njim gospod Franc Jurša.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovana varuhinja človekovih pravic s sodelavci, spoštovani gospe
               in gospodje, poslanke in poslanci!</p>
               <p>Danes je vsak v imenu svoje poslanske skupine povedal oceno o tem poročilu, zato
               glede na to, da imam zelo malo časa, o tem ne bom govoril. Bi pa opozoril na dve, tri
               stvari, ki so se mi zdele pomembne, ko ste poročilo sami predstavljali. Ena takšnih
               je povezana z ljudmi, ki dajejo zemljišča ob obnovi občinskih, lokalnih, krajevnih
               cest. Tukaj se mi zdi, da so nekako v položaju, ko se občina odloči, da obnavlja neko
               cesto – s tem dela, bi rekel, na nek način dobro delo za tistega, ki je ob tisti
               cesti doma. Dobi, ne vem, nov asfalt, dobi pločnik, urejeno komunalno infrastrukturo
               od vodovodov do kanalizacije, tudi telekomunikacijskih napeljav in tako naprej. Zdi
               se mi, da je s tem ta nepremičnina dobila veliko večjo vrednost, kot jo je imela pred
               tem. Zato se mi zdi prav, da bi bilo treba tudi to upoštevati, ko se pogovarjamo o
               plačilih za takšna zemljišča. Sem pa za to, da naj bi bila, ko se obnavljajo
               regionalne in magistralne ceste, in ko se gradijo avtoceste, to enotna odškodnina, o
               kateri bi morda govorili tukaj in jo tudi tukaj določili.</p>
               <p>Druga zadeva, ki se mi zdi pomembna. Recimo, nekdo se odloči in predlaga svoje
               kmetijsko zemljišče preko občine, da bi se spremenilo v gradbeno. Izpolniš formular
               in si to zaželiš, občina prične s postopkom, ga morda pripelje tudi do kraja skupaj z
               ustreznimi ministrstvi, in se lahko zgodi, da je nekemu posamezniku uspelo, da je
               takšno kmetijsko zemljišče uspel spremeniti v gradbeno. Ko ga je začel spreminjati,
               je bilo zemljišče vredno, recimo, en evro, ko pa se je to zemljišče spremenilo v
               gradbeno, pa 50 evrov in več. Potem neka mlada družina želi kupiti parcelo in mora
               plačati na to davek – ta mlada družina, ne pa tisti, ki je to dobil na nek način
               podarjeno s strani države. Tudi o tem bi bilo treba razmišljati. V zadnjih časih se
               velikokrat dogaja, da se manjša podjetja z 10, 20 zaposlenimi srečujejo s problemom
               pridobitve dela na trgu, ker vemo, kje in kako država funkcionira ali pa gledamo tudi
               na ta podjetniški del – velikokrat se zgodi, da bodisi ne dobijo dela bodisi je delo
               na trgu podcenjeno, da ga niti ne morejo vzeti. S svojimi 10, 20 ljudmi iz dneva v
               dan bolj tonejo. Odpustiti si nikogar ne upajo, ker morajo plačati odpravnine, za kar
               nimajo ustreznih sredstev. Zanima me, kaj lahko tukaj naredimo oziroma pravim, da
               moramo biti pozorni tudi na takšne stvari.</p>
               <p>Spoštovana varuhinja človekovih pravic, želim vam veliko modrosti pri obdelovanju
               takšnih tem in vse dobro. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj ima besedo gospod Franc Jurša.</p>
            </sp>
            <sp who="SDZ6:JuršaFranc">

               <speaker>FRANC JURŠA (PS DeSUS):</speaker>

               <p>Hvala lepa za besedo. Lep pozdrav vsem, lep pozdrav varuhinji s sodelavko!</p>
               <p>Glede na to, da sem zelo omejen z mojo razpravo, sem moral nekatere zadeve izpustiti
               iz tega, kar sem hotel povedati. Bi pa vseeno rad povedal in pozval še posebej
               varuhinjo, da poskrbi za položaj starejših državljanov in državljank. Veste, celotna
               stopnja tveganja revščine v Sloveniji za leto 2012 znaša 13,5 %, za starejše od 65
               let pa celo 19,6 %. Pri moških je nekaj nižja, pri ženskah pa celo zelo visoka,
               25-odstotna. Pri enočlanskih družinah oziroma gospodinjstvih, starih nad 65 let, je
               stopnja 33,3-odstotna pri moških, pri ženskah pa celo 44-odstotna. To daje signal, da
               je treba skrbeti za to populacijo. Poglejte, upadanje zasedenosti domov za starejše
               je zaradi nezmožnosti plačevanja vedno večje. Mlajši jih vzamejo in jih pripeljejo
               nazaj na svoj dom, tam pa za njih ni poskrbljeno z ustrezno zdravstveno in oskrbno
               pomočjo. Lani se je varstvenemu dodatku odpovedalo celo 33 tisoč 730 upokojencev. To
               daje nek signal, da je revščina v Sloveniji vedno večja. Ne dvomimo v to <gap n="..."/> <stage xml:id="Redna-18-2013-10-24.stage7">/ izklop
               mikrofona/</stage></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospoda Franca Pukšiča ne vidim v dvorani, tako da je naslednja razpravljavka mag.
               Majda Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana gospa varuhinja človekovih
               pravic!</p>
               <p>Ne bom vam solila pameti, kaj morate delati in kaj mora biti v naslednjem poročilu
               zaradi tega, ker menim, da je inštitucija varuha človekovih pravic avtonomna,
               neodvisna, in da je to, kar nam v poročilo zapiše, rezultat tistega, kar so povedali
               ljudje, ki so se čutili prikrajšane za svoje človekove pravice. Bi si pa želela, ko
               vam izrekam priznanje za zelo korektno povzeto poročilo, ki ni nastalo ob vašem
               sodelovanju – nastalo je ob sodelovanju vaših namestnikov, namestnice in treh
               namestnikov –, da se vam ob izteku vašega mandata ne bi dogajalo tisto, kar se je
               danes slišalo o delu preteklih dveh varuhov. Moj spomin seže k obravnavi prvega
               poročila, ki ga je zagovarjala dr. Zdenka Čebašek Travnik. Takrat je bilo tisto
               poročilo povzdignjeno v primerjavi z vsemi prejšnjimi in deležno vsesplošne hvale.
               Upam, da ob koncu vašega mandata ta hvala ne bo zdrsnila na raven kakšnih drugih sodb
               in da ne bova skupaj z žalostjo ugotavljali, da se na tem svetu dogaja, tako kot
               pravi latinski pregovor: sic transit gloria mundi.</p>
               <p>Sedaj pa k tistemu, kar je bilo rečeno. Ne znam si predstavljati, kakšno naj bi bilo
               uravnoteženo poročilo varuha človekovih pravic. Morebiti si kdo to predstavlja tako:
               če zaznamo desni ekstremizem, o njem ne govorimo toliko časa, dokler ne odkrijemo še
               levega. Morebiti si kdo to tako razlaga. Nekateri naši evropski poslanci v Evropskem
               parlamentu tudi zadeve tako razlagajo. Tisto, kar se meni zdi v poročilih varuha
               človekovih pravic posebna vrednota, in je to tudi v vaših priporočilih zapisano, je
               to, da zelo spoštljivo ravnate z osebnimi podatki in da v enem od priporočil tudi
               zahtevate, da morajo biti vsi postopki pred varuhom človekovih pravic varovani. Niso
               dovoljeni posegi v osebne podatke. To je zelo pomembno zaradi tega, ker smo v
               razpravi slišali številna imena, številne konkretne primere, tudi imena že umrlih, in
               ko hkrati zahtevamo pietetno ravnanje, se sami v svojih besedah te pietete in te
               zahteve ne držimo. Soglašam s priporočilom, ki nalaga nosilkam in nosilcem političnih
               funkcij zelo odgovorno ravnanje z javno besedo, ampak zato ne smemo posegati v
               zasebne pogovore in se do njih ravnati enako, kot se ravnamo do javno izrečene
               besede. V vašem poročilu sem zasledila, recimo, posebej tudi tisto, kar se nanaša na
               demonstracije ob koncu lanskega leta. Čakam na poročilo varuha človekovih pravic. V
               svojem poročilu ste se zavezali, da boste s posebno skrbnostjo preučili poročila
               komisij, ki so se ukvarjala s tem, kaj se je v policijskih postopkih in ob
               demonstracijah dogajalo. To se mi zdi izrednega pomena.</p>
               <p>Rekla bi, da v celoti podpiram priporočila. Bi pa predlagala ob končni redakciji
               sklepa, ki ga bo Državni zbor sprejel v zvezi s priporočili, da neko redakcijsko
               pomanjkljivost, ki je sedaj nastala, odpravimo. Namreč, zadnji dve priporočili iz
               sklopa ustavnih pravic, zapisani pod številkama 12 in 13, bi morali biti uvrščeni <gap n="..."/>
               <stage xml:id="Redna-18-2013-10-24.stage8">/ izklop mikrofona/</stage></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Sedaj ima besedo mag. Lejla Hercegovac. Za njo bom dala besedo še predlagateljici
               gospe Vlasti Nussdorfer.</p>
            </sp>
            <sp who="SDZ6:HercegovacLejla">

               <speaker>MAG. LEJLA HERCEGOVAC (PS PS):</speaker>

               <p>Časa je malo. Spoštovani!</p>
               <p>Urad varuha človekovih pravic je naredil veliko v Republiki Sloveniji. Dela mu za
               naprej ne manjka, in to je tisto, kar me skrbi. Vsi bomo s pravno državo, etiko,
               moralo in človeškim odnosom doprinesli v Državnem zboru, da bo dela manj. Vlada
               spremlja delo varuha in v največji možni meri spremlja zakonodajo ter jo v tej luči
               tudi spreminja z določenimi priporočili. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še gospa Vlasta Nussdorfer.</p>
            </sp>
            <sp who="SDZ6:NussdorferVlasta">

               <speaker>VLASTA NUSSDORFER:</speaker>

               <p>Spoštovana podpredsednica, spoštovani poslanke in poslanci, spoštovana državna
               sekretarka!</p>
               <p>Vsem bi se rada ob koncu zahvalila za zelo izčrpne prispevke, vaše misli, sugestije,
               ideje o poročilu, ki sem ga predstavila na začetku in je plod dela številnih
               strokovnjakov, namestnikov in tudi svetovalcev pri varuhu – celotne ekipe, ki jo je v
               minulem letu vodila prejšnja varuhinja, dr. Zdenka Čebašek Travnik. Ker ste tisti, ki
               boste in ste že v preteklosti spreminjali zakonodajo, sem kot varuhinja vesela, da se
               je katero izmed priporočil med tem, ker gre za preteklo leto, že uresničilo, da se je
               tudi Vlada opredelila do mnogih priporočil in podala svoje mnenje. Polagam vam na
               dušo in srce, da ko boste spreminjali zakonodajo, ki se v teh časih običajno
               spreminja tudi v škodo najšibkejših, to storite s tresočo roko, da vedno pomislite na
               tiste, ki jim ne smemo in ne moremo nič več jemati, ker so že na robu preživetja.</p>
               <p>Varuh se vseskozi bori za najšibkejše – otroke, starejše, invalide, otroke s
               posebnimi potrebami, vse tiste, ki si sami ne zmorejo ali ne znajo pomagati. Varuh
               dela na podlagi pobud, ki jih prejme. Lahko odpira tudi širše teme takrat, kadar
               zazna, da je v družbi nekaj narobe, da je treba o neki temi širše spregovoriti. Brez
               pristanka posameznikov ne more odpreti teme, ker se ti morda ne bi strinjali. Tako je
               bilo danes tu in tam že izpostavljeno – kakšna krivica, ki se komu godi tudi zaradi
               dolgotrajnega sojenja, vendar se te zadeve rešujejo na podlagi pobud. Govora je bilo
               tudi o brezplačni pravni pomoči. Vidim, da ste zaznali problematiko na tem področju.
               Zaznava jo tudi ministrstvo. Varuh si v letošnjem letu močno prizadeva, da bi se
               brezplačna pravna pomoč razširila tudi na tiste, ki jo nujno rabijo, vendar dejansko
               ne izpolnjujejo vseh pogojev, da bi jo lahko pridobili, bodisi zaradi, kot je bilo
               zapisano, nekaj arov, metrov zemlje preveč bodisi zaradi dohodka, ki sicer presega
               cenzus, vendar je žal v teh kriznih časih v družinah pogosto obremenjen s številnimi
               krediti.</p>
               <p>Na tem področju smo že naredili nekaj tudi v sodelovanju z Odvetniško zbornico
               Slovenije, ki je pripravljena nuditi za take primere, ki bodo širšega pomena za
               javnost in ne samo za konkretnega pobudnika, brezplačnega odvetnika. To je velik
               napredek. Na področju stanovanjske problematike je bilo tudi danes veliko govora o
               tem, kako jo zaznavamo, kako je nujno, da se sprejme politika za celotno državo.
               Tukaj lahko opozorim, da smo ravno včeraj na našo spletno stran dali anketo in njene
               rezultate. Kajti ko potujemo po terenu, ugotavljamo, da v mnogih občinah nimajo
               urejene stanovanjske problematike za ljudi, tudi ne najnujnejših bivalnih prostorov,
               kajti vemo, s kakšnimi stiskami se srečujejo ljudje, ko morajo iz lastnega doma,
               nekatere pa imajo to dobro urejeno. Zato smo opravili temeljito anketo. Dobili smo
               samo del odgovorov – rabili bi celotno sliko v državi –, vendar že na podlagi tega
               lahko ugotavljamo, da je treba na tem področju nujno nekaj narediti za naše ljudi, ki
               lahko ostanejo z otroki, z družinami predmet stiske, ki so izjemno velike.</p>
               <p>Opozorila bi tudi na posvet, ki bo v Državnem svetu, ker je bilo govora o okolju, kaj
               zapuščamo otrokom, kakšna bo zemlja jutri, kako je s hrupom, smradom, PM10 delci.
               Prav tukaj, v Državnem svetu, v tej stavbi bo 27. novembra posvet o okolju, kajti pri
               varuhu čutimo in nismo zaman vseskozi opozarjali, da je to prioriteta in nujna tema.
               V največji meri moramo opozarjati na strpnost – o tem govori varuhovo poročilo –, in
               sicer na drugačnost ljudi glede na spol, vero, premoženje, tudi glede na spolno
               usmerjenost. Vsi si zaslužijo enako pozornost, enako obravnavo, brez žaljenja čustev
               teh ljudi. Tu so tudi mediji. Preko medijev varuh opozarja, vstopa v vse domove, na
               različne načine opozarja na kršitve, in nekatere se lahko celo ali odprejo ali pa s
               pomočjo medijev kasneje zaprejo. Zato si želimo takšnega sodelovanja. Delujemo odprto
               in transparentno tudi v sodelovanju z ministri – mnogo jih je bilo tudi že letos na
               pogovorih –, tudi s predstavniki vseh drugih služb v državi, ki so bile danes tu
               omenjene kot takšne, kjer se kaj zatika ali dela prepočasi. Zagotovo smo lahko
               ugotovili, da smo si povsem edini, da želimo pravno državo, ki deluje, deluje hitro,
               deluje učinkovito, in tudi ohranitev socialne države.</p>
               <p>Ko je bilo govora o obsojencih – za osebe, ki jim je vzeta prostost, skrbi naš
               državni preventivni mehanizem. Moram poudariti tudi veliko skrb varuha za vse, ki so
               zaposleni v teh ustanovah, bodisi da gre za policiste, ki so jim ravno tako včasih
               kršene pravice na delovnem mestu, tudi zaradi pomanjkanja denarja, zaradi nemogočih
               razmer, v katerih nekateri živijo, sredstev, s katerimi delajo, kot tudi za obsojence
               in tiste, ki skrbijo zanje. Varuh je na tem področju opozoril na prezasedenost
               zaporov in tudi na to, da za tiste, ki skrbijo za obsojence, paznike in zaposlene v
               naših zaporih, ni najbolje poskrbljeno. Sodelujemo tudi s sindikatom, dogovarjamo in
               pogovarjamo se tudi z Upravo za izvrševanje kazenskih sankcij. Spolno nasilje nad
               otroki. Tu ni izjeme, ko gre za zdravnika. Dolžnost zdravnika je ravno tako prijava
               kaznivega dejanja, če ga zazna – tu ni nobene molčečnosti. Vse službe, ki se
               ukvarjajo z odkrivanjem kaznivih dejanj na škodo otrok, so dolžne o tem poročati. To
               nalaga Zakon o preprečevanju nasilja v družini in tudi številni sprejeti protokoli,
               ki zavezujejo tako šolstvo kot tudi zdravstvo.</p>
               <p>Govora je bilo o pravici do vode. Zagotovo se tega zavedamo in v našem poročilu kar
               na dveh mestih govorimo o pravici do zdrave pitne vode. Tudi o tem bo govora na
               posvetu o okolju. Želimo si še kako tanjšega poročila in upamo, da bo kdaj. Vsi mi,
               vsa država, vse službe – za vse, na kar smo naslovili priporočila, smo odgovorni, da
               se bo to nekega dne zgodilo, da bodo spoštovana priporočila varuha in da bodo ljudje
               kdaj, upam, prihajali k nam tudi s poročili, da so njihove pravice uresničene,
               prinašali lepe želje in ugotovitve, da je marsikaj bolje. Kdaj bodo ti časi? Lahko si
               v težkih časih zadamo novo nalogo, tako kot je Brasch povedal: <q>"Kakor se papirnat
               zmaj dvigne v veter, nam lahko tudi največje težave dajo novih moči."</q> Če smo v
               težavah, in zagotovo smo v tem trenutku, lahko dobimo novo moč in nov zagon, da
               naredimo več, kajti takrat, ko je lepo, varuh nima veliko dela, in tudi v državi
               lahko rečemo, da ni treba spreminjati zakonodaje. Zakonodajo je treba spreminjati
               tudi glede na aktualne razmere, ki so krizne, kritične, kakor jim radi rečejo tudi v
               Evropi in kakor poslušamo v medijih. Vendar jaz sem večni optimist in upam, da bom
               lahko vsako leto ugotovila, da je mnogo priporočil realiziranih in da bomo pri varuhu
               ob 20-letnici prvega varuha – to je bil mag. Ivan Bizjak, ki je svoje delo nastopil
               pred 20 leti, 1. 1. 2015 bo 20 let – pripravili poročilo o tem, kako so bile
               realizirane pobude varuha in njegova priporočila, in takrat bomo rekli: varuh je
               deloval in varuha so spoštovali.</p>
               <p>Hvala vam za ves vaš prispevek k temu, predvsem pa tudi k strpnosti v naši družbi,
               kajti zagotovo ste ogledalo za vse, tudi za mlade, ki vas spremljajo in vse nas
               gledajo ter se od nas učijo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>S tem ste vsi razpravljavci, ki ste to želeli, dobili besedo. Ker pa nam je ostalo
               nekaj časa, bi vprašala, če bi še kdo želel razpravljati. Bomo dali na razpravo.
               Prijavljenih je 12 razpravljavcev, kar pomeni minuta in 56 sekund na razpravljavca.
               Kot prvi je k besedi prijavljen gospod Srečko Meh.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Hvala lepa.</p>
               <p>Pri vsem tem, kar smo danes v Državnem zboru govorili, verjamem, da tudi povedali, se
               mi zdi sporočilo varuhinje najpomembnejše – da razumemo vsak svojo nalogo, da
               naredimo na svojem področju maksimalno, kar lahko naredimo, da smo strpni in da ne
               dajemo negativnih predznakov tistim, ki nas gledajo in poslušajo. Če bomo to delali,
               potem bomo zagotovo opravili vse tisto, kar moramo narediti. Tudi pravica do vode je
               lahko pravica čisto vsakega prebivalca. Žal pa se včasih srečamo tudi s situacijo, da
               imamo vodo pred hišo, pa se nekateri nočejo priklopiti, v zelo majhnem primeru.
               Skoraj vedno obstajata dve plati medalje, kjer bi morali najti pravo rešitev, na
               kakšen način vendarle zagotoviti tistemu občanu ali državljanu vodo – za to je
               običajno odgovorna občina –, da lahko to zdravo, čisto in pitno vodo tudi dobi. Zato
               se mi zdi, da je tako pazljivo treba govoriti z vami, z vsemi tistimi, ki so civilna
               družba in civilna iniciativa in ki poskušajo povedati, kaj je treba narediti in
               razumejo tudi to, zakaj se kakšna stvar ne more narediti. Sicer pa vam želim še
               veliko strpnosti in uspeha. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Dr. Vinko Gorenak, izvolite.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Malo odziva na nekatere nastope. Zakaj tožilstvo ni reagiralo na knjige o orožju, ste
               spraševali, gospod Meh. Lepo vas prosim, seveda je, samo morate malo brati, pa boste
               videli, da je tožilstvo vse opravilo do leta 1996 in da Barbara Brezigar ni imela nič
               zraven. Tožilstvo je vse raziskalo in je vse tudi zavrglo zato, ker je bilo vse v
               redu. Tako je reklo tožilstvo brez Barbare Brezigar, da ne bo pomote, ker boste kar
               prilimali zraven, tako kot je vaša navada. Sistem pred letom 1990 je bil dober za
               veliko večino. Če te niso ubili, potem je bil pa dober, ja, gospod Meh. Nekaj deset
               tisoč ljudi so ubili, to je treba povedati. Za tiste sigurno sistem ni bil dober.
               Nekaj tisoč ljudem so odvzeli državljanske pravice, zato sistem ni bil dober. Bil je
               pa dober za privilegirance in vas.</p>
               <p>Kaj bivši policijski minister govori varuhinji? Po vaši logiki torej jaz kot bivši
               minister za notranje zadeve – policijskih ministrov nimamo in jih tudi včasih nismo
               imeli, tudi to bi lahko vedeli – ne smem več govoriti zato, ker sem bil minister, ali
               kako? Če prihajaš iz desne, ne smeš več govoriti, ker si bil minister. Sprevržena
               logika in poveličevanje. Vi bi radi šli nazaj v čas pred letom 1990, saj razumem.
               Tudi gospod Hanžek ima pravico hoditi po ulici, ampak treba je pa tistim, ki so
               hodili po ulici, in njihovim organizatorjem povedati to, kar je včeraj rekel gospod
               Lubej: <q>"Demonstracije so dosegle svoj namen. Kanglerja, Janše in Gorenaka ni več."</q>
               Ali vidite? Treba je to povedati, in to je treba povedati tudi gospodu Hanžku, da ker
               ga ljudstvo ni poslalo v parlament, ampak ga je poslalo iz parlamenta, ima pravico
               hoditi po ulici, ne pa, bom rekel, se kot organizator postaviti na to, da vrže
               demokratično izvoljeno oblast. To pa ne. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Prosila bi za mir v dvorani, da zaključimo to razpravo. Gospa Marjana Kotnik Poropat
               je naslednja razpravljavka.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica.</p>
               <p>Želela bi čisto na kratko še enkrat poudariti, da je to poročilo varuhinje pedantno
               sestavljeno in opozarja na vsa tista vprašanja in stanja v naši družbi, ki se
               nanašajo na kršitve človekovih pravic. Veseli me tudi, da je Komisija za peticije ter
               za človekove pravice in enake možnosti potrdila vsa priporočila varuhinje. Sama pa,
               ker mi čas ne dopušča, da bi kaj več povedala, bi se želela navezati oziroma
               osredotočiti na probleme kršitev pravic iz delovnega razmerja, ki se mi zdijo v naši
               družbi predvsem v zadnjem času zelo pomembne in zelo pereče. Tako se mi zdi, da je
               treba opozoriti na to, da se kršijo človekove pravice, ko se ne izplača delavcem
               plač, ki si jih zaslužijo, da se kršijo človekove pravice, ko se ne plačajo prispevki
               iz socialnega zavarovanja, da se kršijo človekove pravice zaradi raznega trpinčenja
               na delovnem mestu, zaradi mobinga in tako naprej, da je problem tudi nepošteno delo
               agencij za zaposlovanje, veriženje. O tem je varuhinja danes že govorila. Zato
               apeliram na inšpekcijske službe, da res poostrijo nadzor in da ustrezno oziroma
               strogo ukrepajo. Varuhinji in vsem sodelavcem pa želim uspešno delo še naprej. Hvala
               lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Mirjam Bon Klanjšček, izvolite.</p>
            </sp>
            <sp who="SDZ6:BonKlanjščekMirjam">

               <speaker>MAG. MIRJAM BON KLANJŠČEK (PS PS):</speaker>

               <p>Spoštovana gospa varuhinja človekovih pravic, najlepše se vam zahvaljujem za vaše
               izčrpno poročilo. Vaš trud in delo kažeta na to, da se v Republiki Sloveniji
               zavzemamo za enakost vseh državljank in državljanov. Še posebej želimo varovati
               človekove pravice, strpnost med ljudmi, in se še posebej zavzemati za ranljive
               skupine ljudi, kot so otroci, invalidi, starejši, bolni in nemočni ljudje, ki se sami
               ne morejo boriti za svoje pravice. Vaša preventivna vloga je izjemnega pomena, saj je
               lažje preprečevati, kot pa zdraviti, ko se človek znajde v stiski in ko trpi
               bolečine, tako fizične kot psihične. Ne morem si zamisliti, kaj danes pomenijo
               sodobni interaktivni mediji, kot je na primer Facebook. Pred kratkim sem prebrala, da
               je mlada najstniška deklica naredila samomor, ker ni mogla prenesti psihičnih
               pritiskov in poniževanj svojih vrstnikov, ki jih je bila deležna preko tega
               interaktivnega medija.</p>
               <p>Danes poleg pomanjkanja neposrednih in osebnih kontaktov mladih vidim večjo nevarnost
               v brezosebni internetni komunikaciji, saj lahko to, kar je zapisno, mladostniku
               deluje tako prepričljivo, da ga spravi v obup in ne vidi več smisla v življenju. Če
               starši in tudi vsi tisti, ki v svojem poklicu delajo z otroki, ne poudarjajo velikega
               pomena človekovih vrednot, kot so spoštovanje drug drugega, spoštovanje različnosti
               in tako naprej, potem ne moremo preprečevati nasilja in drugih vedenjskih motenj.
               Menim, da bi na področju osveščanja mladih lahko naredili še veliko več. O tem bomo
               morali govoriti v medijih in v večji meri mlade spodbujati tudi v šolah. Ker mi
               zmanjkuje časa, bom rekla samo še to. Spoštovana gospa varuhinja človekovih pravic s
               sodelavci, prepričana sem, da boste še naprej tako uspešni pri reševanju problemov
               ljudi, in lajšali njihove stiske ter se še naprej zavzemali za dobrobit vseh tistih,
               ki potrebujejo pomoč.</p>
               <p>Poročilo, ki ste ga podali, bom podprla. Še enkrat hvala in pogumno naprej!</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Mirko Brulc je naslednji.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Bom zelo kratek. Vesel sem, da tudi filmska industrija v Sloveniji posname nekaj
               filmov oziroma vsaj dva sem zadnji čas gledal, ki veliko prispevata k temu, da bi se
               odnosi med nami popravili. Čefurji raus je en tak film, ki zelo natančno o tem
               govori, in na koncu ostanemo brez besed, kajti perspektiva teh mladostnikov v
               slovenskem okolju je nula. Drugi film je Razredni sovražnik, ki kaže odnose v neki
               razredni skupnosti, problem družine in tako dalje, da ne razlagam. Dvakrat sem si ta
               film ogledal – nabito polna dvorana. Kako to ljudje sprejemajo – brez posmeha, brez
               komentarjev, s tišino, in to je dobro. Mislim, da, gospa varuhinja, tudi taki filmi
               prispevajo k temu, da se zavedamo, da je vaše delo in delo celotne ekipe izjemno
               pomembno. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Jožef Jerovšek je naslednji.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Če hvalimo filme, je v kontekstu človekovih pravic verjetno treba dodati še
               dokumentarni film Otroci s Petrička režiserja Zupaniča, ki bi verjetno res moral biti
               na nek način obvezno čtivo, da bi se lahko zavedali, da so mnogi ljudje po nedolžnem
               trpeli. Meni je žal, da danes, ko govorimo o poročilu varuha, ko nekako čutimo novo
               energijo in novo upanje, da bo ta institut deloval, kot se spodobi, da nekateri ob
               tem, ko je omenjeno več deset tisoč nedolžnih žrtev, ubitih ljudi, vzdihnejo: <q>"A
               dajte no, dajte no!"</q> Hudo mi je ob takem vzdihu. Mislim, da bi to empatijo morali vsi
               kvalificirani ljudje čutiti. Moram reči, da ko sem prej govoril o gospodu Hanžku, da
               je videl pristransko, da je tak po duši, da se verjetno ni zavedal, da je zelo
               pristranski, nisem govoril, da danes ne sme ustanavljati strank in demonstrirati.
               Absolutno ima pravico. Hvala bogu, da to dela, ker zdaj njegovo pozicijo ljudje
               boljše vidijo in opazijo, in bodo tudi takratno delo znali ocenjevati s pravimi
               vatli. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Majda Potrata, izvolite.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Vsem dosedanjim varuhom človekovih pravic sem iz srca hvaležna za delo, ki so ga
               opravili. Če je pri tem vsak imel svoj slog, je to njegova osebna pravica. Raslo je
               tudi število sodelavcev in sodelavk, in prav tako, kot so opravili posamezni varuhi
               pomembno delo, so opravili tudi sodelavke in sodelavci. Želim si, da bi ohranili
               svojo neodvisno pozicijo in tudi vnaprej kazali ogledalo tej družbi, ker edino tako
               smo na pravi poti, da se medčloveški odnosi izboljšujejo. Tukaj moramo ohraniti
               občutljivost za težave, probleme, kršitve slehernega med nami, kakorkoli je že to
               včasih težko. Če verujoči zahtevajo, da se spoštujejo njihove pravice, potem enako
               pričakujem, da se spoštuje pravica avtonomnosti šolskega prostora. Sklicujem se na
               primer srednje gozdarske šole v Postojni, kjer je bil organiziran posvet, in je ta
               primer tudi opisan. Rada bi pa te zadnje sekunde porabila za zahvalo vsem avtoricam
               in avtorjem poročila varuha človekovih pravic, jim zaželela, da bi tudi v prihodnje s
               tako natančnostjo in obzirnostjo obravnavali zelo osebne probleme posameznikov in da
               bi zdržali v ne vedno prijazni poziciji, ko se morajo postaviti za brezpravne
               nasproti dobro utečenim mehanizmom. Hvala še enkrat vsem.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Branko Kurnjek, izvolite.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala za besedo.</p>
               <p>Tri kratka mnenja bi podal. Prvič, danes se je v Mariboru zgodil tragični dogodek,
               pri čemer so umrle tri osebe v streljanju. Po neuradnih podatkih naj bi bili žrtvi
               delodajalec in bivši delojemalec. Predvidevamo lahko, da je šlo za neporavnane
               račune, in takšnih tempiranih bomb je v teh kriznih časih v Sloveniji najverjetneje
               še kar nekaj. Delati moramo, mi in tudi vi, spoštovana varuhinja s sodelavci, na tem,
               da se takšne zgodbe preprečijo. Na vse možne načine moramo to preprečiti. Naslednja
               stvar, na katero bi želel opozoriti, je mobing. Torej to je na nek način trpinčenje
               ljudi, ki ga je zelo težko dokazati in ponovno v teh težkih časih lahko le
               predvidevamo, ko dnevno izgubimo povprečno 81 delovnih mest, da se delavci, ki so
               podvrženi mobingu, ne upajo sprožiti postopkov proti svojim delodajalcem.</p>
               <p>In še zadnja stvar, ki bi jo želel povedati glede senzacionalističnega poročanja
               medijev. Ni problem samo v tem, da mediji dajejo senzacionalistične izjave, problem
               so tisti, ki jih lansirajo, torej te osebe, ki lansirajo senzacionalistične izjave,
               in jih medijo potem le povzemajo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Mag. Katarina Hočevar, izvolite.</p>
            </sp>
            <sp who="SDZ6:HočevarKatarina">

               <speaker>MAG. KATARINA HOČEVAR (PS DL):</speaker>

               <p>Lepo pozdravljeni!</p>
               <p>Danes je že bilo rečeno, da je poročilo ogledalo družbe, sama pa pravim, da je še
               boljše ogledalo državnim institucijam in državnim organom, da ga bodo vzeli resno in
               pri svojem delu tudi upoštevali. Veseli me, spoštovana varuhinja, da ste ponovno
               opozorili na presežene mejne vrednosti prašnih delcev PM10 tudi v Zasavju. Že od leta
               2006 bi morala država ukrepati. Vlada v odzivnem poročilu navaja, da so načrti v
               usklajevanju, da se pripravljajo, vendar Zasavčani počasi izgubljamo potrpljenje in
               žal mi je, da danes ni tukaj ministra, pristojnega tudi za okolje, in ponovno pozivam
               Vlado, da načrte končno da na mizo oziroma jih udejanji v praksi.</p>
               <p>Če omenim delno še otrokove pravice. Veseli me, da je v zadnjih letih trend to, da
               ima otrok pravico do obeh staršev. Da tudi preživnino dobiva čedalje več otrok. Kljub
               vsemu pa bi rada opozorila na povečan trend dvojnega skrbništva in dala v razmislek
               to – kaj pa če bi se starši vsak drugi teden selili k otrokom? Predvsem mislim na to,
               da otroci živijo en teden pri enem staršu, en teden pri drugem, pa raje recimo, da
               otroci živijo v enem stanovanju, pa se starši selimo. Enkrat en starš, enkrat drugi,
               to se pravi, da večkrat dajemo večji poudarek roditeljskim pravicam, pozabljamo pa na
               otrokove pravice. Tudi tiste v rejništvu Pri tem bi spomnila tudi na področje
               regresov, o katerih veliko govorimo, ampak naše rejnice pa jih ne dobivajo.
               Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Kot zadnji dajem besedo Alenki Pavlič.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Hvala lepa.</p>
               <p>Spoštovana gospa varuhinja! Jaz bi opozorila na dve stvari. Nisem se imela niti
               namena oglašati, pa vseeno. V vašem poročilu je bilo zaznati tudi problem pomanjkanja
               stanovanj. Enako poročilo oziroma mogoče malo boljše je predstavila varuhinja, ki je
               opravljala delo pred vami. Iz tega razloga sem se skupaj s kolegico odločila vložiti
               v parlamentarno proceduro zakon, ki bi to omogočil predvsem ranljivim in socialnim
               skupinam, mlajšim in tudi starejšim, ki težko pridejo do stanovanj, da bi lahko
               prišli do najemnega stanovanja. Žal je bil ta zakon s strani opozicije, ki ima danes
               polna usta sočutnih besed, zavrnjen. Mi smo želeli ta zakon spraviti po skrajšanem
               postopku in preko tega zakona bi se lahko pospešeno začela graditi nova stanovanja in
               tudi na ta način bi se reševal ta stanovanjski problem. Nikakor ne, da bi imeli
               kakšne goljufive ali ne vem kakšne druge namene.</p>
               <p>Pa še to. Kadar boste naslednjič z mediji na zajtrku, vam toplo priporočam, da
               medijem polagate na srce in položite na srce, naj poročajo o več pozitivnih novicah,
               kajti te populistične novice in slabe novice predvsem na dveh komercialnih
               televizijah in rumenih medijih povzročajo depresijo pri ljudeh, posledično slabo
               zdravstveno stanje, obremenjevanje zdravstvene blagajne, v skrajni sili tudi
               samomore. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Malo sem bila prehitra, tako da imamo še dva razpravljavca.</p>
               <p>Gospod Jožef Kavtičnik, izvolite.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Obravnavamo letno poročilo varuha, ki je kvalitetno, vendar to je šele začetek. Delo
               sledi. In prav je, da je varuh opozoril na določene pomanjkljivosti. Predvsem pa me
               veseli, da je varuh v poročilu ocenil dobro delo, dobre rezultate mednarodne
               primerjave znanja otrok, kar pomeni, da šole delajo dobro. Istočasno pa je opozoril
               tudi na to, da se v normativne dele ne more kar tako posegati brez strokovnih analiz
               in neke postopnosti.</p>
               <p>Varuh še posebej obravnava otroke, starostnike in invalide. Tu bi rad opozoril, da je
               nujno treba sprejeti zakon o osebni asistenci. Seveda je pri tem predvsem teža na nas
               v Državnem zboru in na Vladi, ki mora ta zakon pripraviti.</p>
               <p>Ko govorimo o otrokovih pravicah in zlorabi, spolni zlorabi otrok, pa moramo tu imeti
               ničelno toleranco. Zato bi varuhinjo opozoril, da je bilo že leta 2012 opozorjeno na
               določene vsebine, neprimerne vsebine ali vprašljive vsebine literarnih del, ki
               vsebujejo elemente otroške pornografije, mučenja živali in podrobne opise nasilnih
               dejanj. Zato apeliram, da bi pri izboru literature za osnovno šolo morali sodelovati
               tudi strokovnjaki s področja razvojne psihologije. Sprašujem varuhinjo, kakšno je
               njeno mnenje glede tega. Urediti pa bi bilo treba tudi odnos do avtorjev, ki so bili
               pravnomočno obsojeni zaradi dejanj, povezanih z zgoraj omenjenimi vsebinami. Tu
               govorim o spremembi 107.a člena, ki govori o tem, da se osebe, ki so bile pravnomočno
               obsojene, ne bi smele več približevati otrokom ali delovati v nekaterih dobrodelnih
               ali drugih dejavnostih, kjer so <gap n="..."/> <stage xml:id="Redna-18-2013-10-24.stage9">/ izklop mikrofona/</stage></p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Zdaj pa res počasi končujemo.</p>
               <p>Še gospa Sonja Ramšak, izvolite.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa za besedo.</p>
               <p>Spoštovana varuhinja s sodelavcema! Žal mi čas ne bo dopuščal, da bi se dotaknila
               vseh področij, pa vendar. Glede na poročilo, vaša priporočila in vaš uvod danes,
               lahko ugotavljamo, da Slovenija še zdaleč ni pravična in ne pravna država. Žalosti pa
               me, da ste lahko danes spoznali, da tudi strpna država nismo oziroma da je nestrpnost
               zelo velik problem, čemur smo bili danes v teh prostorih tudi priče, kar me seveda
               žalosti kot poslanko.</p>
               <p>Dotaknila bi se vprašanja, ki ga tudi vi obravnavate, in sicer problematike gluhih in
               naglušnih študentk in študentov. Sama se srečujem s študentko Visoke zdravstvene šole
               iz Novega mesta. Moram reči, da ni problem samo pri vavčerjih oziroma zagotavljanju
               tolmačev, ampak žalostno je, da tudi izobraževalni sistem ne prisluhne tem osebam, ne
               prilagodi programov oziroma jim omogoči, da bi se lahko kvalitetno vključili v
               program, pa čeprav sami so sposobni in imajo izredne rezultate.</p>
               <p>Naslednja stvar so deložacije. Res je, da se ti ljudje, ki se soočajo z deložacijami,
               srečujejo z zelo težkimi problemi. Ravno danes mi je neka gospa na Facebook
               sporočila, kako se izvršitelji obnašajo do nje. In tu res gre za kršenje pravic.</p>
               <p>Naj zaključim z mislijo: <q>"Ne poslušajte tistih, ki vam govorijo, kaj morate narediti,
               ampak poslušajte tiste, ki vas spodbujajo, da naredite tisto, kar čutite v srcu, da
               je prav."</q> To so besede gospoda Zig Ziglarja. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>S tem je razprava zaključena. K predlogu priporočila ni bilo vloženih amandmajev.</p>
               <p>O predlogu priporočila bomo v skladu s časovnim potekom seje zbora odločali danes v
               okviru glasovanj, pol ure po prekinjeni 11. točki dnevnega reda.</p>
               <p>S tem prekinjam to točko dnevnega reda.</p>
               <p>Imamo še proceduralni predlog.</p>
               <p>Gospa Majda Potrata, izvolite.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Spoštovana gospa podpredsednica, jaz upam, da ste zaznali tisto mojo pripombo, da bi
               bilo treba priporočili številka 12 in 13 dati pod poglavje Diskriminacija. Saj to je
               redakcija, ne kaj drugega. Ni treba nič besedila spreminjati, samo zato, da ne bi
               bilo narobe, ker sta to priporočili, ki se nanašata izrecno na poglavje
               Diskriminacija. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>V redu, smo vzeli na znanje. Bodo strokovne službe proučile vaš predlog.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O SOCIALNEM VARSTVU PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina sedmih poslank in poslancev, s
               prvopodpisanim Brankom Kurnjekom. V zvezi s tem predlogom zakona Odbor za delo,
               družino, socialne zadeve in invalide predlaga Državnemu zboru sprejem sklepa, da
               predlog zakona ni primeren za nadaljnjo obravnavo.</p>
               <p>Besedo pa dajem predsednici odbora dr. Andreji Črnak Meglič za dopolnilno
               obrazložitev predloga sklepa.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa, spoštovana gospa podpredsednica. Kolegice in kolegi, lep pozdrav!</p>
               <p>Odbor za delo, družino, socialne zadeve in invalide je obravnaval Predlog zakona o
               spremembi Zakona o socialnem varstvu, ki ga je Državnemu zboru v obravnavo in
               sprejetje na podlagi 88. člena Ustave in 19. člena Zakona o poslancih predložila
               skupina poslank in poslancev, s prvopodpisanim Brankom Kurnjekom. Pri delu odbora so
               sodelovali predstavnica predlagateljev, predstavniki ministrstva za delo, družino,
               socialne zadeve in enake možnosti, predstavnica Zakonodajno-pravne službe,
               predstavnica Državnega sveta in predstavniki zainteresirane javnosti. Odboru je bilo
               posredovano mnenje Zakonodajno-pravne službe, ki je predlog zakona proučila z vidika
               njegove skladnosti z ustavo, pravnim sistemom in zakonodajnotehničnega vidika in nanj
               ni imela pripomb. Odbor je bil seznanjen z mnenjem Vlade, ki predloga zakona ne
               podpira. Komisija Državnega sveta za socialno varstvo, delo, zdravstvo in invalide v
               svojem mnenju prav tako ni izrazila podpore zakonu. V poslovniškem roku kvalificirani
               predlagatelji niso vložili amandmajev. Predstavnica predlagateljev je v uvodni
               obrazložitvi povedala, da so v Državljanski listi ta predlog vložili v dobri veri, da
               s spremembami odpravljajo še eno od nepotrebnih ovir, ki omejuje gospodarstvo.
               Sprememba, ki jo je predlagala, odpravlja ureditev, ki širi veljavnost plačnega
               sistema javnega sektorja tudi na zasebne izvajalce. S Predlogom zakona o spremembi
               Zakona o socialnem varstvu bi v 46. členu zakona, ki govori o sami vsebini javnega
               razpisa za dodelitev koncesije za opravljanje javne službe, črtali osmo alinejo v
               prvem odstavku. Ta govori o sami vsebini javnega razpisa, ki naj bi moral vsebovati
               tudi navedbo, da se delovna razmerja zaposlenih urejajo v skladu s kolektivnimi
               pogodbami, zakoni in drugimi akti, ki veljajo za zaposlene v javnih zavodih s
               področja socialnega varstva.</p>
               <p>Po vložitvi zakona so se na podlagi vseh pridobljenih informacij in strokovnih
               argumentov posvetovali in odločili, da pri zakonu ne bodo vztrajali. Kot
               predlagatelji so prisluhnili vsem strokovnim argumentom in ugotovili, da kljub temu
               da bi želeli gospodarstvo nekoliko razbremeniti, predlog prinaša tudi določene
               nevarnosti, ki so ta trenutek prevelike, da bi pri predlogu vztrajali.</p>
               <p>Glede na uvodno obrazložitev predstavnice predlagateljev je odbor sprejel sklep, da
               Predloga zakona o spremembi Zakona o socialnem varstvu ne podpirajo oziroma da ni
               primeren za nadaljnjo obravnavo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo dajem še predstavniku predlagateljev predloga zakona gospodu Branku Kurnjeku
               za uvodno predstavitev stališča do predloga matičnega delovnega telesa.</p>
            </sp>
            <sp who="SDZ6:KurnjekBranko">

               <speaker>BRANKO KURNJEK (PS DL):</speaker>

               <p>Hvala lepa za besedo, gospa podpredsednica. Spoštovane poslanke, poslanci!</p>
               <p>V mnenju kot predlagatelj bom povedal tudi hkrati stališče naše poslanske skupine,
               ker smo bili edini predlagatelji spremembe tega zakona. S predlogom spremembe zakona,
               ki smo ga vložili v Državljanski listi, bi v 46. členu Zakona, ki govori o vsebini
               javnega razpisa za dodelitev koncesije za opravljanje javne službe, v prvem odstavku
               črtali osmo alinejo. Osma alineja vsebuje navodilo, da mora vsebina javnega razpisa
               vsebovati tudi navedbo, da se delovna razmerja zaposlenih urejajo v skladu s
               kolektivnimi pogodbami, zakoni in drugimi akti, ki veljajo za zaposlene v javnih
               zavodih s področja socialnega varstva. Na kratko to pomeni, da bi bila s predlogom
               spremembe zakona odpravljena ureditev, ki širi veljavnost plačnega sistema javnega
               sektorja tudi na zasebne izvajalce.</p>
               <p>Predlog spremembe zakona smo v poslanski skupini vložili z dobrimi nameni, da bi
               odpravili še eno od nepotrebnih ovir, ki omejujejo gospodarstvo, z njim pa bi
               zasledovali tudi načelo svobodne gospodarske pobude iz 74. člena Ustave Republike
               Slovenije. Po vložitvi predloga sprememba zakona smo s strani zainteresirane javnosti
               pridobili pridržke in opozorila predvsem na to, da bi lahko zakon prinesel dodatne
               pritiske na delavce z morebitnim znižanjem plač. Naj povem, da je bil naš namen ravno
               obraten, saj je sistem plač v javnem sektorju rigiden. Prav tako pa bi naj ta
               sprememba zakona močno vplivala na neizpolnjevanje standardov in normativov.</p>
               <p>Želim jasno poudariti, da smo bili v Državljanski listi skeptični glede tega, saj so
               predpisani standardi in normativi ločeni od plačnega sistema, a smo se kljub temu
               odločili, da pri spremembi zakona ne bomo vztrajali, da s tem resnično ne bi posegli
               v omenjene kategorije. Zavedali ali bolje rečeno zavedli smo se tudi tega, da bi
               lahko sprejetje takšnega zakona prineslo domino efekt recimo v šolstvu, zdravstvu in
               še kje. Naša družba pa na to očitno žal še ni pripravljena. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Za predstavite stališča do predloga matičnega delovnega telesa ima besedo tudi
               predstavnik Vlade, vendar v tem trenutku ne vidim v dvorani nikogar od predstavnikov
               Vlade. Torej gremo naprej na predstavitev stališč poslanskih skupin.</p>
               <p>Prva pa bo stališče predstavila Poslanska skupina Slovenske ljudske stranke in v
               njenem imenu gospod Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo gospa podpredsednica. Kolegice in kolegi!</p>
               <p>Poslanci Poslanske skupine Slovenske ljudske stranke ne podpiramo tega predloga
               zakona in podpiramo sklep, da zakon ni primeren za nadaljnjo obravnavo. Enako smo
               tudi ravnali na seji matičnega odbora. Zakonu v poslanski skupini nasprotujemo zaradi
               načela enakopravnosti vseh poslovnih subjektov, ki delujejo v javni mreži socialnega
               varstva.</p>
               <p>Koncesionarji s pridobitvijo koncesije postanejo del javne mreže. Torej niso
               zasebniki, kot se zmotno misli, zato morajo spoštovati pogoje in predpise, ki
               določajo poslovanje v javni socialni mreži, tudi glede urejanja delovnih razmerij v
               skladu s kolektivnimi pogodbami in drugimi akti, ki veljajo za zaposlene v javni
               mreži. Delovati morajo torej pod enakimi pogoji, v nasprotnem primeru bi lahko
               govorili celo o nelojalni konkurenci. Določila po kolektivnih pogodbah, obvezno
               plačevanje plač in izpolnjevanje pravic delavcev nikakor ne pomenijo omejevanja
               svobode poslovanja oziroma omejevanje gospodarske pobude, ampak pomenijo enakopravno
               spoštovanje pravic vseh zaposlenih, ki izvajajo tovrstne storitve. Prav tako se je
               mogoče strinjati s predstavniki delavcev, da morajo za vse v isti mreži veljati enaki
               standardi in normativi ter stroški dela. Pozdravljamo odločitev predlagateljev, da so
               upoštevali strokovne utemeljitve ter na odboru sami predlagali zavrnitev predloga
               zakona.</p>
               <p>Tudi zato bomo v poslanski skupini SLS glasovali za sklep odbora, da zakon ni
               primeren za nadaljnjo obravnavo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu poslanske skupine Demokratične stranke upokojencev Slovenije bo stališče
               predstavila gospa Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica.</p>
               <p>Matično delovno telo je potem, ko je predlagatelj tega zakona sam tako rekoč odstopil
               od predloga zakona, sprejelo sklep, da Predlog zakona o spremembi Zakona o socialnem
               varstvu neprimeren za nadaljnjo obravnavo. Torej je razprava o sami vsebini zakona
               danes pravzaprav brezpredmetna, saj predlagatelj ne izkazuje več interesa, da bi se
               ta zakon sprejel.</p>
               <p>V poslanski skupini DeSUS ne moremo kar tako mimo same vsebine tega predloga zakona,
               saj je slednja zelo pomembna za delovanje socialnovarstvenih zavodov, še posebej
               zavodov s področja delovanja domov za starejše občane. Poslanska skupina Državljanske
               liste je predlagala, da kolektivne pogodbe, zakoni in drugi akti, ki veljajo za
               zaposlene v javnih zavodih s področja socialnega varstva, za zaposlene, ki delajo pri
               koncesionarjih, ki opravljajo tovrstne storitve, ne bi več veljali. Ko gre za
               izvajanje dejavnosti, ki spadajo pod okrilje javne mreže storitev s področja
               zdravstva in socialnega varstva, torej ko gre za izvajanje storitev v javnem interesu
               in so nujne in potrebne za življenje, zdravje in bivanje ljudi, ki so odvisni od tuje
               pomoči, je pomembno, da so te storitve zagotovljene v enakem obsegu in kvaliteti, ne
               glede na to, ali jih je posameznih deležen v javnem zavodu ali pri zasebniku
               koncesionarju. Zato je pomembno, da so zaposleni pri obeh vrstah delodajalcev
               tretirani enako, saj gre praktično za opravljanje dela enake vrste. V primeru, da
               lastnikom zasebnih domov za ostarele s koncesijo ne bi bilo treba več plačevati
               zaposlenih po kolektivnih pogodbah za področje zdravstva in socialnega varstva, bi
               lahko izplačevali delavcem le minimalno plačo. Ne samo da bi to na račun zaposlenih
               pomenilo nelojalno konkurenco javnim zavodom, saj bi z dumpinškimi cenami lahko
               prevzeli starejše iz javnih domov, zgodilo bi se zelo verjetno tudi to, da bi
               kvaliteta storitev padla. Vsekakor je nujno, da so zaposleni v tej dejavnosti javnega
               pomena ne glede na to, ali delajo v javnem zavodu ali pri koncesionarju, obravnavani
               enako, saj opravljajo enako vrsto del. Delo s starostniki v domu za ostarele s
               koncesijo je enako zahtevno kot delo, ki poteka v javnem domu za ostarele. Menim, da
               je prav, da je predlagatelj ocenil, da bi s sprejetjem predlagane spremembe zakona
               nastale nesprejemljive posledice za kvaliteto opravljenih storitev.</p>
               <p>V Poslanski skupini DeSUS bomo glasovali za sklep odbora, da je zakon neprimeren za
               nadaljnjo obravnavo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče Poslanske skupine Nove Slovenije bo predstavila gospa Ljudmila Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani!</p>
               <p>V Poslanski skupini Nove Slovenije ne bi mogli podpreti predloga zakona, ki prinaša
               številne nevarnosti tako za zaposlene v socialnem varstvu kot tudi zavarovance.
               Predlog predvideva, da zasebnikom, ki imajo koncesijo za opravljanje storitev na
               področju socialnega varstva, ne bi bilo treba urejati delovnih razmerij zaposlenih v
               skladu s kolektivnimi pogodbami, zakoni in drugimi akti, ki veljajo za zaposlene v
               javnih zavodih s področja socialnega varstva. Po mnenju Nove Slovenije bi to bilo
               nesprejemljivo, saj bi javne zavode s področja socialnega varstva postavilo v
               neenakopraven položaj v primerjavi s koncesionarji. Oboji so namreč del javne mreže
               zavodov in posledično morajo tudi vzdrževati enak nivo ureditve delovnih razmerij kot
               tudi strokovnih smernic pri svojem delu. Predlog zakona bi lahko prizadel nivo
               socialnega varstva zavarovancev v zasebnih zavodih s koncesijo, saj bi slabše plačilo
               zaposlenih v takšnih zavodih lahko pomenilo tudi bolj nezadovoljne zaposlene in
               posledično tudi nižji nivo storitev. Dodaten argument, ki ga v Novi Sloveniji
               izpostavljamo, pa je, da gre v teh primerih za javni denar in pri tem morajo veljati
               enaki visoki standardi pri vseh izvajalcih. Predlogu zakona močno nasprotuje
               strokovna in širša javnost in tudi predlagatelj se je odločil, da pri njem ne bo
               vztrajal. Poslanci Nove Slovenije bomo podprli sklep, da predlog zakona ni primeren
               za nadaljnjo obravnavo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Stališče Poslanske skupine Pozitivna Slovenija bo predstavila mag. Barbara Žgajner
               Tavš.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo, predsedujoča. Spoštovane kolegice, kolegi!</p>
               <p>Jaz bom rekla, da poslovni subjekti na področju socialnega varstva in področju
               zdravstva s sprejetjem koncesije postanejo del javne mreže. V slovenskem sistemu
               imamo pač takšno ureditev in hvala bogu, da imamo takšno ureditev, da koncesije
               postanejo oziroma so dopolnitev javne mreže. S tem padejo pod regulativo države in
               mislim, da skoraj da ga ni človeka v tej dvorani, ki bi nasprotoval temu, da se uvede
               regulativa v tistih primerih, ko gre za storitve, ki so namenjene širši potrošnji
               oziroma ki se ne nazadnje financirajo iz javnih sredstev.</p>
               <p>Novela zakona, kakršna je predlagana in ki ne bo dobila podpore, kar je pokazala tudi
               razprava na matičnem delovnem telesu, in v tem kontekstu seveda pozdravljam tudi
               odločitev predlagatelja, ki je prisluhnil vsem pripombam in opozorilom tako politike
               kot tudi strokovne javnosti in je umaknil, kolikor se po poslovniku da v tej fazi
               umakniti zakon.</p>
               <p>Omenjena novela pomeni poseg v sistemsko ureditev in povzroča v samem sistemu
               nedopustno anomalijo, vsaj po naši oceni, kajti pomenila bi neenakost pred zakonom in
               lahko, kot smo danes že slišali, tudi nelojalno konkurenco na področju storitev
               socialnega varstva oziroma skrbstva.</p>
               <p>Rekla bom morda smo še to, da verjamem, da se vsi skupaj danes lahko strinjamo, da
               stanje na področju socialnega varstva, pa če se dotaknem, ker je bilo danes tudi že
               omenjeno, varstva starejših, ni urejeno na zavidljivi ravni. Daleč od tega. Niti ni
               primerljivo s standardi oziroma ureditvami v drugih evropskih državah, zato res upam,
               da bomo konec letošnjega leta, takšna je tudi zaveza iz koalicijske pogodbe, dočakali
               obravnavo zakona o dolgotrajni oskrbi, ki bo dal odgovor na marsikatero vprašanje, ki
               se ga lahko dotika tudi vsebina zakona, ki jo danes obravnavamo. Kot rečeno, nikakor
               pa ne smemo iti v smeri, kot jo predlaga vsebina novele zakona, koi je danes pred
               nami.</p>
               <p>Morda samo za konec na kratko. Predlagatelj se v vsebini zakona sklicuje na
               nepotrebno omejevanje svobodne gospodarske pobude, jaz pa ob tem pravim in želim
               zaključiti, da obvezno plačevanje plač in izpolnjevanje pravic delavcev iz delovnega
               razmerja nikakor ne more pomeniti omejevanja oziroma omejitev svobodne gospodarske
               pobude. Plačevanje davkov, prispevkov in plač pomeni spoštovanje socialne in pravne
               države in ne nazadnje ko govorimo o javnem sektorju, tudi na področju koncesijske
               dejavnosti, verjamem, da je sistem, kakršnega imamo danes, sistem, ki pomeni
               spoštovanje socialne in pravne države in ne nazadnje omogoča enako dostopnost vsem,
               ki potrebujejo storitve javnega sektorja, naj si bo na področju javnega ali na
               področju zasebnika, ki ima podeljeno javno koncesijo s strani države.</p>
               <p>Kot rečeno, vsebine zakona v Poslanski skupini Pozitivne Slovenije ne podpiramo, zato
               pa bomo podprli sklep, da je zakon neprimeren za nadaljnjo obravnavo.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Stališče poslanske skupine Slovenske demokratske stranke pa bo predstavila gospa
               Irena Tavčar.</p>
            </sp>
            <sp who="SDZ6:TavčarIrena">

               <speaker>IRENA TAVČAR (PS SDS):</speaker>

               <p>Hvala.</p>
               <p>Predloga zakona o spremembi zakona o socialnem varstvu, ki ga je predlagala Poslanska
               skupina Državljanske liste in za katerega je pristojni odbor soglasno odločil, da ni
               primeren za nadaljnjo obravnavo, v poslanski skupini Slovenske demokratske stranke ne
               podpiramo.</p>
               <p>Predlog navaja črtanje obveznosti javnih zavodov za pridobitev koncesije, da bi se še
               naprej delovna razmerja urejala v skladu s kolektivnimi pogodbami, zakoni in drugimi
               akti, ki veljajo za zaposlene v javnih zavodih s področja socialnega varstva. S
               črtanjem te obveznosti javnih zavodov s področja socialnega varstva bi se odpravilo
               izvajanje javne storitve socialnega varstva v zavodih s koncesijo pod minimalne
               standarde in normative. Kvaliteta javne storitve bi se tako zmanjševala na račun
               povečanja dobičkov ter zmanjševanja kvalitete opravljanja storitev. Prav tako bi ti
               isti zavodi delavkam in delavcem lahko zagotavljali manjše pravice kot v ostalih
               javnih zavodih. Koncesionarji imajo že zdaj možnost, da del storitev opravljajo brez
               koncesije, torej po izključno tržnih principih. Predlagana rešitev je parcialna in bi
               imela izključno negativne posledice na socialno oskrbo starejših. V zvezi s tem je
               potrebna nova sistemska ureditev, ki bo pripomogla k večji učinkovitosti sistema
               socialne oskrbe.</p>
               <p>Predlog zakona tudi ni bil usklajen v okviru socialnega dialoga. Na predlog zakona so
               podali številne pripombe v Sindikatu delavcev v zdravstveni negi in Sindikatu
               zdravstva in socialnega skrbstva Slovenije. Negativno mnenje je podala tudi Komisija
               za socialno varstvo, delo, zdravstvo in invalide Državnega sveta Republike
               Slovenije.</p>
               <p>Na podlagi navedenega bomo v Poslanski skupini Slovenske demokratske stranke
               glasovali za sklep, da zakon ni primeren za nadaljnjo obravnavo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še stališče Poslanske skupine Socialnih demokratov, ki ga bo predstavila dr. Andreja
               Črnak Meglič.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala. Ponovno lepo pozdravljeni!</p>
               <p>V Predlogu zakona o spremembi Zakona o socialnem varstvu se predlaga črtanje določbe,
               ki zahteva, da koncesionar uporablja predpise in kolektivne pogodbe, ki veljajo za
               zaposlene v javnih zavodih s področja socialnega varstva. To seveda pomeni, da bi
               črtali obveznost, da zaposleni pri koncesionarjih prejemajo enako višino plačila, kot
               le-ta pripada zaposlenim v javnem sektorju. Socialni demokrati se ne strinjamo s
               predlagano spremembo zakona. Menimo, da bi s črtanjem te določbe lahko prišlo do
               pomembnih razlik pri izvajanju javne službe in v okviru tega tudi do neustrezne
               zasedbe delovnih mest in plačila zaposlenih, ki opravljajo enako oziroma primerljivo
               delo v okviru javne službe. Koncesionarji v primeru sprejetja tega zakona ne bi mogli
               izvajati storitev v skladu z veljavnimi standardi in normativi za opravljanje
               socialnovarstvenih storitev.</p>
               <p>Skladno z Zakonom o socialnem varstvu je dejavnost socialnega varstva opredeljena kot
               nepridobitna dejavnost. Storitve, ki jih zakon določa kot javno službo, lahko
               opravljajo v okviru mreže javne službe tako javni socialnovarstveni zavodi kot tudi
               druge pravne in fizične osebe, ki pridobijo koncesijo na javnem razpisu za
               opravljanje socialnovarstvenih storitev. Ker koncesionarji lahko izvajajo tudi druge
               dejavnosti, ki pa niso predmet podeljene koncesije, oziroma koncesionar zaradi svoje
               osnovne dejavnosti lahko uporablja druge kolektivne pogodbe, mora biti poslovanje
               koncesionarja na področju socialnega varstva, za katerega je sprejel koncesijo,
               ločeno od ostalega poslovanja koncesionarja.</p>
               <p>V kolektivnih pogodbah, ki jih mora koncesionar upoštevati pri izvajanju podeljene
               koncesije in veljajo za javni sektor, so zajeta delovna mesta, ki pa v ostalih
               kolektivnih pogodbah niso zajeta ali niso primerljiva, so pa nujno potrebna za
               izvajanje socialnovarstvenih storitev. V primeru, da koncesionarji ne bi upoštevali
               tako določenih kadrovskih pogojev, bi prihajalo do pomembnih razlik pri obsegu in
               kakovosti storitev kakor tudi pri višini njihovega financiranja.</p>
               <p>Poudariti je treba, da obveznost enakega plačila za javne zavode in koncesionarje
               določa tudi krovni zakon za vzgojo in izobraževanje. Socialni demokrati predlagamo,
               da se enaka obveznost plačila določi tudi v nastajajočem novem zakonu o zdravstveni
               dejavnosti, kar pomeni, da bi tudi zaposleni pri koncesionarjih v zdravstvu morali
               prejemati enake plače in druge dohodke iz dela, kot to velja za zdravnike, medicinske
               sestre, laborante in druge javne uslužbence, zaposlene v javnih zdravstvenih
               zavodih.</p>
               <p>Zato še enkrat poudarjam, da se s predlogom zakona ne strinjamo in menimo, tako kot
               je sklenil tudi matični odbor, da ni primeren za nadaljnjo obravnavo. Hvala lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Končali smo predstavitve stališč poslanskih skupin. O predlogu sklepa bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               11. točki dnevnega reda. S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O VARNOSTI V ŽELEZNIŠKEM PROMETU PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložil poslanec Danijel Krivec.</p>
               <p>Za dopolnilno obrazložitev predloga zakona dajem besedo predlagatelju predloga zakona
               gospodu Danijelu Krivcu.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana podpredsednica. Lep pozdrav kolegicam in kolegom,
               državnemu sekretarju.</p>
               <p>Državni zbor je 15. 7. 2011 sprejel novelo Zakona o varnosti v železniškem prometu,
               ki v četrtem odstavku 71. člena določa, da morajo imeti vlečna vozila, ki vozijo po
               progah, za katere ne veljajo pogoji za zagotavljanje interoperabilnosti, na sprednji
               strani vozila v smeri vožnje nameščene in prižgane stroboskopske luči. Te luči pa
               morajo biti pri vožnji po progah, za katere veljajo pogoji za zagotovitev
               interoperabilnosti, izključene. Poudariti moram, da je bilo že v fazi sprejemanja
               omenjene novele izpostavljenih veliko pomislekov v zvezi s to dopolnitvijo, še zlasti
               ker uporaba stroboskopskih luči na vlečnih vozilih ni predpisana v nobeni članici
               Evropske unije oziroma jih ne uporablja noben evropski prevoznik. Prav tako bi
               namestitev stroboskopskih luči pomenila velik dodaten strošek za Slovenske železnice.
               Obvezna uporaba teh svetil pa je lahko predpisana samo za prevoznike na
               neinteroperabilnih, torej stranskih progah oziroma regionalnih progah. Oprema
               železniških vozil, ki je definirana z mednarodnimi predpisi, zadošča vsem varnostnim
               standardom, uvedba posebnih luči za domača vozila pa predstavlja korak nazaj od
               tehnične enotnosti v železniškem prometu, povzroča dodatne stroške in zmedo, ki lahko
               ogrozi celo varnost v železniškem prometu. Zaradi omenjenih razlogov se v predlogu
               zakona predlaga črtanje vseh določb, ki urejajo opremo vlečnih vozil s
               stroboskopskimi lučmi. Zakonodajno-pravna služba k predlogu zakona nima nobenih
               pripomb. Predlog podpira tudi Komisija Državnega sveta za lokalno samoupravo in
               regionalni razvoj. Na podlagi vseh dodatno pridobljenih informacij pa predlog zakona
               podpira tudi Vlada.</p>
               <p>Kot rečeno, vgradnja stroboskopskih luči bi bila unikum v Evropski uniji, zato je
               nujno to rešitev odpraviti, preden se izteče dveletni prehodni rok, ki opredeljuje
               uveljavitev tega zakona. Na Odboru za infrastrukturo in prostor je bila novela zakona
               o varnosti v železniškem prometu soglasno podprta, zato pričakujem podporo predlogu
               zakona tudi na današnjem glasovanju.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Predlog zakona je obravnaval Odbor za infrastrukturo in prostor kot matično delovno
               telo.</p>
               <p>Za predstavitev poročila odbora dajem besedo predsedniku gospodu Samu Bevku.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala za besedo, gospa podpredsednica. Spoštovani zbor!</p>
               <p>Odbor za infrastrukturo in prostor je na 11. seji 10. oktobra kot matično delovno
               telo obravnaval predlog zakona o spremembah zakona o varnosti v železniškem prometu,
               ki ga je Državnemu zboru v obravnavo po skrajšanem postopku predložil poslanec
               Danijel Krivec. Kolegij predsednika Državnega zbora je na 62. seji 10. septembra 2013
               sprejel odločitev, da se predlog zakona obravnava po skrajšanem postopku. V
               poslovniškem roku k predlogu zakona ni bilo vloženih amandmajev. V dopolnilni
               obrazložitvi je predlagatelj, poslanec Danijel Krivec, poudaril, da novela Zakona o
               varnosti v železniškem prometu določa, da morajo imeti vlečna vozila, ki vozijo po
               progah, za katere ne veljajo pogoji za zagotavljanje interoperabilnosti, na sprednji
               strani vozila v smeri vožnje nameščene in prižgane stroboskopske luči. Poudaril je,
               da je bilo že v fazi sprejemanja omenjene novele izpostavljenih več pomislekov v
               zvezi s to dopolnitvijo, še zlasti ker uporaba stroboskopskih luči na vlečnih vozilih
               ni predpisana v nobeni državi članici EU oziroma jih ne uporablja noben evropski
               prevoznik. Predstavnik Vlade, državni sekretar na Ministrstvu za infrastrukturo in
               prostor Bojan Babič je izpostavil, da zadnja novela zakona o varnosti v železniškem
               prometu v 54. členu določa uvedbo stroboskopskih luči najkasneje v dveh letih po
               pridobitvi pozitivnega mnenja Evropske železniške agencije ERA. Ministrstvo je za
               pridobitev mnenja ERA pooblastilo Javno agencijo za železniški promet, ki formalnega
               mnenja še ni prejela. Pridobila pa je preliminarno informacijo, da določilo o gradnji
               stroboskopskih luči ni skladno z veljavnimi in predvidenimi spremembami tehničnih
               specifikacij za interoperabilnost za vozna sredstva v železniškem prometu. Posledično
               pozitivnega mnenja glede vgradnje stroboskopskih luči s strani ERA ni pričakovati.
               Poudaril je, da na podlagi omenjenih pridobljenih informacij Vlada predlogu zakona ne
               nasprotuje in posledično nadomešča prvo mnenje z dne 9. septembra letos. Predstavnica
               Zakonodajno-pravne službe Mira Palhartinger je poudarila, da so predlog zakona
               proučili in k predlaganemu besedilu nimajo pripomb. Predsednik Komisije Državnega
               sveta za lokalno samoupravo in regionalni razvoj Jernej Verbič je poudaril, da je
               komisija podprla predlog zakona, hkrati pa izrazil zadovoljstvo, da je pozitivno
               stališče v svojem drugem mnenju do njega zavzela tudi Vlada. V razpravi so vsi
               razpravljavci, člani in članice odbora, izrazili podporo k predlogu zakona.</p>
               <p>Ker k predlogu zakona na matičnem delovnem telesu niso bili sprejeti amandmaji, Odbor
               za infrastrukturo in prostor predlaga Državnemu zboru, da Predlog zakona o spremembah
               Zakona o varnosti v železniškem prometu sprejme v predloženem besedilu. Hvala
               lepa.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Za uvodno obrazložitev mnenja pa dajem besedo predstavniku Vlade mag. Bojanu Babiču,
               državnemu sekretarju na Ministrstvu za infrastrukturo in prostor.</p>
            </sp>
            <sp who="SDZ6:BabičBojan">

               <speaker>MAG. BOJAN BABIČ:</speaker>

               <p>Hvala za besedo. Spoštovane poslanke, spoštovani poslanci!</p>
               <p>Predlog zakona o spremembah Zakona o varnosti železniškega prometa, ki ga je
               Državnemu zboru predložil poslanec gospod Danijel Krivec, obravnava občutljivo
               področje varnosti. Obveznost gradnje stroboskopskih luči, ki je bila uveljavljena s
               spremembo zakona v letu 2011, je bila namreč uveljavljena z namenom, da bi izboljšala
               varnost na prehodih čez železniško progo. Uveljavljena bi bila na regionalnih progah,
               kjer imamo največ prehodov označenih samo s prometnim znakom Andrejev križ in je
               tveganje, da pride do hudih nesreč zaradi trka vlaka z motornimi vozili, največje.
               Določilo je bilo uveljavljeno kljub nasprotovanju strokovnih organov s področja
               varnosti v železniškem prometu. Ne glede na to, je Ministrstvo za infrastrukturo in
               prostor iskalo odgovore, ali poznajo takšno rešitev v drugih državah in kako na njo
               gledajo njihovi strokovnjaki. Ministrstvo je pooblastilo Javno agencijo za železniški
               promet, da njeni predstavniki na delovnih odborih Evropske železniške agencije
               sprožijo vprašanje o ustreznosti ukrepa in njihovih možnih učinkih na varnost
               železniškega prometa kakor tudi na varnost udeležencev cestnega prometa pri prečkanju
               cest z železniško progo. Javna agencija za železniški promet je Evropski železniški
               agenciji poslala s tem v zvezi tudi uradno prošnjo za pridobitev mnenja, ki ga je 9.
               10. tudi prejela. Iz mnenja Evropske železniške agencije je razvidno, da vgradnja
               dodatnih stroboskopskih luči na vozna sredstva v železniškem prometu v tehničnih
               specifikacijah za interoperabilnost lokomotiv in potniških garnitur tega ne
               opredeljuje, niti to ni obravnavano v predlogih sprememb le-teh. ERA posebej
               poudarja, da tako določilo nikakor ne sme biti pogoj za dovoljenje za obratovanje
               voznih sredstev. Trenutno bi to bilo dopustno le na neinteroperabilnih progah, vendar
               pa bodo z novo zakonodajo vse proge morale zagotoviti standarde interoperabilnosti.
               Prav tako določilo ne sme biti pogoj za dostop prevoznikov do javne železniške
               infrastrukture.</p>
               <p>Na osnovi vseh teh mnenj je Vlada sprejela sklep, da predlaganemu zakonu ne
               nasprotuje. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin.</p>
               <p>Prvi bo stališče Poslanske skupine Slovenske ljudske stranke predstavil gospod Janez
               Ribič.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora, predstavniki ministrstva
               za infrastrukturo, spoštovane gospe in gospodje poslanci!</p>
               <p>V zvezi s spremembami Zakona o varnosti v železniškem prometu, ki ga danes
               obravnavamo, velja izpostaviti, da gre v resnici zgolj za črtanje nekaterih členov
               oziroma odstavkov zakona, ki pa v resnici pomenijo bistven prihranek pri stroških
               slovenskih železnic. Vprašanje določbe obvezne uporabe stroboskopskih luči na vlečnih
               vozilih, ki je bila v Zakon o varnosti v železniškem prometu uvedena v letu 2011, je
               ne le vprašanje edinstvene zakonske ureditve, ki je nima nobena druga članica
               Evropske unije, ampak tudi smiselnosti skoraj milijonske investicije v nakup in
               vzdrževanje teh luči. Utripajoče luči na vlečnih vozilih so, kot v gradivu navaja
               tudi predlagatelj, sporne tudi zato, ker v praksi ni razjasnjeno, kakšen je njihov
               vpliv na železniško osebje, ki dela ob progi, na potnike na postajališčih, pa tudi na
               druge udeležence v prometu, na primer na voznike cestnih motornih vozil, ko se ponoči
               vozijo po cestah blizu železnice.</p>
               <p>V Slovenski ljudski stranki smo veseli, da je svojo zmoto spoznala tudi Vlada
               Republike Slovenije, ki je s pisnim mnenjem sprva nasprotovala tej noveli, na eni od
               kasnejših sej pa vendarle spremenila mnenje in podprla predlagane spremembe Zakona o
               varnosti v železniške prometu, čeprav prihajajo iz vrst opozicije.</p>
               <p>Seveda bodo predlagane spremembe zakona deležne tudi podpore Poslanske skupine
               Slovenske ljudske stranke. Hvala.</p>
            </sp>
            <sp who="SDZ6:KomarPolonca">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Naslednje stališče bo predstavila gospa Marjana Kotnik Poropat. To je stališče
               Poslanske skupine Demokratične stranke upokojencev Slovenije.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica.</p>
               <p>Julija 2011 smo v Državnem zboru sprejeli novelo Zakona o varnosti v železniškem
               prometu, ki med drugim določa, da morajo imeti vlečna vozila, ki vozijo po progah, za
               katere ne veljajo pogoji za zagotavljanje interoperabilnosti, na sprednji strani
               vozila v smeri vožnje nameščene in prižgane stroboskopske luči. Te luči pa morajo
               biti pri vožnji po progah, za katere veljajo pogoji za zagotovitev
               interoperabilnosti, izključene. Že v fazi sprejemanja omenjene novele je bilo
               izpostavljenih več pomislekov v zvezi s to dopolnitvijo, še zlasti ker uporaba
               stroboskopskih luči na vlečnih vozilih ni predpisana v nobeni članici Evropske unije
               oziroma jih ne uporablja noben evropski prevoznik. Prav tako bi namestitev
               stroboskopskih luči pomenila velik dodaten strošek za Slovenske železnice. Uvedba
               stroboskopskih luči prinaša Slovenskim železnicam finančne posledice v višini okoli
               800 tisoč evrov, pri čemer niso vključeni stroški rednega investicijskega
               vzdrževanja, hkrati pa takšna rešitev nima strokovne podlage, da zagotavlja večjo
               varnost v železniškem prometu. Vsi pa dobro vemo, kaj takšen strošek pomeni za
               Slovenske železnice. Seveda pričakujemo, da bodo Slovenske železnice namenile denar
               za povečanje varnosti v železniškem prometu predvsem pri zavarovanju nezavarovanih
               prehodov ceste preko proge in s tem prispevale k zmanjšanju števila smrtnih žrtev, ki
               so posledica nesreč na nezavarovanih prehodih. Obenem pa v poslanski skupini DeSUS
               ocenjujemo, da ne gre le za stroške, ki bi jih imeli prevozniki, če bi morali vlečna
               vozila opremiti s stroboskopskimi lučmi, temveč bi realizacija teh določil povzročila
               neenakopraven položaj prevoznikov glede na to, ali vozijo po progah, za katere
               veljajo pogoji interoperabilnosti, ali ne.</p>
               <p>V Poslanski skupini DeSUS bomo podprli Predlog zakona o spremembah Zakona o
               železniškem prometu. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenuPoslanske skupine Nova Slovenija ima besedo gospa Ljudmila Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>V Novi Sloveniji bomo predlog novele podprli, saj menimo, da je bila odločitev o
               namestitvi stroboskopskih luči na vlečna vozila, ki vozijo po regionalnih oziroma
               stranskih železniških progah, pravzaprav neumnost. Toliko bolj, ker bi bila ta ista
               vlečna vozila morala na interoperabilnih oziroma glavnih železniških progah
               stroboskopske luči izključiti. Namestitev stroboskopskih luči bi v evropskem prostoru
               pomenila tudi unikum, saj jih Evropska unija nikjer ne predpisuje. S temi hitro
               utripajočimi lučmi bi v Sloveniji kršili vsaj dve načeli, ki jih Evropska unija
               zasleduje v vseevropskem železniškem sistemu. To sta primerljivost in medsebojna
               združljivost posameznih železniških podsistemov.</p>
               <p>Prav je, da pri obravnavi te novele izpostavimo tudi vlogo Vlade, ki je svoje
               stališče do novele v roku meseca dni povsem spremenila. Najprej je noveli
               nasprotovala in tako zagovarjala namestitev stroboskopskih luči, po pridobitvi
               informacij, da tudi ustrezni organi na ravni EU ne podpirajo vgradnje teh luči, pa je
               svoje mnenje spremenila. Pozdravljamo to odločitev, ki bo prihranila državi skoraj
               milijon evrov. Toliko bi namreč po grobi oceni stala namestitev teh luči na vlečna
               železniška vozila.</p>
               <p>Novelo zakona bomo v Novi Sloveniji podprli, hkrati pa menimo, da bi z malo več
               zdrave pameti in dolžno skrbnostjo do sredstev lastne države lahko še marsikje
               prihranili kak milijon. Očitno pri nekaterih državnih investicijah tudi več sto
               milijonov in tako lažje preživeli čase, ki so pred nami.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Novak.</p>
               <p>V imenu Poslanske skupine Pozitivna Slovenija ima besedo gospa Alenka Pavlič.</p>
            </sp>
            <sp who="SDZ6:PavličAlenka">

               <speaker>ALENKA PAVLIČ (PS PS):</speaker>

               <p>Hvala lepa, gospa podpredsednica.</p>
               <p>Poslanska skupina Pozitivna Slovenija je že ob sprejemanju dopolnitev Zakona o
               varnosti v železniškem prometu v mesecu maju 2013 želela vložiti amandma glede
               namestitve stroboskopskih luči na vlečna vozila, vendar to žal ni bilo mogoče. Zato
               smo v razpravi opozorili na dejstvo, da vozilo ne more biti hkrati opremljeno s
               stroboskopskimi lučmi za vožnjo po progah, ki niso interoperabilne, in nato z
               običajnimi lučmi za vožnjo po interoperabilnih progah izven Slovenije. Oprema
               železniških vozil je namreč natančno določena z mednarodnimi predpisi, ki zadoščajo
               zahtevanim varnostnim standardom tudi po državah Evropske unije.</p>
               <p>Državni zbor je 15. julija 2011 sprejel Zakon o dopolnitvah Zakona o varnosti v
               železniškem prometu, ki določa, da morajo imeti vsa vlečna vozila, se pravi
               lokomotive, na lokalnih progah vgrajene led bliskavice v roku dveh let od njegove
               uveljavitve. Natančneje, 71. člen v četrtem odstavku določa, da morajo imeti vlečna
               vozila, ki vozijo po progah, za katere ne veljajo pogoji za zagotavljanje
               interoperabilnosti, na sprednji strani vozila v smeri vožnje nameščene in prižgane
               stroboskopske luči. Stroboskopske luči morajo biti pri vožnji po progah, za katere
               veljajo pogoji za zagotovitev interoperabilnosti, izključene. Veljavna zakonodaja
               Evropske unije tega ne predvideva, zato morajo biti luči, kot sem že dejala,
               izključene, cilj sprejetega zakona pa je zmanjšanje števila nesreč na železniških
               tirih in povečanje varnosti udeležencev v prometu.</p>
               <p>Naj opozorim na žalostno statistiko, da se je več kot 27 % železniških nesreč zgodilo
               na aktivno zavarovanih nivojskih prehodih, kjer so zapornice ali signalne luči z
               zvočnim signalom. Zato se sprašujem, ali bi bolje osvetljene lokomotive odvrnile
               ljudi od kršenja zakona in prečkanje tirov ob spuščenih zapornicah. Statistika kaže,
               da žal ne.</p>
               <p>Zato pozdravljam predlog opozicije, ki bo pri sprejetju predloga zakona združil
               politično modrost opozicije in koalicije. Pozitivna Slovenija bo zanj glasovala, saj
               bo prihranil veliko denarja, ki ga bomo lahko tako koristneje uporabili drugje.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Pavlič. Gospod Danijel Krivec v imenu Poslanske skupine SDS,
               izvolite.</p>
            </sp>
            <sp who="SDZ6:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo še enkrat, spoštovana podpredsednica. Kolegice in kolegi!</p>
               <p>Vesel sem, da je tako enotno stališče glede tega zakona, ki je dejansko anahronizem v
               tem prostoru in tudi na prometnem področju, in vesel sem, da s tem odpravljamo tudi
               nevarnost, ki bi se lahko povzročila, če bi ta zakon po dvoletnem prehodnem obdobju
               začel veljati. Vsa strokovna javnost je že ob sprejemanju povedala, da ta zakon ne
               prinaša večje varnosti, kvečjemu prinaša zmedo v ta sistem. In že takrat je bilo
               stališče tudi v naši poslanski skupini in tudi v pretežnem delu poslancev, da je ta
               zakon treba zavrniti in je bil z minimalno večino takrat izglasovan s tem dveletnim
               prehodnim obdobjem, ki se izteka. Zato je pomembno, da ta zakon, ki bi pomenil
               kvečjemu večje ogrožanje v prometu, poleg tega pa tudi bistveno povečane stroške na
               področju železnic, odpravimo s to novo novelo. Vesel sem, da je tudi vlada na osnovi
               dejstev, ki jih je pridobila v tem umestnem obdobju, spremenila svoje stališče in da
               vlada v tem krogu enotna podpora, zato vsem kolegicam in kolegom hvala za izraženo
               podporo.</p>
               <p>Jasno, da bomo tudi v naši poslanski skupini ta predlog zakona podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Samo Bevk.</p>
            </sp>
            <sp who="SDZ6:BevkSamo">

               <speaker>SAMO BEVK (PS SD):</speaker>

               <p>Hvala lepa za besedo, gospa podpredsednica. Spoštovani zbor!</p>
               <p>Prav bi bilo, da bi opozicija in koalicija stopili skupaj tudi pri kakšnem bolj
               pomembnem projektu ali zakonu, kot je to zakon, ki ga ravnokar obravnavamo. V
               Poslanski skupini Socialnih demokratov podpiramo predlagano novelo Zakona o varnosti
               v železniškem prometu. Ko je bila namreč sprejeta ena izmed novel zakona v juliju
               2011, je zakon predvidel, da se morajo na vlečna vozila, ki vozijo po progah, za
               katere ne veljajo pogoji za zagotavljanje interoperabilnosti, namestiti stroboskopske
               luči, ki pa morajo biti izključene pri vožnji po progah, za katere veljajo pogoji za
               zagotovitev interoperabilnosti. Po izračunih bi namestitev stroboskopskih luči
               obremenila Slovenske železnice za okoli 800 tisoč evrov. K temu pa moramo prišteti
               tudi stroške za vsakoletno vzdrževanje opreme. Vlada Republike Slovenije je v svojem
               mnenju zapisala, da noveli zakona ne nasprotuje, to mnenje je sprejela tudi na
               podlagi informacij iz Evropske agencije za železniški promet, ki ne bo dala
               pozitivnega mnenja k členom glede vgradnje stroboskopskih luči. Glede na razpravo na
               Odboru za infrastrukturo in prostor v Poslanski skupini Socialnih demokratov
               podpiramo predlagani zakon. Tudi zaradi zagotovila predstavnikov Ministrstva za
               infrastrukturo in prostor, da neuvedba stroboskopskih luči ne bo zmanjšala varnosti v
               železniškem prometu, predvsem ne v nivojskih križanjih železnice in ceste predvsem na
               prehodih, ki so opremljeni samo z Andrejevim križem. Najboljša rešitev za
               zagotavljanje varnosti je uvedba izvennivojskih prehodov, česar se Vlada zaveda, in
               tudi v proračunih za leti 2014 in 2015 ohranja projekt zagotavljanja varnosti in
               odprave nevarnih križanj. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>In še gospa Kristina Valenčič v imenu Poslanske skupine Državljanske liste.</p>
            </sp>
            <sp who="SDZ6:ValenčičKristina">

               <speaker>KRISTINA VALENČIČ (PS DL):</speaker>

               <p>Hvala za besedo, spoštovana podpredsednica. Spoštovani kolegi in kolegice!</p>
               <p>Zadnjo novelacijo Zakona o varnosti v železniškem prometu je Državni zbor sprejel
               maja letos. Že takrat se je ob obravnavi predloga na matičnem delovnem telesu odprla
               razprava o smiselnosti in učinkovitosti uvedbe stroboskopskih luči, kot je določal
               takrat veljavni zakon. Vse poslanske skupine smo soglašale, da uvedba posebnih
               stroboskopskih luči le za domača vlečna vozila, ki vozijo po progah, za katere ne
               veljajo pogoji za zagotavljanje interoperabilnosti, ni smiselna. Evropska unija je
               namreč za celotni železniški sistem uveljavila enotne predpise in standarde na
               področju varnosti v železniškem prometu z namenom, da se zagotovi doseganje skupnih
               varnostnih ciljev. Glede na odprtost evropskega prostora je uvedba stroboskopskih
               luči v Sloveniji smiselna, ko bodo le-te standardizirane za vse države Evropske
               unije. Trenutno namreč noben evropski prevoznik za prevoz tako znotraj Evropske unije
               kot izven ne uporablja stroboskopskih luči.</p>
               <p>Kot rečeno, smo že maja letos sprejeli začasno rešitev, ki je bila edina možna glede
               na upoštevanje poslovniških določil, in sicer je rešitev predvidevala, da se uvedba
               stroboskopskih luči izvede najkasneje v dveh letih po pridobitvi pozitivnega mnenja
               Evropske železniške agencije o skladnosti in ustreznosti te zahteve.</p>
               <p>Novela, o kateri bomo danes odločali, pa predlaga dokončno rešitev, in sicer črtanje
               vseh določb, ki se navezujejo na uvedbo stroboskopskih luči. V Državljanski listi smo
               prisluhnili zadnjemu mnenju Vlade, ki predlogu zakona ne nasprotuje, saj Ministrstvo
               za infrastrukturo in prostor kot tudi Javna agencija za železniški promet
               ugotavljata, da je Evropska železniška agencija ne bo dala pozitivnega mnenja glede
               vgradnje stroboskopskih luči. Čeprav razumemo dobre namene slovenskega inovatorja, ki
               želi z uvedbo stroboskopskih luči zmanjšati število tragedij na železniških tirih in
               pripomoči k večji stopnji varnosti, pa ne gre spregledati, da ta rešitev nima
               strokovne podlage, z njo ne soglašajo tako varnostni organ kot prevozniki,
               upravljavec železniške infrastrukture in tudi pristojna inšpekcija. V današnjih
               razmerah pa ne gre zanemariti tudi finančnih posledic takšne uvedbe, ki bi za
               Slovenske železnice pomenile tudi dodaten strošek v višini 800 tisoč evrov. Zgodba
               torej zelo spominja na primer prometnih nalepk, ki so voznikom povzročile dodatne
               stroške in smo jih kasneje tudi ukinili.</p>
               <p>Naj torej še enkrat ponovim, da Slovenija oziroma Slovenske železnice stroboskopskih
               luči kljub zakonski obvezi v praksi še niso nameščale, kar pomeni, da črtanje teh
               določil ne bo znižalo obstoječi nivo varnosti v železniškem prometu, zato bomo
               poslanke in poslanci Državljanske liste predlog podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Valenčič.</p>
               <p>S tem smo končali s predstavitvijo stališč poslanskih skupin. Ker k predlogu zakona
               matično delovno telo ni sprejelo nobenega amandmaja, amandmajev na seji zbora ni
               mogoče vlagati, zato zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje opravili danes v
               okviru glasovanj, pol ure po prekinjeni 11. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI STVARNOPRAVNEGA ZAKONIKA PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina sedmih poslank in poslancev, s
               prvopodpisanim Rihardom Branisljem.</p>
               <p>Za dopolnilno obrazložitev predloga dajem besedo predstavniku predlagatelja.
               Izvolite, gospod Braniselj.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Zemljiški dolg nastane na podlagi enostranskega pravnega posla v obliki notarskega
               zapisa z vpisom v zemljiško knjigo in z izstavitvijo zemljiškega pisma. Ustanovi ga
               lahko samo lastnik nepremičnine kot tudi hipotekarni upnik, na primer banka, ki
               spremeni v soglasju z lastnikom obremenjene nepremičnine s svojo hipoteko v enega ali
               več zemljiških dolgov. Zemljiški dolg je neakcesoren kar pomeni, da je neodvisen od
               kakršnega koli obstoja terjatev oziroma pravnega posla. Prenaša se skupaj z
               zemljiškim pismom.</p>
               <p>Vse od uvedbe tega instituta, najbolj intenzivno pa od leta 2011 dalje je javnost ne
               toliko obveščena o domnevnih uporabnih prednostih tega instituta, temveč o vse večjih
               zlorabah oziroma uporabi, ki ne služi svojemu namenu, zaradi česar je bil omenjeni
               institut sploh uveden v slovenski pravni sistem. V medijih je mogoče zaslediti
               presenetljivo veliko primerov, ko so posamezniki, med njimi nekateri vplivni
               gospodarstveniki, z namenom da bi državi ali drugim upnikom preprečili ali otežili
               izvršbo nad svojimi nepremičninami, slednje obremenili z domnevno fiktivnimi
               zemljiškimi dolgovi z vrednostmi, ki so tudi nekajkrat presegale vrednost
               zastavljenih nepremičnin in z izjemno dolgimi roki zapadlosti obveznosti zemljiškega
               dolga. Na podlagi tega se lahko utemeljeno sklepa, da gre za tako imenovane
               fraudulozne goljufije, goljufive zemljiške dolgove. Zanje je značilno, da lastnik
               nepremičnine, ki mu grozi izvršba za poravnavo njegovih dolgov ali celo zaplemba
               nepremičnine, z ustanovitvijo zemljiškega dolga mobilizira njegovo ekonomsko vrednost
               v zemljiškem pismu, ki ga z izstavitvijo prenese na povezano osebo. Imetnik
               zemljiškega pisma ni pravi lastnik oziroma upravičenec iz zemljiškega pisma, ampak je
               le slamnati mož, fiduciar, ki v svojem imenu, a za račun lastnika obremenjene
               nepremičnine izvršuje pravice iz zemljiškega dolga. Cilj takšnega manevra je, da na
               koncu vsaj izplen od prodaje nepremičnine pristane v rokah lastnika oziroma
               ustanovitelja zemljiškega dolga in ne pri državi oziroma pri drugih upnikih.</p>
               <p>V slovenskem pravnem prostoru se institut zemljiškega dolga v pošteni poslovni praksi
               sploh ni uveljavil. Od uveljavitve tega instituta leta 2003 pa tja do leta 2011 je
               bilo na letni ravni povprečno 50, 60 vpisanih zemljiških dolgov v zemljiško knjigo.
               Iz podatkov Vrhovnega sodišča Republike Slovenije pa izhaja, da je do odstopajočega
               porasta vpisanih zemljiških dolgov v letu 2013 opazno občuten porast vpisov, in sicer
               prva polovica leta 2012 326, samo v pol leta, v letu 2012 kar 730 in v letu 2013 do
               tega trenutka okoli 3 tisoč. Glede na dejstvo, da je Združenje bank Slovenije
               posredovalo informacijo, da se njegove članice, torej banke, za zavarovanje svojih
               terjatev ne poslužujejo zemljiškega dolga oziroma da za ta namen prvenstveno
               uporabljajo maksimalno hipoteko in je pri vseh zavarovanjih kreditnih poslov delež
               zemljiškega dolga v skupni kvoti zgolj dober procent, ugotavljamo, da ta institut ne
               služi svojemu namenu, pač pa služi nečemu drugemu. Nekateri poznavalci ocenjujejo, da
               je fiktivnih zemljiških dolgov ta trenutek v Republiki Sloveniji vsaj tri
               četrtine.</p>
               <p>Iz zgoraj navedenega izhaja, da je nujno treba ta trenutek sprejeti edino dobro
               odločitev, da ta institut, ki nikoli ni zaživel in ki se je sprevrgel v navadno
               goljufanje in zlorabo pravic, preprosto ukinemo. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Braniselj.</p>
               <p>Predlog je obravnavalo matično delovno telo Odbor za pravosodje.</p>
               <p>Za predstavitev poročila dajem besedo predsedniku odbora mag. Branku Grimsu.</p>
            </sp>
            <sp who="SDZ6:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Vsem prav lep pozdrav v imenu Odbora za pravosodje, ki je na svoji 14. seji 8.
               oktobra 2013 kot matično delovno telo obravnaval Predlog zakona o spremembi
               Stvarnopravnega zakonika. Seznanjen je bil tako z mnenjem Zakonodajno-pravne službe,
               Vlade, Komisije Državnega sveta in drugih, ki so predlagali svoja stališča.</p>
               <p>V obrazložitvi je poslanec Rihard Braniselj povedal, da gre za ukinjanje rešitve, ki
               se zlorablja, kar je bilo predstavljeno že sedaj v uvodnem delu. Predstavnica Vlade
               je dejala, da je Vlada ob porastu števila ustanovljenih zemljiških dolgov po letu
               2011 s strani Ministrstva za pravosodje in Okrožnega državnega tožilstva v Mariboru
               opozorjena na sume zlorab tega instituta oziroma o sumih njegove ustanovitve zgolj z
               namenom otežiti poplačilo terjatev upnikov oziroma onemogočiti odvzem nezakonito
               pridobljenega premoženja. Zaradi tega obstaja močan dvom, da povečana uporaba kaže,
               da bi ta institut izpolnjeval svoj namen. Nasprotno, kaže v smeri, da gre dejansko v
               večini primerov za zlorabe in zaradi tega se podpira predlagani zakon in ukinitev
               tega instituta.</p>
               <p>V razpravi so poslanci potem podprli predlagani zakon, in sicer predvsem zato, da se
               v bodoče preprečijo zlorabe in izrazili so skrb, da predlagani zakon ne ureja
               problematike že obstoječih zemljiških dolgov. Predstavniki Vlade pa so zatrdili, da
               se spremembe zakonodaje tudi v tej smeri že pripravljajo predvsem na področju izvršbe
               in zavarovanja ter odvzema premoženja nezakonitega izvora. Odbor je v skladu s 128.
               členom Poslovnika glasoval o vseh členih predloga zakona in jih sprejel in predlaga
               Državnemu zboru, da jih sprejme. Sprejel pa je še dodatna sklepa, in sicer predlog
               Vladi, da v roku dveh mesecev v zakonodajni postopek vloži zakonske rešitve, s
               katerimi bo mogoče preprečiti zlorabe instituta tudi v tistih primerih, ko je ta že
               ustanovljen, torej v tistih, ki jih ta zakon ne zajema.</p>
               <p>Odbor za pravosodje predlaga Vladi, da v roku enega meseca v zakonodajni postopek
               vložili novelo Zakona o odvzemu premoženja nezakonitega izvora.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Grims.</p>
               <p>Za uvodno obrazložitev mnenja dajem besedo še državni sekretarki z ministrstva gospe
               Tini Brecelj.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Hvala lepa, gospa predsedujoča. Lepo pozdravljeni!</p>
               <p>Predlagane rešitve oziroma spremembe Stvarnopravnega zakonika, ki jih je v Državni
               zbor vložila skupina poslancev, s prvopodpisanim gospodom Rihardom Branisljem, Vlada
               Republike Slovenije podpira. Kot je bilo uvodoma že povedano, zemljiški dolg za
               namen, ki je bil razlog njegove ustanovitve, v slovenskem prostoru v bistvu ni
               zaživel. Povedano je tudi že bilo, da je bilo Ministrstvo za pravosodje s strani
               okrožnega državnega tožilstva v Mariboru tudi konkretno opozorjeno na sume zlorab
               tega instituta. V svoji predstavitvi ne bom ponavljala, ker so bile tudi že povedane,
               številk, kako je dinamika uporabe zemljiškega dolga z leti naraščala. Bi pa rada
               povedala naslednje. Sodno ugotavljanje zlorabe instituta zemljiškega dolga oziroma
               sodno ugotovljene zlorabe po naših podatkih zaenkrat še ni. Vendar obstaja več
               indicev, da se institut zemljiškega dolga predvsem v zadnjem obdobju uporablja v
               nasprotju z njegovim poslovnim namenom. Povedati je tudi treba, da zloraba
               zemljiškega dolga tudi ni edina zloraba stvarnopravnega instituta, ki se pojavlja.
               Zaznati je namreč tudi fiktivne prepise premoženja, ustanavljanje fiktivnih hipotek,
               veljavni pravni red pa upnikom omogoča, da se takšne zlorabe sanirajo preko vložitve
               ustreznih ničnostnih in izbrisnih tožb. No, in prav tu, ko je govora o zemljiškem
               dolgu, pa nastopi razlika. Pri zemljiškem dolgu je, ko je govora o sodnih postopkih,
               dokazovanje oškodovanja upnikov oziroma fiktivnosti ustanovitve oteženo prav zaradi
               temeljnih lastnosti tega instituta. To je anonimnost imetnika zemljiškega pisma, ki
               jo zahteva lažja prenosljivost in neakcesornost zemljiškega dolga. Prav zaradi teh
               vodilnih atributov instituta so sodni postopki, ki bi jih bilo možno sprožiti,
               vendarle zelo zahtevni in samo dokazovanje izjemno oteženo. Povedati bi želela, da je
               Ministrstvo za pravosodje proučilo možnost, da se spremenijo materialnopravne določbe
               Stvarnopravnega zakonika v smeri, da institut vendarle ohranimo, predvsem v smeri, da
               bi postal transparentnejši. Vendar glede na dejstvo, da bi takšne spremembe pomenile
               izgubo ene izmed osrednjih lastnosti te pravice, to je prenosljivost zemljiškega
               dolga, in bi institut zelo približali institutu maksimalne hipoteke, ki pa se ga
               bančni sektor že znatno poslužuje, taka sprememba oziroma taka prilagoditev ni
               potrebna.</p>
               <p>Zato zaradi vsega navedenega, kar je bilo povedano tudi že v predstavitvah pred
               menoj, Vlada predlog v celoti podpira. Glede že ustanovljenih zemljiških dolgov pa
               delovna skupina na Ministrstvu za pravosodje, zadolžena za pripravo novele Zakona o
               izvršbi in zavarovanju, pripravlja rešitve, ki bodo v izvršilnem postopku onemogočile
               obstoječo anonimnost imetnika zemljiškega pisma in s tem odmik oziroma podaljšanje
               poplačila preostalih upnikov. Rešitve, ki jih bo prinesla novela Zakona o izvršbi in
               zavarovanju glede obstoječih zemljiških dolgov, gredo namreč v smeri hitrejšega
               razkritja imetnika zemljiškega pisma in izboljšanja položaja preostalih upnikov v
               izvršilnem postopku glede njihovih možnosti uveljavljanja fiktivnosti zemljiškega
               dolga in posledično neveljavnosti vpisanega zemljiškega dolga.</p>
               <p>Predlog, kot je bil predstavljen, Vlada podpira. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospe državni sekretarki.</p>
               <p>Sledi predstavitev stališč poslanskih skupin. Prva je na vrsti Poslanska skupina
               Demokratične stranke upokojencev in gospa Marjana Kotnik Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Lepo pozdravljena tudi državna sekretarka
               gospa Brecelj! Spoštovane poslanke, spoštovani poslanci!</p>
               <p>V Poslanski skupini DeSUS predlog za ukinitev zemljiškega dolga soglasno podpiramo. V
               to odločitev, da brez kančka dvoma podpremo predlagateljeve spremembe Stvarnopravnega
               zakonika, so nas prepričala vsa dejstva in okoliščine, ki so v zadnjem času pokazale,
               da je s tem institutom, torej z zemljiškim dolgom, nekaj hudo narobe. Naj povem, da
               sicer ne dvomimo v to, da je leta 2002, ko smo v našo zakonodajo vpeljali ta
               institut, bil namen zakonodajalca dobronameren. Ampak očitno ima slovenski institut
               zemljiškega dolga nekatere pomanjkljivosti in njegovi snovalci niso preigrali vseh
               možnih kombinacij, zato da bi bila njegova raba poštena oziroma da bi bile preprečene
               možnosti njegove zlorabe. Priznajmo si tudi, da so tisti, ki imajo namen nepoštenega
               ravnanja, žal vedno in povsod korak pred roko pravice. V zadnjem času je zemljiški
               dolg namreč postal zelo priljubljen med kroničnimi dolžniki in takimi osebami, ki so
               se zaradi svojih ravnanj znašle v postopkih, za katere je država ali pa so organi
               pregona sprožili določene postopke za ugotavljanje odškodninske oziroma kazenske
               odgovornosti. Dejstvo je, da je sprva, točneje leta 2010 zemljiški dolg kot
               instrument zavarovanja dolga bil uporabljen v zanemarljivem obsegu. Povprečno število
               vpisov na letni ravni je v letih 2003–2010 bilo od 60 do 90 primerov. Leta 2011 pa je
               bilo teh vpisov že 326, v letu 2012 pa se je število celo podvojilo. V letošnjem letu
               je do prvega oktobra bilo vpisanih že tisoč 452 primerov zemljiškega dolga na
               nepremičninah. Ob tem dejstvu, da je zgolj 1 do 2-dstotni delež uporabe teh vpisov na
               strani bank, pove vse. Naš pravni sistem bo brez instituta zemljiškega dolga zagotovo
               preživel. Njegova ukinitev pa bo marsikomu prekrižala nepoštene načrte. Zagotovo pa
               bomo s tem, ko bomo z ukinitvijo preprečili nadaljnje zlobe tega instituta,
               prispevali k temu, da bo v naši državi več poštenosti in več pravičnosti. Ker predlog
               zakona ne rešuje problema obstoječih zemljiških dolgov, namreč zemljiških dolgov, ki
               so že ustanovljeni, ne ukinjamo, saj retroaktivni poseg ustavnopravno verjetno ne
               vzdrži, v poslanski skupini DeSUS menimo, da je nujno treba, da Vlada v najkrajšem
               možnem času pripravi takšne zakonodajne rešitve, na podlagi katerih bo možno hitro in
               učinkovito preučiti ta obstoječa razmerja zemljiškoknjižnega dolga z vidika domnevne
               fiktivnosti in zlorabe ter vzpostaviti primerne ukrepe, da bodo ustanovitelji nosili
               posledice, resnični in pošteni upniki pa, da bodo lahko uveljavili svoje pravice. Z
               zadovoljstvom ugotavljamo, da je Ministrstvo za pravosodje že pristopilo k reševanju
               tega problema, zato verjamemo, da bo sklep, ki je bil sprejet na matičnem delovnem
               telesu, zagotovo kmalu realiziran. To je danes tudi povedala generalna
               sekretarka.</p>
               <p>Kot že rečeno, v Poslanski skupini DeSUS bomo spremembe Stvarnopravnega zakona
               podprli. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupin Nove Slovenije in gospa Ljudmila Novak.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Še enkrat lep pozdrav!</p>
               <p>V Novi Sloveniji podpiramo Predlog sprememb in dopolnitev Stvarnopravnega zakonika,
               ki ukinja institut zemljiškega dolga. Zemljiški dolg je bil v naše stvarno pravo
               uveden v leto 2002 z uveljavitvijo stvarnopravnega zakonika po vzoru nemškega prava.
               V našem pravnem redu ni nikoli prav zaživel. To dokazujejo podatki Združenja bank
               Slovenije. Od institutov zavarovanja terjatev s stvarno pravico na nepremičnini,
               čemur je zemljiški dolg dejansko namenjen, je bil v prvih 10 letih po njegovi
               uveljavitvi zemljiški dolg uporabljen le v 1 % do 2 %. Ves preostali delež zavarovanj
               zavzemajo hipoteke. Velik porast zemljiških dolgov pa je bilo zaznati po letu 2011,
               zlasti pa v prvem polletju letošnjega leta, ko je bilo ustanovljeno skoraj toliko
               zemljiških dolgov kot prej v osmih letih. Državni organi, davčna uprava, policija in
               tožilstvo, pa so začeli opozarjati na sume zlorabe tega instituta z namenom otežiti
               poplačilo terjatev upnikov in države in oteževanja izvajanja Zakona o odvzemu
               premoženja nezakonitega izvora. V časopisih smo brali, da so zemljiške dolgove na
               svojem premoženju ustanavljale znane osebnosti iz gospodarstva in politike, ki so
               sicer v kazenskih postopkih in je zelo evidenten namen, ki so ga zasledovali s tem.
               Predvideno pravno varstvo za takšne zlorabe se je v praksi izkazalo za neučinkovito.
               Zoper imetnika zemljiškega pisma je sicer teoretično mogoče pravno varstvo preko
               ničnostne ali izbrisne tožbe. Postopek pa je praktično nemogoče izvesti, saj je
               imetnik zemljiškega pisma anonimen in tožene stranke v takšnem postopku ni mogoče
               določiti. Ukinitev tega instituta je po prepričanju poslancev Nove Slovenije ustrezen
               ukrep, da se preprečijo njegove nadaljnje zlorabe. Problem pa ostajajo že obstoječi
               zemljiški dolgovi. V Novi Sloveniji pričakujemo, da bo Vlada v kratkem pripravila
               ustrezne zakonodajne podlage, ki bodo omogočile upnikom zlasti pa davčnemu organu
               učinkovito izterjavo dolgov od dolžnikov, ki so svoje premoženje že zavarovali na tak
               način.</p>
               <p>V zvezi z že obstoječimi zemljiškimi dolgovi pa moramo izpostaviti tudi področje
               odgovornosti notarjev. Notarji so osebe javnega zaupanja. Notarski zapis za
               ustanovitev zemljiškega dolga je bil predpisan kot varovalka za to, da se prepreči
               zloraba tega instituta za onemogočanje upnikov, zlasti v primerih, ko je upnik država
               zaradi neplačanih davkov in prispevkov. Žal pa ugotavljamo, da delujejo notarji
               večinoma kot podjetniki, ki opravijo naročeni posel in zanj dobro zaračunajo, ne da
               bi za svoje, lahko rečemo, nezakonito delo ali opustitve tudi kaj odgovarjali. Nadzor
               nad delom in odgovornostjo notarjev bo treba zaostriti.</p>
               <p>Kot že uvodoma rečeno, bomo poslanci Poslanske skupine Nove Slovenije zakon o
               spremembah in dopolnitvah Stvarnopravnega zakonika podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Pozitivna Slovenija in gospa Maša Kociper.</p>
            </sp>
            <sp who="SDZ6:KociperMaša">

               <speaker>MAŠA KOCIPER (PS PS):</speaker>

               <p>Spoštovane poslanke in poslanci, spoštovana državna sekretarka, lep pozdrav!</p>
               <p>V Pozitivni Sloveniji smo prepričani, da je bil institut zemljiškoknjižnega dolga, ki
               je bil uveden leta 2003, uveden v naš pravni sistem z najboljšimi nameni, to je z
               namenom poenostavitve zemljiškoknjižnega oziroma poslovanja s prometom z
               nepremičninami. Žal po nekaj letih uporabe tega instituta, kot so povedali že govorci
               pred nami, ugotavljamo zlasti zlorabe tega instituta in sorazmerno majhno uporabo
               tega instituta v bančnem sektorju. Banke, kot kažejo podatki, ki so jih prav tako
               navajali že kolegi iz Združenja bank, in druge statistike, še vedno v največjem delu
               za zavarovanje nepremičninskih poslov uporabljajo hipoteke, medtem ko se
               zemljiškoknjižni dolg uporablja samo v enem do dveh odstotkih zadev. Ne glede na
               povedano, v Pozitivni Sloveniji nismo naklonjeni nekim populističnim in hitrim
               načinom reševanja problemov z ukinitvijo posameznih v Evropi in svetu uveljavljenih
               institutov. Tudi pri problemu zemljiškoknjižnega dolga smo si v Pozitivni Sloveniji
               najprej želeli prizadevati v smeri iskanja rešitve, da se ta dolg ne bi mogel več
               zlorabiti in da bi se v zakonodajo vgradile varovalke v smislu vpisa v zemljiško
               knjigo in drugih načinov, ki bi zlorabe onemogočali. Žal zadnji podatki, s katerimi
               nas je seznanilo tudi ministrstvo, kažejo, da bi lahko tak postopek trajal predolgo
               in bi škoda, ki nastaja, bila težko popravljiva. Institut, za katerega sem malo prej
               povedala, da se praktično ni uporabljal in se je v 10 letih uporabil v 60 do 90
               primerih, se je v zadnjem času začel uporabljati v zelo velikem številu zadev. Po
               letu 2011 je bilo tako vpisanih že čez 2 tisoč zemljiških dolgov, v obdobju od
               avgusta letos pa do oktobra pa že kar 429. Spremembe tega instituta in spremembe
               Stvarnopravnega zakonika, ki bi takšne zlorabe onemogočile, bi šle v smeri, ki sem jo
               prej naštela, in se s tem zelo približale maksimalni hipoteki, kar po drugi strani
               pomeni, da bi imeli v Sloveniji dva zelo podobna instituta, kar prav tako ni
               smiselno. Problem pri zemljiškoknjižnem dolgu je namreč v tem, da imamo enostranski
               pravni posel, pri katerem lastnik nepremičnine preprosto gre k notarju in ustanovi
               zemljiški dolg za svojo nepremičnino. Ustanovi ga v obliki notarskega zapisa, pri tem
               pa notarju ni dolžan razkriti kakršnihkoli podatkov o tem, zakaj ga želi ustanoviti,
               niti ga notar o tem nima pravice spraševati. Notar v tej fazi torej nima možnosti
               preverjati, kaj je želja in namen nekoga, da je ustanovil zemljiškoknjižni dolg,
               seveda pa nikakor ne more tudi že vnaprej predvidevati, da je njegov namen
               izigravanje upnikov ali zaščita premoženja pred morebitnim odvzemom. To bi bilo možno
               le v nekaterih ekstremnih primerih, ko bi bilo nesorazmerje med zemljiškoknjižnim
               dolgom in višino nepremičnine res v nebo vpijoče.</p>
               <p>Drugi problem zemljiškoknjižnega dolga je ta, da je potem, ko pride do prenosa te
               listine na novega imetnika, kar pa se seveda ne zgodi pri notarju, novi imetnik tega
               pisma anonimen. In če je res prišlo do prenosa samo z namenom zlorabe, je
               izpodbijanje takšnega prenosa in takšnega akta s strani tistega, ki je upnik tega
               dolžnika, zelo, zelo zahtevno in gre za zelo dolgotrajne postopke. Na civilnem
               področju je to potrebno, kot je bilo to že povedano, narediti z izbrisno tožbo, na
               kazenskopravnem področju pa so potrebni zapleteni in dolgotrajni postopki tožilstva,
               za katere nekateri tožilci opravičujejo oziroma razlagajo v medijih, da bi lahko
               trajali tudi do petnajst let.</p>
               <p>Vse to so razlogi, da je po nekem političnem premisleku tudi v Pozitivni Sloveniji
               prišlo do spoznanja, da je smiselno zlorabe zajeziti in zaenkrat zemljiškoknjižni
               dolg ukiniti. Naj pri tem povem, da je za takšno odločitev soodgovorno tudi naše
               pravosodje, ki prepočasi odreagira na nekatere probleme. Seveda pa smo na Odboru za
               pravosodje pozvali Ministrstvo za pravosodje, da čim prej izpolni svojo obljubo, da
               že obstoječe zemljiške dolgove rešuje s spremembo Zakona o izvršbi in zavarovanju,
               kjer pa bodo sankcionirani tisti, ki so se tega instituta že poslužili in ga želeli
               zlorabiti. Ministrstvo je obljubilo, da bo ta zakon v proceduri najkasneje <gap n="..."/> <stage xml:id="Redna-18-2013-10-24.stage10">/ znak
               za konec razprave/</stage> <gap n="..."/></p>
               <p>Zakon bomo v Pozitivni Sloveniji podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Kociper.</p>
               <p>V imenu Slovenske demokratske stranke ima besedo gospod Jožef Jerovšek.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Spoštovana gospa predsedujoča, poslanke in poslanci, spoštovana državna
               sekretarka!</p>
               <p>Čeprav je bil institut zemljiškega dolga v slovenski pravni red uveden s spremembo
               Stvarnopravnega zakonika v letu 2002, in to po nemškem zgledu, se tega instituta do
               leta 2011 tako rekoč nismo zavedali. Uvedbi tega instituta namreč ni sledila ustrezna
               pravna praksa. Zato Zakonodajno-pravna služba v svojem mnenju ugotavlja, da bi
               zgledovanje po nemški pravni ureditvi narekovalo tudi zgledovanje pri zakonodajnih
               rešitvah in sodni praksi pri preprečevanju nedopustne uporabe zemljiškega dolga. Pri
               nas je žal v zadnjem času prišlo do nedopustnih zlorab tega stvarnopravnega
               instituta, posebej v zadnjih treh mesecih je zemljiški dolg postal zgolj sredstvo, ki
               upnikom otežuje poplačilo njihovih terjatev. Postal je pripomoček navidezno padlih
               tajkunov in menedžerjev. Zemljiški dolgovi niso bili ustanovljeni in izvršeni z
               dopustnim poslovnim namenom. Če se ob tem spomnimo samo imen, ki so bila v naših
               medijih objavljena, kdo se je poslužil tega instituta, in se spomnimo samo Boška
               Šrota, Bineta Kordeža, Zdenka Pavčka, Marka Jakliča, Dragana Tošića, vidimo, da preko
               teh oseb in imen pridemo do zanimivih koincidenc, kajti že od daleč se nepoučenemu
               zdi, da je to nek institut, ki je izum upravljavcev Factor banke oziroma Foruma 21.
               Te osebe se niso želele upreti pisanju zemljiških pisem in s tem njihovim zlorabam. S
               tem so oškodovali številne upnike, tudi Republiko Slovenijo oziroma otežili poplačilo
               terjatev upnikov in države ter s tem tudi onemogočili odvzem nezakonito pridobljenega
               premoženja.</p>
               <p>Glede na vse navedeno smo v Poslanski skupinil Slovenske demokratske stranke tako na
               matičnemu delovnemu telesu kot bomo tudi na današnji seji Državnega zbora predlog
               zakona podprli. V poslanski skupini tudi menimo, da je treba pri že ustanovljenih
               zemljiških dolgovih, ki gredo v milijone, ugotoviti, ali so bile za te vrednosti
               dolga oziroma premoženja plačane davčne obveznosti.</p>
               <p>Prav tako bomo v Slovenski demokratski stranki skrbno sledili sklepoma, ki smo ju
               tudi podprli na odboru, in sicer da Vlada v roku dveh mesecev vloži zakonske rešitve,
               s katerimi bo mogoče preprečiti zlorabe instituta zemljiškega dolga v tistih
               primerih, ko je ta že ustanovljen, ter da Vlada v roku enega meseca v zakonodajni
               postopek vloži novelo zakona o odvzemu premoženja nezakonitega izvora. Če se to ne bi
               zgodilo, potem ne bi naredili nič, potem bodo vsi, ki se tega inštituta poslužujejo,
               na varnem in bi bila ta epizoda zgolj propagandni manever.</p>
               <p>Kot pravimo, podpiramo to in Vlada naj svoj del naloge izpolni čim prej. Hvala
               lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Jerovšek.</p>
               <p>Gospod Mirko Brulc v imenu Poslanske skupine Socialnih demokratov.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani!</p>
               <p>Od leta 2002, ko je bil sprejet Stvarnopravni zakonik, se o novem pravnem institutu,
               zemljiškoknjižnem dolgu, ni nikoli toliko pisalo, kot se o njem piše zadnje leto. Žal
               negativno. Zemljiški dolg se od izvajanja zakona v praksi praktično ni uporabljal.
               Morda le v nekaj deset primerih na leto. V zadnjih dveh letih pa je uporaba tega
               instituta v porastu. Gre tako rekoč za množično rabo zemljiškega dolga. Predvsem gre
               za zlorabo tega – podatek, ki ga je predlagatelj navedel v predlogu zakona, gre za
               730 primerov v letu 2012, v letošnjem letu pa že presegamo številko tisoč 400.</p>
               <p>Ta institut se uporablja oziroma izrablja predvsem za zaščito lastnine tistih
               posameznikov, zoper katere je sprožen civilni ali kazenski postopek. Nekateri
               posamezniki pa se tega instituta poslužujejo predvsem iz preventivnih razlogov. Morda
               so ocenili, da bi zaradi preteklih ravnanj lahko bil tudi zoper njih sprožen
               postopek, zaradi katerega bi jim lahko bila odvzeta lastnina. Ne predlagatelj in ne
               zakonodajalec leta 2001 in 2002, ko je ta pravni institut bil umeščen v naš pravni
               red, si zagotovo nista predstavljala, da bo zemljiški dolg omogočal izigravanje
               upnikov in izmikanje odvzemu nezakonito pridobljenih premoženjskih koristi.</p>
               <p>V razmislek in morda res tudi preveč poenostavljeno, ampak vseeno. Zemljiški dolg je
               enostranski pravni posel in mora biti sestavljen v obliki notarskega zapisa. Notarski
               zapis pa mora vsebovati ime ustanovitelja, zemljiškoknjižno označbo, obremenjene
               nepremičnine in višino ter pogoje zapadlosti zneska. Tako pravi Stvarnopravni
               zakonik. Notarske zapise pravnih poslov o ustanovitvi hipoteke iz zemljiškega dolga
               na nepremičninah sestavi notar, ki ima sedež notarske pisarne na območju okrajnega
               sodišča, kjer nepremičnina leži. Če je predmet obremenitve s hipoteko ali zemljiškim
               dolgom več nepremičnin, je pristojen notar s sedežem pisarne na območju tistega
               okrajnega sodišča, kjer leži glavna nepremičnina. Tako pa navaja Zakon o notariatu.
               Menim, da bi ob navedenem lahko o velikem porastu rabe tega pravnega instituta nekdo
               moral opozoriti na ta pojav. Iz tega izhajam, da bi izvajalci in uporabniki zakonov
               morali na to pravočasno opozoriti ustrezne institucije in skupaj pregledati, ali se z
               obstoječo zakonodajo lahko prepreči nadaljnja raba oziroma zloraba zemljiškega
               dolga.</p>
               <p>V Poslanski skupini Socialnih demokratov bomo predlog zakona, ki ukinja
               zemljiškoknjižni dolg, podprli. Se pa tudi zavedamo, da z uveljavitvijo obravnavanega
               zakona ne bomo rešili tistih tisoč 400 že vpisanih zemljiških dolgov. Od ministrstva
               oziroma od Vlade pa pričakujemo, da čim prej v Državni zbor prinese predlog zakona, s
               katerim se bo poseglo tudi v že ustanovljene zemljiške dolgove in se jih ustrezno
               sankcioniralo ali pa vsaj preprečilo zlorabo le-teh. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Brulc.</p>
               <p>V imenu Poslanske skupine Državljanska lista ima besedo gospod Rihard Braniselj.</p>
            </sp>
            <sp who="SDZ6:BraniseljRihard">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Da nadaljujem tam, kjer sem prej končal. Če gremo gledat Poslovnik Državnega zbora iz
               leta 202, ko je bil Stvarnopravni zakonik pravzaprav v pripravi in sprejeman, lahko
               ugotovimo, da institut, ki je bil na novo uvajan, zemljiški dolg, skoraj ni besedice
               obrazložitve, zakaj ta institut uvajamo. Jaz ne bi ugibal, da je bil ta institut
               zanalašč uvrščen ravno zaradi tega, da bo omogočil zlorabe, vendar pa trdim, da je
               bil ta institut prehitro in prenaivno pravzaprav uvrščen v pravni red Republike
               Slovenije. Če bi šli zdaj ta trenutek prognozirat, kakšna je pot pravnega varstva
               oziroma izpodbijanja pravnega posla upnika, ki se čuti ogoljufanega, ker ne more
               poplačati svoje terjatve, ki je lahko fizična oseba, firma ali davčna uprava, kako
               priti do tega izpodbijanja in do dokončne anulacije tega zemljiškega dolga,
               zemljiškega pisma, je to praktično misija nemogoče. Tudi do 10 let sodnih poti bi
               potrebovali, da bi prišli do končnega izida, če bi bil ta sploh uspešen. Da ne
               govorim o tem, da bi moral upnik pri tem izpodbijanju pravzaprav sfinancirati
               kompleten izvršilni postopek, kompletne cenitve, in ko bi ugotovil po petih letih,
               kdo je imetnik zemljiškega pisma, tudi izpodbijati pravni posel, če ne bi ta stvar že
               zastarala, financirati sodno takso, ki bi bila nekaj deset tisoč evrov in potem v
               negotovih sodnih postopkih to tudi izvesti. Praktično gre skoraj za misijo nemogoče,
               zato je nujno potrebno, da se ta stvar pravzaprav za naprej onemogoči. Za nazaj pa je
               že državna sekretarka omenila, da na Ministrstvu za pravosodje intenzivno
               pripravljajo zakonodajo, ki bo olajšala izvršbo in olajšala pravzaprav izpodbijanje
               pravnih poslov. Zakaj je pravzaprav simbolično in nujno potrebno, da institut
               zemljiškega dolga pravzaprav vržemo ven iz našega pravnega reda? Mi smo danes, ga
               bomo, upam, sprejeli, zakon o davčnem postopku, kjer uvajamo obdavčitev premoženja
               neznanega izvora. Tudi s tega naslova bo verjetno v tej državi cela vrsta davčnih
               dolžnikov, ki so prišli do premoženja na sporen način, in bo pravzaprav država, Durs
               preko davčne izvršbe želel dobiti ta sredstva nazaj v proračun. In če bomo omogočali
               v takih primerih, da se premoženje skriva, zaščiti z davčnim zemljiškim pismom, potem
               nismo naredili nič. Da ne govorim o problemih odvzema nezakonito pridobljenega
               premoženja v kazenskem pravu, odvzema protipravne premoženjske koristi in pa seveda
               odškodninske odgovornosti. Odškodninska odgovornost uprav in nadzornih svetov
               gospodarskih družb – in kar je posebej pomembno in kar bo aktualno, odškodninska
               odgovornost uprav in nadzornih svetov bank, državnih bank. Minister za notranje
               zadeve je na tiskovni konferenci skupaj z direktorjem Policije povedal, da je cela
               vrsta kazenskih ovadb za gospodarski kriminal vložena. Vse te kazenske ovadbe bodo
               verjetno v določenem delu pripeljale do procesov, do kazenskih procesov in do nekih
               odškodninskih in kazenskih odgovornosti, kjer bo ponovno država tista, kjer bo nujno
               treba povrniti povzročeno škodo državnemu proračunu.</p>
               <p>Jaz močno upam, da bomo danes ta zakon izglasovali. Za naprej je pa cela vrsta drugih
               pravnih institutov, pravnih poslov, ki znajo biti sporni, vendar ne tako sporni, kot
               je zemljiški dolg. Jaz bi omenil samo zaznambo vrstnega reda za pridobitev lastninske
               pravice, ki je trenutno v 68. členu Zakona o zemljiški knjigi. Tudi to je institut,
               ki ga bo treba prevetriti, in tudi to je institut, ki omogoča zlorabe. Zato tudi
               pričakujem od Ministrstva za pravosodje, da bodo tudi to prevetrili in po potrebi
               predlagali ustrezno zakonodajo.</p>
               <p>Državljanska lista bo zakon podprla. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Braniselj.</p>
               <p>Še gospa Jasmina Opec v imenu Poslanske skupine Slovenske ljudske stranke.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala za besedo. Lepo pozdravljeni vsi skupaj!</p>
               <p>Pravo bi moralo v osnovi skrbeti za pravičnost in zato naj bi zaščitilo šibkejše
               napram močnejšim, vendar se vse pogosteje dogaja ravno obratno. Pravo vse bolj
               postaja legalno orodje za uresničevanje lastnih interesov, ne glede na ceno in ne
               glede na vse druge posledice. Žal se je v naši državi povsem enako zgodilo z
               institutom zemljiškega dolga. Gotovo je bil institut zemljiškega dolga ustanovljen za
               druge namene, ne pa za zaščito nezakonito pridobljenega premoženja in za izmikanje
               roki pravice. Gotovo ni bil ustanovljen zato, da si nekateri menedžerji, ki so v
               preiskavah zaradi zlorab ali so bile vložene tožbe proti njim, na svoje premoženje,
               hiše, stanovanja, pravočasno vknjižijo zemljiške dolgove, s čimer zaščitijo svoje
               premoženje ne samo pred upniki, ampak tudi pred organi pregona. Zato v Poslanski
               skupini Slovenske ljudske stranke podpiramo predlog, da se ta institut spremeni tako,
               da ga ne bo moč več zlorabljati. Vendar pa v predlagani ureditvi opozarjamo na
               pomembno odprto vprašanje. Z ukinitvijo instituta zemljiškega dolga ne bomo rešili
               bistvenega, kar bi morali v naši državi narediti – odpraviti že obstoječe zlorabe
               zemljiškega dolga in popraviti krivice vsem izigranim upnikom in delavcem. Glede na
               problematiko zlorabe tega instituta bi pričakovali, da bi ministrstvo samo hitreje
               ukrepalo in poslalo v postopek nek predlog, ki bi bolj celovito in v skladu z ustavo
               urejal to področje, vendar se dolgo ni zgodilo nič. Še več. Kljub pozivom državnih
               tožilcev že na začetku tega leta, naj ministrstvo pripravi ustrezne rešitve tudi na
               področju že obstoječih zlorab tega instituta, se ni premaknilo nič. Zlorabe
               zemljiškega dolga so se dogajale naprej, okoriščanje na račun upnikov in delavcev je
               postalo vsakdanja praksa. Zlasti ko gre za izigravanje zakonskih določb, bi morala
               ministrstva hipoma pripraviti ustrezne rešitve, namesto da se vsi sprašujemo, ali ne
               vedo, ne morejo, nočejo ali ne smejo ničesar storiti.</p>
               <p>Resnično upam, da tokratna zaveza koalicije tudi v obliki sklepov, ki jih je sprejel
               matični odbor, da ministrstvo v kratkem pripravi rešitve tudi za že obstoječe zlorabe
               zemljiškega dolga, obrodi sadove in ne bo ostalo samo pri praznih obljubah.</p>
               <p>Zamujenega je bilo že zelo veliko, zato poslanci Slovenske ljudske stranke kljub
               odprtemu vprašanju, ki ostaja, in kljub temu, da ne gre za celovito rešitev, predlogu
               zakona ne bomo nasprotovali. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa tudi gospe Opec.</p>
               <p>S tem smo končali predstavitev stališč poslanskih skupin. Ker k predlogu zakona
               matično delovno telo ni sprejelo nobenega amandmaja, amandmajev tudi na seji zbora ni
               možno vlagati.</p>
               <p>S tem zaključujemo drugo obravnavo predloga zakona. Odločanje o predlogu zakona bomo
               v skladu s časovnim potekom seje zbora opravili danes v okviru glasovanj, pol ure po
               prekinjeni 11. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O NOTARIATU PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev dajem besedo gospe državni sekretarki Tini Brecelj.</p>
            </sp>
            <sp who="SDZ6:BreceljTina">

               <speaker>TINA BRECELJ:</speaker>

               <p>Lepa hvala za besedo.</p>
               <p>Republika Slovenija mora v skladu s sodbami sodišča Evropske unije čim prej odpraviti
               pogoj vzajemnosti pri dostopu do poklica notarja za državljane držav članic Evropske
               unije, EGS in Švicarske konfederacije, saj pomeni veljavna ureditev v Zakonu o
               notariatu diskriminacijo na podlagi državljanstva, ki je v skladu s Pogodbo o
               delovanju Evropske unije prepovedana. Pred vami je torej manjša novela področja
               notariata.</p>
               <p>Republika Slovenija, če povem še nekaj več, je bila s strani Evropske komisije 11.
               aprila letos ponovno opozorjena k poročanju, ali smo pogoj državljanstva pri
               opravljanju notarskega poklica že odpravili. Prav tako je potrebno vedeti, da je
               Republika Slovenija v pristopnem procesu Organizaciji za gospodarsko sodelovanje in
               razvoj sprejela zavezo, da bo v skladu s svojimi pristojnostmi prilagodila zakonodajo
               tako, da pogoja vzajemnosti ne bo uporabljala za državljane držav članic OECD. Ker so
               določila veljavnega zakona o notariatu v nasprotju s temeljnimi načeli in principi
               Organizacije za gospodarsko sodelovanje in razvoj je treba takšno diskriminacijo na
               podlagi državljanska odpraviti tudi za vse države članice te organizacije. Predlagana
               ureditev pa, in to je treba poudariti, ne velja za državljane tretjih držav, zanje
               ostanejo pogoji, ki so določeni v veljavnem Zakonu o notariatu nespremenjeni. Opisano
               je bistveni cilj, ki ga novela zasleduje. Poleg navedena pa se s predlogom zakona
               usklajuje dosedanja določba o pridobljeni izobrazbi z veljavno ureditvijo
               visokošolske izobrazbe, konkretneje z Zakonom o visokem šolstvu ter z Zakonom o
               vrednotenju in priznavanju izobraževanja. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa državni sekretarki.</p>
               <p>Predlog zakona je obravnaval Odbor za pravosodje kot matično delovno telo.</p>
               <p>Besedo dajem predsedniku mag. Branku Grimsu.</p>
            </sp>
            <sp who="SDZ6:GrimsBranko">

               <speaker>MAG. BRANKO GIRMS (PS SDS):</speaker>

               <p>Spoštovani, še enkrat lep pozdrav v imenu Odbora za pravosodje, ki je na 14. seji 8.
               oktobra 2013 obravnaval tudi Predlog zakona o spremembah Zakona o notariatu.</p>
               <p>V postopku je predstavnica predlagatelja, državna sekretarka opozorila, da gre za
               uskladitev z ureditvijo oziroma zahtevami Evropske unije. Predstavnica
               Zakonodajno-pravne službe pa je povedala, da z vidika svojih nalog nimajo posebnih
               pripomb.</p>
               <p>Večina razprave je potekala predvsem o enem amandmaju, ki ga je dr. László Göncz v
               imenu skupnosti vložil k temu zakonu, in sicer se dotika zahteve, da bi na območjih,
               kjer živijo predstavniki narodnih skupnosti, moral notar obvezno obvladati tudi
               njihov jezik.</p>
               <p>Predstavnica predlagatelja, torej državna sekretarka je temu amandmaju nasprotovala z
               utemeljitvijo, da je že sedanja ureditev v zakonu ustavno ustrezna in opozorila na
               možnost, da bi v primeru, da bi bil sprejet, prišlo lahko do pomanjkanja tistih, ki
               bi izpolnjevali pogoje za opravljanje notarskih storitev, kar pomeni da bi bil dostop
               do teh storitev otežen.</p>
               <p>Na koncu je za amandma poleg predstavnikov italijanske in madžarske narodne skupnosti
               glasovala opozicija, koalicija pa proti in torej amandma ni bil sprejet. Potem pa je
               odbor v skladu z 128. členom Poslovnika Državnega zbora glasoval o vseh členih
               predloga skupaj in jih sprejel.</p>
               <p>Odbor torej predlaga Državnemu zboru, da Predlog zakona o spremembah Zakona o
               notariatu sprejme v predloženem besedilu.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Grims.</p>
               <p>Sledi predstavitev stališč poslanskih skupin.</p>
               <p>Prva je na vrsti gospa Ljudmila Novak v imenu Poslanske skupine Nova Slovenija.</p>
            </sp>
            <sp who="SDZ6:NovakLjudmila">

               <speaker>LJUDMILA NOVAK (PS NSi):</speaker>

               <p>Naj že uvodoma pojasnim, da bomo poslanci Poslanske skupine Nove Slovenije podprli
               spremembe in dopolnitve Zakona o notariatu, ki ga obravnavamo danes, z nekaterimi
               pripombami, ki bodo predstavljene v nadaljevanju stališča.</p>
               <p>Predlagane rešitve zagotavljajo enakopraven dostop do opravljanja notarskega poklica
               vsem državljanom držav Evropske unije, Švicarske konfederacije, Evropskega
               gospodarskega prostora in OECD. Izenačujejo se možnosti teh državljanov z državljani
               Republike Slovenije glede dostopa do poklica notarja. Navedena novela Zakona o
               notariatu pomeni uskladitev s sodbo sodišča Evropske unije, ki je presodilo, da
               notarski poklic ni povezan z izvajanjem javne oblasti v smislu prvega odstavka 45.
               člena pogodbe EU oziroma sedaj 51. člena pogodbe o delovanju EU. Notarji namreč
               opravljajo večinoma dejavnost potrjevanja, ki ni v neposredni zvezi z izvajanjem
               oblasti. Zato omejevanje dostopa do notarskega poklica na podlagi pogoja
               državljanstva ni utemeljen.</p>
               <p>V Novi Sloveniji nismo naklonjeni stalnemu spreminjanju zakonodaje, saj tak način
               otežuje njeno izvajanje. Če pa so posegi v zakon res potrebni, naj se z eno novelo
               zaobsežejo vse potrebne spremembe. Minister za pravosodje je že pred enim letom
               napovedal zakonodajne spremembe na področju notariata in posebej izpostavil odpravo
               sistema numerus clausus. To je omejevanja števila notarskih mest. Takrat je bil
               minister še član prejšnje vlade in ta njegov predlog smo pozdravili. Zato smo v Novi
               Sloveniji pričakovali, da bo v tej noveli zakona zaobsežena prav ta novost, ki je po
               našem mnenju zares nujna in potrebna. Številne evropske države nimajo omejenega
               števila notarskih mest, in s to spremembo bi se približali ureditvi primerljivih
               držav članic Evropske unije. Vsak, ki izpolnjuje zakonske pogoje za imenovanje na
               notarsko mesto, lahko postane notar. In kar je pomembneje, med notarji bi ustvarili
               konkurenco, ki je potrebna, da se zagotavlja višja kakovost storitev in tudi nižje
               cene. Po prepričanju Nove Slovenije so storitve notarjev v Sloveniji bistveno
               predrage in precenjene. Kljub temu da so se cene nekaterih njihovih storitev že
               znižale. Poleg tega pridobivajo notarji dodatne pristojnosti. Zadnja taka novost je
               notarska prodaja nepremičnin, zavarovanih s hipoteko na podlagi neposredno
               izvršljivega notarskega zapisa. Ti postopki bodo zahtevni, obsežni in tudi dragi.
               Številni notarji pa so že sedaj preobremenjeni. Ohranjanje sistema omejenega števila
               notarjev je nasprotno ciljem, ki jih zasleduje Vlada z novelo Zakona o finančnih
               zavarovanjih, to je krajše postopke.</p>
               <p>V Novi Sloveniji pričakujemo, da bodo v kratkem v parlamentarno proceduro vložene
               spremembe in dopolnitve Zakona o notariatu v smeri, ki jo je minister že prej sam
               napovedal.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Novak.</p>
               <p>Dr. LászlóGöncz v imenu Poslanske skupine italijanske in madžarske narodne
               skupnosti.</p>
            </sp>
            <sp who="SDZ6:GönczLászló">

               <speaker>DR. LÁSZLÓ GÖNCZ (NS):</speaker>

               <p>Hvala lepa za besedo, gospa podpredsednica. Spoštovana gospa državna sekretarka,
               kolegice in kolegi!</p>
               <p>Uvodoma naj izrazim obžalovanje, da predlagane spremembe zakona, ki jo glede vsebine,
               ki jo je predstavila gospa državna sekretarka, podpiram, iz načelnih razlogov ne bom
               mogel podpreti, ker v Državnem zboru danes zamujamo priložnosti, da v duhu slovenske
               ustave in zakonodaje primerno uredimo tudi vprašanje pogojev zasedbe delovnega mesta
               notarjev na narodnostno mešanem območju. V Poslanski skupini italijanske in madžarske
               narodne skupnosti obžalujemo, da predlagatelj zakona in večina v matičnem delovnem
               telesu niso prepoznali pomena našega amandmaja k odprtemu členu zakona o spremembah
               Zakona o notariatu. Ker je v bližnji preteklosti na tem področju prihajalo do
               konkretnih težav in smo se tudi v preteklih mescih pogovarjali o možnosti omenjene
               nadgradnje zakona, smo legitimno vložili amandma v dobri veri, da se tudi ta
               pravnoformalna vrzel preseka. Amandma se je glasil, ker je samo en stavek, tako, da v
               7. točki omenjenega 8. člena se besedilo nadgradi tako, da na območju, kjer živita
               italijanska ali madžarska narodna skupnost, poleg slovenskega jezika obvlada notar
               tudi ta dva jezika. Kot utemeljitev upravičenosti našega amandmaja naj poudarim, da
               javno in uradno rabo italijanskega oziroma madžarskega jezika na narodnostno mešanem
               območju v prvi vrsti določa 11. člen Ustave. To pravico pa je mogoče povezati s 64.,
               5. in 62. členom Ustave in jo najdemo tudi v osamosvojitvenih aktih z zakonoma o
               ratifikaciji evropske listine o regionalnih ali manjšinskih jezikih in okvirni
               konvenciji za varstvo manjšin, v posebnem statutu k londonskemu sporazumu in v drugih
               zakonskih aktih o rabi jezika. Ker je notariat javna služba, kar nedvoumno določa
               tudi 1. člen Zakona o notariatu, bi ta pogoj moral veljati tudi za notarje. Zaradi
               občutljivosti nekaterih osebnih in drugih primerov v okviru notarske službe je
               reševanje zadev s prevajanjem lahko zgolj izjemni primer, nikakor pa pravilo, kot so
               to nekateri razlagali. Ne bi smelo biti vprašljivo, da bi morali notarji za zasedbo
               delovnega mesta na narodnostno mešanih območjih izpolnjevati tudi pogoj znanja
               italijanščine oziroma madžarščine. Protiargument, da bi lahko prišlo do situacije, ko
               ne bi imeli primernega kandidata, ki obvlada tudi jezik avtohtonih narodnih
               skupnosti, po našem mnenju ne sme biti razlog, da se v področni zakonodaji zmanjšuje
               ustavna raven pravic avtohtonih narodnih skupnosti. Za pomanjkanje kadrov, kar žal
               beležimo, verjetno ni kriv posameznik niti narodna skupnost, zato tovrstne razlage
               vsebinsko ne zdržijo. Interpretacija, da bi s predlaganim pogojem v amandmaju kršili
               pravico do svobodne gospodarske pobude, ker se osebe, ki sicer izpolnjujejo ostale
               pogoje za opravljanje notarske funkcije, zaradi morebitnega neizpolnjevanja tega
               pogoja ne bi mogle zaposliti, preprosto negira osnovna načela dvojezičnosti in
               dvojezičnega poslovanja na narodnostno mešanem območju. Takšna razlaga ni v duhu
               zaščite pravic narodnih skupnosti, ki je v Sloveniji sicer na zelo visoki ravni.
               Bistvo doslednega dvojezičnega poslovanja bi bilo prav v tem, da tisti, ki se odloča
               za delovno mesto na tem območju, zadosti tudi temu pogoju. Za to območje veljajo
               specifike, ki so zgodovinsko pogojene in ustavno primerno urejene. V nasprotnem
               primeru celotni model dvojezičnosti in multikulturnosti, ki velja seveda zgolj za
               konkretno določeno območje v državi oziroma za dve območji, na Primorskem in pa v
               Prekmurju, je dejansko negiran. Po takih primerih se bodo lahko začeli upravičeno
               spraševati tudi drugi javni uslužbenci, zakaj oni morajo zadostiti tovrstnim pogojem.
               Zelo nam je žal, da pri tem vprašanju ni bilo razumevanja niti konsenza, ampak kljub
               vsemu pričakujem, da pristojno ministrstvo, ki je mimogrede pravosodno, in pri tem
               dvakrat poudarjam, pravosodno, pri takih vprašanjih v najkrajšem možnem času poišče
               rešitev za popravo po naši presoji nedvoumno narejene napake oziroma delno tudi
               krivice. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, dr. Göncz.</p>
               <p>Poslanska skupina Pozitivna Slovenija, katere stališče bo predstavil gospod Jerič.
            </p>
            </sp>
            <sp who="SDZ6:JeričAljoša">

               <speaker>ALJOŠA JERIČ (PS PS):</speaker>

               <p>Hvala lepa za besedo. Spoštovane, spoštovani!</p>
               <p>Predlog zakona o spremembah Zakona o notariatu je posledica sodbe sodišča Evropske
               unije, skladno s katerim mora Republika Slovenija čim prej odpraviti pogoje
               vzajemnosti pri dostopu do poklica notarja za državljane držav članic EU, EGS in
               Švicarske konfederacije. Trenutno veljavni zakon o notariatu omogoča tujim
               državljanom dostop do poklica notarja le pod pogojem vzajemnosti, takšna ureditev pa
               po mnenju sodišča EU pomeni diskriminacijo na podlagi državljanstva, ki pa je s
               pogodbo delovanja Evropske unije prepovedana. Aprila letos je bila Slovenija tako s
               strani Evropske komisije ponovno opozorjena, da je treba čim prej sprejeti novelo
               zakona, s katero se bo pogoj vzajemnosti odpravil. Na seji odbora smo obravnavali
               tudi predlog amandmaja, ki ga je vložila Poslanska skupina italijanske in madžarske
               narodne skupnosti. Z amandmajem je bilo predlagano, da se med pogoj za imenovanje za
               notarja poleg pogoja, da aktivno obvlada slovenski jezik, doda še pogoj, da mora na
               območjih, na katerih živita italijanska ali madžarska narodna skupnost, kandidat
               aktivno obvladati tudi italijanski oziroma madžarski jezik.</p>
               <p>V Pozitivni Sloveniji takšne rešitve nismo mogli podpreti iz dveh razlogov. Prvič,
               ker menimo, da je trenutna ureditev ustavno ustrezna, saj Zakon o notariatu v 13.
               členu določa, da na območjih, kjer je uradni jezik tudi italijanščina oziroma
               madžarščina, notar sestavlja notarske listine, če stranka uporablja italijanski ali
               madžarski jezik, v obeh uradnih jezikih. Če stranke oziroma drugi udeleženci pri
               sestavljanju takšne listine ne razumejo jezika, v katerem je listina sestavljena, pa
               mora listina vsebovati klavzulo, da jim je bila njena vsebina v celoti prevedena.
               Prevaja notar ali na zahtevo stranke sodni tolmač. Drugič, ker menimo, da bi tako
               strog pogoj lahko pripeljal do situacije, ko na posameznem območju takšnega notarja
               sploh ne bi bilo, kot vemo, pa je država dolžna zagotavljati tovrstne storitve
               občanom.</p>
               <p>Predlog zakona o spremembah Zakona o notariatu bomo v Pozitivni Sloveniji podprli.
               Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Eva Irgl v imenu Slovenske demokratske stranke, izvolite.</p>
            </sp>
            <sp who="SDZ6:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci, spoštovana
               državna sekretarka!</p>
               <p>Pred nami je torej novela Zakona o notariatu, ki je posledica sodbe sodišča Evropske
               unije, s katerim je sodišče odločilo, da je treba odpraviti pogoj pravne in dejanske
               vzajemnosti, ki je pogoj za opravljanje notarskega poklica za državljane držav članic
               Evropske unije, Evropskega gospodarskega prostora, Švicarske konfederacije in
               Organizacije za gospodarsko sodelovanje in razvoj. Novela prav tako sledi uskladitvi
               z reformo visokošolskega izobraževanja, ki temelji na bolonjski deklaraciji.</p>
               <p>V Poslanski skupini Slovenske demokratske stranke smo v okviru razprave na Odboru za
               pravosodje prisluhili tudi opozorilu predstavnika narodne skupnosti, gospodu Lászlu
               Gönczu, ki je povedal, da bi moral biti na območjih italijanske in madžarske narodne
               skupnosti pogoj za opravljanje notarskega poklica tudi znanje madžarskega oziroma
               italijanskega jezika, saj gre za javno službo. Prav tako smo prisluhnili tudi mnenju
               predstavnice predlagatelja novele zakona o notariatu in menimo, da bi Vlada Republike
               Slovenije morala podrobneje proučiti navedeno vprašanje in morda v nadaljevanju ali
               enkrat v prihodnje predlagati tudi ustrezne rešitve.</p>
               <p>V Slovenski demokratski stranki smo mnenja, da bi moral notar kot oseba javnega
               zaupanja in kot nepristranski pravni svetovalec z vso dolžno skrbnostjo vestno in
               pošteno vsem udeležencem posameznega pravnega posla svetovati pravilno pot in
               zagotoviti pravno varnost. Na področju opravljanja notarske službe smo bili žal
               nemalokrat priča, da odgovornost notarjev ni bila zagotovljena v zadostni meri.
               Pomanjkanje odgovornosti je marsikje pripeljalo do površnosti in napak. Spomnimo se
               na primer nekaterih primerov oderuških posojilnih pogodb, ki bi jih morali notarji
               zaznati ter stranke tudi nanje opozoriti. Opozoriti bi morali na neustrezna in
               škodljiva določila, pa ne le v primerih kot sta Orion in Zbiljski gaj, v katerih so
               bili nekateri posojilojemalci bili potisnjeni na rob preživetja.</p>
               <p>V Poslanski skupini Slovenske demokratske stranke bomo predlog zakona podprli.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Mirko Brulc ima besdo v imenu Poslanske skupine Socialnih demokratov.</p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Hvala lepa.</p>
               <p>S predlagano novelo Zakona o notariatu sledimo sodbam sodišča Evropske unije glede
               diskriminacije na podlagi državljanstva. Obenem pa sledimo tudi dani zavezi republike
               Slovenije Organizaciji za gospodarsko sodelovanje in razvoj. Republika Slovenija se
               je namreč zavezala, da pogoja vzajemnosti ne bo uporabljala za državljane držav
               članic OECD. Če na kratko povzamem vsebino novele zakona, gre torej za spremembo
               oziroma za dopolnitve 8. člena Zakona o notariatu, v katerem so navedeni pogoji, ki
               jih mora kandidat za zasedbo notarskega mesta izpolnjevati. Dopolnjuje se prva točka
               8. člena, in sicer tako, da bo lahko notarsko mesto poleg slovenskega državljana
               zasedel tudi državljan držav članic EU, Evropskega gospodarskega prostora, državljan
               Švicarske konfederacije ali pa državljan države članice Organizacije za gospodarsko
               sodelovanje in razvoj. V 3. točki istega člena pa se besedilo enega od pogojev
               usklajuje z zakonodajo, ki ureja področje visokega šolstva ter vrednotenja in
               priznavanja izobraževanja. Nanaša se na poimenovanje nazivov, pridobljenih v
               Sloveniji in v tujini po končanem študiju prava oziroma primerljivega izobraževanja s
               področja prava. Ne glede na to, kdo bo notar ali od kod bo prihajal, od notarja
               pričakujemo, da bo deloval v skladu z zakoni in pravili ter sledil temeljnemu načelu,
               to je, da je notar oseba javnega zaupanja.</p>
               <p>Poslanke in poslanci Poslanske skupine Socialnih demokratov bomo novelo zakona
               podprli. Hvala.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Brulc.</p>
               <p>Poslanka skupina Slvoenske ljudske stranke in gospa Jasmina Opec.</p>
            </sp>
            <sp who="SDZ6:OpecJasmina">

               <speaker>JASMINA OPEC (PS SLS):</speaker>

               <p>Hvala za besedo.</p>
               <p>V Poslanski skupini Slovenske ljudske stranke ugotavljamo, da je zakon, ki je pred
               nami, spet eden od zakonov, ki prinaša nedodelane rešitve, saj namesto vseh potrebnih
               členov spreminja na hitro samo nekaj določb. Spet moramo poslanci na hitro odločati o
               slabih predlogih pod izgovorom pritiska Evrope oziroma implementacije direktiv, kot
               se dogaja s pomembni zakoni na dnevnem redu te seje v kar nekaj primerih.</p>
               <p>V Poslanski skupini Slovenske ljudske stranke se zato sprašujemo, ali ne bi bilo bolj
               modro zakon zavrniti in pripraviti celovite rešitve v vseh potrebnih členih, saj
               prepogosto spreminjanje istih zakonov in še celo z nepopolnimi hitrimi rešitvami
               vnaša samo zmedo v pozitivno zakonodajo, sploh če se pripravlja novela, ki bo
               celovito urejala tudi področje notarskega dela. Zakon po vsebinski plati prinaša le
               odpravo pogoja pravne in dejanske vzajemnosti kot pogoja za opravljanje notarskega
               poklica za državljane držav članic Evropske unije, Evropskega gospodarskega prostora,
               Švicarske konfederacije in organizacije za gospodarsko sodelovanje in razvoj ter
               manjšo korekcijo glede poimenovanja nazivov zaradi uskladitve z reformo slovenskega
               visokošolskega izobraževanja na podlagi bolonjske deklaracije.</p>
               <p>Ker gre za spremembo, ki se v pretežni meri navezuje na sodbo sodišča EU, poslanci
               Slovenske ljudske stranke ne bomo nasprotovali noveli zakona, pričakujemo pa, da
               ministrstvo v skladu z napovedmi čim prej predstavi poslancem celovito novelo Zakona
               o notariatu, ki se napoveduje že kar nekaj časa. Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Opec.</p>
               <p>Poslanska skupina Demokratične stranke upokojencev Slovenije in gospa Marjana Kotnik
               Poropat.</p>
            </sp>
            <sp who="SDZ6:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo. Spoštovane in spoštovani!</p>
               <p>Poslanke in poslanca Poslanske skupine DeSUS bomo Predlog zakona o spremembah in
               dopolnitvah Zakona o notariatu podprli. Predlog te kratke novele vsebuje dve
               spremembi. Prva vsebinska sprememba Zakona o notariatu se nanaša na uskladitev našega
               pravnega reda s pravom Evropske unije, in sicer gre za uresničevanje načela
               vzajemnosti pri dostopu do poklica notarja. V tem delu spremembe sledijo sodbi
               sodišča Evropske unije, tako da se odpravlja pogoj vzajemnosti pri dostopu do poklica
               notarja za državljane držav članic Evropske unije, Evropske gospodarske skupnosti in
               Švicarske konfederacije ter držav članic Organizacije za gospodarsko sodelovanje in
               razvoj. Črta se pogojevanje izključno slovenskega državljanstva za opravljanje
               notarskega poklica v Republiki Slovenji. Glede tega je bila Slovenija že decembra
               2011 pozvana, naj sporoči ukrepe ali vsaj roke za sprejetje te spremembe.</p>
               <p>Druga predlagana sprememba je posledica uskladitve z zakonodajo, ki ureja
               visokošolsko izobraževanje ter vrednotenje in priznavanje izobraževanj, pridobljenih
               v tujini.Hvala lepa.</p>
            </sp>
            <sp who="SDZ6:TomcRomana">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Marjana Kotnik Poropat.</p>
               <p>S tem smo končali tudi s predstavitvijo stališč poslanskih skupin. Ker k predlogu
               zakona matično delovno telo ni sprejelo nobenega amandmaja, amandmajev na seji
               Državnega zbora ni mogoče vlagati. Zato zaključujemo z drugo obravnavo predloga.
               Odločanje o predlogu pa bomo v skladu s časovnim potekom seje opravili v okviru
               glasovanj čez približno pol ure.</p>
               <p>S tem prekinjam tudi to točko dnevnega reda in prekinjam tudi sejo Državnega zbora za
               pol ure, ki jo bomo nadaljevali z glasovanji. Nadaljevanje bo ob 17. uri.</p>
               <stage type="time">(Seja je bila prekinjena ob 16.28 in se je nadaljevala ob 17. uri.)</stage>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje, nadaljujemo s
               prekinjeno sejo zbora.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. Ugotavljam, da to uspešno poteka. <title>Nadaljujemo s prekinjeno 20. točko dnevnega reda, to je z obravnavo 18. rednega
                  poročila Varuha človekovih pravic Republike Slovenije v letu 2012.</title>
               </p>
               <p>Prehajamo na odločanje o tem poročilu.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage xml:id="Redna-18-2013-10-24.stage12">(Za je glasovalo 80.)</stage> <stage xml:id="Redna-18-2013-10-24.stage13">(Proti nihče.)</stage></p>
               <p>Ugotavljam, da je predlog priporočila k 18. rednemu poročilu Varuha človekovih pravic
               Republike Slovenije v letu 2012 sprejet.</p>
               <p>S tem zaključujem to točko dnevnega reda. <title>Nadaljujemo s 7. točko dnevnega reda, to je obravnava Predloga zakona o spremembi Zakona o
                  socialnem varstvu, skrajšani postopek.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembi
               Zakona o socialnem varstvu ni primeren za nadaljnjo obravnavo. Lahko pridemo na
               glasovanje?</p>
               <p>Glasujemo. Navzočih je 84 poslank in poslancev, za je glasovalo 75, proti 1.</p>
               <p><stage xml:id="Redna-18-2013-10-24.stage14">(Za je glasovalo 75.)</stage> <stage xml:id="Redna-18-2013-10-24.stage15">(Proti 1.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je Predlog zakona o spremembi Zakona o varnosti v
                  železniškem prometu po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih je 82 poslank in poslancev, za je glasovalo 81, proti 1.</p>
               <p><stage xml:id="Redna-18-2013-10-24.stage16">(Za je glasovalo 81.)</stage> <stage xml:id="Redna-18-2013-10-24.stage17">(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je z obravnavo Predloga zakona o spremembi
                  Stvarnopravnega zakonika po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 82, proti nihče.</p>
               <p><stage xml:id="Redna-18-2013-10-24.stage18">(Za je glasovalo 82.)</stage> <stage xml:id="Redna-18-2013-10-24.stage19">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je z obravnavo Predloga zakona o
                  spremembah Zakona o notariatu po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 82, proti 1.</p>
               <p><stage xml:id="Redna-18-2013-10-24.stage20">(Za je glasovalo 82.)</stage> <stage xml:id="Redna-18-2013-10-24.stage21">(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 1. točko dnevnega reda, to so Vprašanja poslank in poslancev.</title>
               </p>
               <p>V skladu s predlogom poslanke Romane Tomc bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje Romane Tomc v zvezi z enako in
               pravično obravnavo državljanov.</p>
               <p>Obrazložitev glasu.</p>
               <p>Romana Tomc, izvolite.</p>
            </sp>
            <sp who="SDZ6:TomcRomana">

               <speaker>ROMANA TOMC (PS SDS):</speaker>

               <p>Obrazložitev v imenu poslanske skupine. Hvala lepa za besedo.</p>
               <p>Jaz sem predsednico Vlade spraševala, ne, ali imamo še socialno državo, ampak sem jo
               vprašala, ali imamo še pravično socialno državo. Namreč vsi podatki kažejo, da ta
               država ni enako pravična do vseh. Nekateri dobivajo visoke prejemke iz javnih
               sredstev, pa zato ne utrpijo nobene hipoteke na svojo nepremičnino, medtem ko drugi
               državljani, ki dobivajo socialno pomoč in so nekako na svoje življenjskem robu
               ekonomskega preživetja, pa jim država njihovo premoženje še obremeni s hipoteko.</p>
               <p>Ker oboji prejemajo sredstva iz javnih sredstev, iz državnega proračuna ali iz drugih
               javnih blagajn, bi seveda morali biti oboji obravnavani enako – pa niso. Zato bomo mi
               v nadaljevanju tudi podali nekaj predlogov za spremembo socialne zakonodaje in druge
               zakonodaje, ki bo omogočila, da bodo naši državljani in državljanke uživali enako
               stopnjo zaščite v tej socialni državi.</p>
               <p>Z novimi davki, z novimi obremenitvami vlada vse bolj duši to državo, državljane,
               državljanke in seveda tudi gospodarstvo. In predsednico Vlade sem spraševala, ali se
               ji zdi pravično, da tisti, ki prejema tisoč 800 evrov izjemne pokojnine, je tretiran
               kot enakopraven državljan tistemu, ki živi s 400 evri pokojnine, zraven dobi
               varstveni dodatek recimo v višini 150 evrov, pa še tega bo moral nekoč vrniti – če ne
               on, pa njegovi potomci. Socialna pomoč v tej državi namreč ni več prava socialna
               pomoč, varstveni dodatek ni več niti del pokojnine niti socialni dodatek, pač pa je
               to navaden kredit, ki ga je treba nekoč vrniti državi.</p>
               <p>Zato je bilo moje vprašanje najprej usmerjeno v vprašanje pravičnosti. Ne, ali imamo
               še socialno državo kot takšno, ampak ali je ta država pravična, enako pravična za
               vse. Predsednica Vlade mi je odgovarjala na vse drugo, samo na to vprašanje ni
               odgovorila. Ne vem, ali ga ni razumela ali pa se je zaradi pomembnosti tega
               vprašanja, ker se zaveda, da prizadene prav vse v tej državi, temu odgovoru namerno
               izognila.</p>
               <p>Menim pa, da je ta problematika tako pereča in tako pomembna za cel naš prostor, da
               je prav, da o tem opravimo širšo razpravo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Lahko preidemo na glasovanje? Ne. Še je interes za obrazložitev glasu, tako da vas
               vabim k prijavi.</p>
               <p>Obrazložitev glasu ima dr. Andreja Črnak Meglič.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>Neverjetna je različnost pogledov, ko se nahajamo v različnih situacijah. Nesporno
               dejstvo je, da socialna zakonodaja, ki je bila sprejeta v Svetlikovem času, je
               prinesla določene izboljšave, prinesla pa je tudi določene pomanjkljivosti, ki jih
               sedaj z novimi spremembami, ki jih bomo obravnavali 6. novembra letos, tudi
               popravljamo v precejšnji meri, ne pa v celoti, kajti nahajamo se v določenih
               finančnih težavah, kot vemo vsi.</p>
               <p>Po drugi strani je treba povedati tudi to, da je sistem, ki smo ga vpeljali, vendarle
               pomenil neke vrste noviteto posledic, ki jih nismo mogli predvidevati v celoti. In že
               tedaj, ko so se sprejemale, smo napovedali, da v primeru poslabševanja položaja bomo
               sprejeli tudi korekture. Kar pa zadeva izjemne pokojnine, pa kot da ne bi doživeli
               143. člena Zujfa, razveljavitve tega člena pri Ustavnem sodišču, kot da se ne bi vi
               pri sprejemanju pokojninskega zakona umaknili pri 307. členu pokojninskega zakona.
               Lepo vas prosim, nehajte nabijati z zgodbami o krivičnih in ne vem kakšnih
               pokojninah. Bile so pridobljene na podlagi kriterijev, ki so veljale v Republiki
               Sloveniji <gap n="..."/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Dr. Andreja Črnak Meglič, prosil bi zaradi tega, ke bomo imeli težave pri nadaljnjih,
               da ne polemiziramo.</p>
            </sp>
            <sp who="SDZ6:ČrnakMegličAndreja">

               <speaker>DR. ANDREJA ČRNAK MEGLIČ (PS SD):</speaker>

               <p>Ne glede na to velja povedati, da so bili očitki, ki so bili izraženi kot podlaga za
               zahtevo za razpravo, nepravični in neustrezni in zaradi tega razprave tudi pod razno
               ne bom sprejela. Bodo imeli pa kolegi vsekakor možnost o socialni zakonodaji
               razpravljati na seji odbora. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji bo obrazložil glas gospod Jerko Čehovin.</p>
            </sp>
            <sp who="SDZ6:ČehovinJerko">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Predloga ne bom podprl iz enostavnega razloga, ker aludira na to, da bi morala Vlada
               kršiti ustavo in ustavne odločbe, ki so bile v tem pogledu že izdane. Ne nazadnje
               krši tudi ustavno listino in ustavni zakon in nikakor ne morem pristati na to, da bi
               glasoval proti tistim kategorijam ljudi, ki so z ustavo dobili zagotovljene pravice v
               državi, ki je nastajala. Poleg tega se mi zdi zelo neprimerno, da obračunavamo s
               kategorijo prebivalcev, ki se počasi poslavlja, in sporočamo, da so oni razlog za
               problem javnih financ.</p>
               <p>Takšnega predloga zato ne morem podpreti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala lepa.</p>
               <p>Naslednji bo obrazložil glas gospod Jožef Jerovšek.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Spoštovani, jaz bom seveda ta predlog o razširjeni razpravi glede odgovora
               predsednice Vlade podprl.</p>
               <p>Kolegica Romana Tomc je predsednico Vlade vprašala dvakrat izrecno: <q>"Ali se vam zdi
               pravično, da tisti, ki so najšibkejši, plačujejo bremena, ki so bremena sedanje
               krize, drugi, ki pa prejemajo izjemne bonitete, izjemne dodatke, pa ne?"</q> In temu
               vprašanju se je predsednica Vlade zavestno izognila. Sploh se ga ni dotaknila, kar se
               mi je zdelo frapantno in osupljivo. Predsednica Vlade je v tem tednu, žal, večkrat
               pokazala, da ji vrednota pravičnosti ni preveč pri srcu, da se nekako ne more vživeti
               v položaj tistih, ki so tako imenovani mali ljudje in so v tem trenutku že pod pragom
               revščine. Vprašanje, ki ga je postavila kolegica Tomc, je za predsednico Vlade očitno
               tabu. Izjemni privilegiji so tabu, nekateri trdite, da je to v ustavi in ne vem kaj,
               kar ni res, noben tabu niso. In se sprašujem, kako bo predsednica Vlade, ki je danes
               v Bruslju na Evropskem svetu ona v neki taki vlogi kot predstavnica države, ko
               predstavlja bolj šibek člen – ali se bo tam takoj predala, sploh ne bo zagovarjala
               interesov Slovenije, glede na to, da je v Državnem zboru pokazala popolno odsotnost
               občutka za to, kar pritiče predsedniku Vlade. Da ima še danes 18 tisoč ljudi
               privilegirane pokojnine, pa bi naj bile zaslužene pred 70 leti. To je nenormalno!
               Zato je treba to razpravo odpreti. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja ima besedo mag. Barbara Žgajner Tavš.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Želim si, da bi znali ohraniti sočutje do sočloveka. Tudi zato upam in pričakujem,
               spoštovane kolegice in kolegi iz opozicijskih vrst, da boste z veseljem 6. novembra
               na matičnem delovnem telesu podprli spremembe socialnovarstvene zakonodaje. Zakaj?
               Zato ker ta nova socialnovarstvena zakonodaja popravlja nekatere napake, ki so bile
               storjene v preteklosti s prejšnjo socialnovarstveno zakonodajo in Zujfom, ki ga je
               sprejela prejšnja vlada. Zato ker popravki socialnovarstvene zakonodaje omogočajo
               socialno vzdržnost za tiste, ki so socialno najbolj ogroženi v naši državi. Tudi zato
               jaz tega predloga, ki ga je dala kolegica Tomc, ne bom podprla, ker ocenjujem, da je
               zgolj cenen populizem in čisto nič drugega. 6. novembra boste imeli na realni podlagi
               možnost razpravljati o aktualnih zadevah. Mimogrede, pri eni od točk sem naštela, kaj
               vse prinaša sprememba socialnovarstvene zakonodaje. Izboljšuje se materialni položaj
               enostarševskih družin, in to bistveno. Izboljšuje se položaj starejših prejemnikov
               socialnih transferjev. Tudi na področju varstvenega dodatka se izboljšuje položaj
               upokojencev. Izboljšuje se položaj družin s šolajočimi otroki, velikih družin.
               Izboljšujemo pogoje za pridobitev izredne denarne socialne pomoči. Ker časa ni
               dovolj, bom na tej točki zaključila. Imam štiri strani natiskanih pozitivnih
               sprememb, ki govorijo v prid vladi Alenke Bratušek, da ohranjamo socialno državo
               navkljub kriznim časom. Ne samo ohranjamo, šli smo korak naprej, ker se zavedamo,
               kakšna je stiska naših družin.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Janez Ribič.</p>
            </sp>
            <sp who="SDZ6:RibičJanez">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovane gospe poslanke in poslanci!</p>
               <p>Z razmišljanjem gospe Romane Tomc se popolnoma strinjam, zato bom predlog sklepa o
               razpravi v Državnem zboru tudi podprl. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še je želja po razpravi. Vabim vas k prijavi za obrazložitev glasu.</p>
               <p>Gospa Romana Tomc, izvolite, še v svojem imenu.</p>
            </sp>
            <sp who="SDZ6:TomcRomana">

               <speaker>ROMANA TOMC (PS SDS):</speaker>

               <p>Še v svojem imenu.</p>
               <p>Verjetno ni potrebno, da rečem, da bom svoj predlog podprla, ampak bom še enkrat
               obrazložila, ker očitno ni bilo razumljeno, kakšen moj predlog sploh je. Predlog bom
               podprla zato, ker želim, da se opravi razprava ne o tem, ali se spreminja nova
               socialna zakonodaja in kakšne vse predloge bomo imeli v tej novi socialni zakonodaji.
               Jih podpiram. Jih bom verjetno podprla tudi v bodoče. Ampak jaz sem spraševala o tem,
               ali imamo pravično socialno državo, socialno državo, ki je enaka za vse – ne, ki je
               za ene bolj socialna in ki je za druge manj socialna. In spoštovani kolegi in
               kolegice, nekateri ste aplicirali tudi na to stran, pa jaz sedaj apliciram nazaj,
               niste razumeli ali pa ste se zavestno želeli izogniti temu vprašanju, kajti to
               vprašanje oziroma odgovori na ta vprašanja so izredno boleči. Še vedno prejema 18
               tisoč ljudi borčevske pokojnine. V večini tisti, ki jih prejemajo za pravimi
               upravičenci, to se pravi vdove ali družinski člani. Še vedno damo iz državnega
               proračuna 62 milijonov evrov za te namene. Na vseh drugih koncih nam zmanjkuje
               denarja. Država se usede na premoženje tistih, ki jim na eni strani nudi socialno
               pomoč – gospa Potrata ali dovolite – če država podeli socialno pomoč, v bistvu podeli
               kredit, ki ga je treba nekoč vrniti. Jaz trdim na podlagi vseh podatkov, ko pogledamo
               proračun, ko pogledamo statistiko, ko poslušamo ne nazadnje tudi varuhinjo človekovih
               pravic, ki je danes to isto rekla, Slovenija ni enako socialna država za vse. In prav
               je, da ko bomo spreminjali socialno zakonodajo, mislimo tudi na to.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Sonja Ramšak ima besedo.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala za besedo.</p>
               <p>Bom nadaljevala z besedami kolegice Tomčeve – ali je Slovenija pravična socialna
               država? Jaz menim, da ni, zato bi bilo prav, da spoštovane kolegice in kolegi
               podprete zahtevo kolegice Tomčeve, da se opravi splošna razprava. Tisti, ki ste danes
               bili prisotni ob poročilu varuhinje človekovih pravic za leto 2012, ste lahko videli,
               da Slovenija je še daleč od pravične, pravne in socialne države. Če se zavzemate za
               pravično in socialno državo, potem boste ta predlog tudi podprli. Seveda če ne
               podpirate neke druge države, se pravi, da ne podpirate bolj tajkunov <gap n="..."/></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Gospa Ramšak, moram vas opozoriti, da v obrazložitvi glasu ni primerno polemizirati.
               Povedati morate, kako boste vi glasovali, drugi se bodo odločili tako, kot bodo
               povedali.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Gospod predsednik, niste prekinil drugih, ki niso govorili o tej temi, in drugič, ko
               me prekinjate, vas lepo prosim, da veljajo merila za vse enako.</p>
               <p>Bi pa še enkrat rekla, podprla bom predlog poslanke Tomčeve, ker se mi zdi, da je
               Slovenija daleč od pravične in socialne države. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Andrej Vizjak ima besedo.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Jaz bom podprl razpravo glede odgovora predsednice Vlade, ali imamo še pravično
               socialno državo. Namreč številni ukrepi in neukrepi utemeljujejo potrebo po razpravi
               o tem. Poglejte, tukaj v parlamentu imamo predloge, na primer predlog o izvrševanju
               proračunov za prihodnji dve leti, kjer predlagate, da se ne socialni transferji in ne
               najnižje pokojnine ne bodo usklajevali z inflacijo, to je z rastjo cen življenjskih
               stroškov, naslednje dve leti. To se pravi, tisti pravzaprav, ki živijo dejansko iz
               rok v usta, ki jim je vsak evro pomemben, tistim se ne bo njihov prihodek prilagajal,
               pa čeprav je tudi težko zaslužen, ko govorimo o najnižjih pokojninah, ne bo dohodek
               prilagajal z rastjo cen, ki vemo, da so tudi zaradi ukrepov te vlade višje zaradi
               recimo dviga DDV, vinjet in podobnega. Potem imamo tudi zanimivo ilustracijo te
               socialne države in novih sprejetih ukrepov na podlagi tako imenovanega zakona o
               uveljavljanju pravic iz javnih sredstev, nove socialne zakonodaje. Vi pravite oziroma
               govorijo in govorite, koliko bo prineslo to novih boljših socialnih pravic – v
               proračunu pa ni nič denarja za to. Znesek proračuna za socialne transfere ostaja
               praktično enak, kot je ocena porabe za letošnje leto. Če boste to pogledali, je to
               res, kljub temu da se nam zaostruje socialna slika in da bo upravičencev do tega vse
               več. Po drugi strani pa nekateri privilegirani sloji niso deležni. In ni res, da
               Ustavno sodišče ni dovolilo posega v privilegije. Ustavno sodišče je dovolilo poseg v
               privilegije, vendar je oporekalo kriterijem oziroma da so le-ti kriteriji, in zakaj
               smo izbrali samo te kategorije, nezadostno utemeljeni. To je vse. In če bi se
               potrudili te kriterije izostriti, bi lahko tudi posegali v te pravice. Vendar, to ni
               vaš cilj, kajti ščitite privilegirane <gap n="..."/> <stage xml:id="Redna-18-2013-10-24.stage22">/izklop mikrofona/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Franc Breznik. Se opravičujem, dr. Gorenak.</p>
               <p>Dr. Vinko Gorenak, izvolite.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz bom podprl, kar je predlagala gospa Tomčeva. Obrazložitev pa je naslednja.</p>
               <p>Od predsednice Vlade do koalicijskih poslancev, vsi po vrsti, ker to slišim tudi na
               terenu, pravijo, ja, Zujf je posegel v pokojnine, grda Janševa vlada, ki je to
               storila, ampak imamo Ustavno sodišče, ki je to odpravilo. Glejte, jaz bom podprl to,
               kar predlaga gospa Tomčeva, iz razloga, ker je to, kar pravite vi in gospa premierka,
               navadna laž. Prvič, kar je, zakon ni posegel v pokojnine in ni znižal niti ene
               pokojnine, ki je dobljena za poln čas zavarovanja in niti ene invalidske pokojnine
               ali kakršnekoli druge pokojnine. Zakon je znižal privilegirane pokojnine, dobljene
               <q>"na lepe oči"</q> v prejšnjem sistemu ali kasneje. Tudi če je nekdo napisal pesem o Muci
               Copatarici in je dobil 2 tisoč evrov.</p>
               <p>To, kar predlaga gospa Tomčeva, je treba podpreti iz temeljnega razloga, ker torej to
               ni res. Ustavno sodišče pa ni odpravilo tega zakona oziroma tega dela, ampak je zelo
               jasno povedalo, da lahko zakonodajalec, torej parlament poseže v privilegirane
               pokojnine, vendar mora to opraviti na nek drug način. Problem, ki ga imamo in na kar
               predlagateljica opozarja, je ta, da leva politična opcija ne želi poseči v
               privilegirane pokojnine. Govorimo o tistih tisoč 600 evrov in več. O njih govorimo.
               In to je treba slovenski javnosti tudi sporočiti. Človek bi pričakoval, da bi tiste
               stranke, ki najbolj gradijo na upokojencih, tudi to zelo jasno povedale. Ne gre za
               pokojnine slovenskih upokojencev, ampak gre za privilegirane pokojnine, ki nimajo
               podlage v delovni dobi. In na to opozarja gospa Tomčeva in zato je treba to podpreti.
               Jaz bom to naredil. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Postopkovno.</p>
               <p>Mag. Majda Potrata, izvolite.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Spoštovani gospod predsednik!</p>
               <p>Jaz od predsednika Državnega zbora ali tistega, ki sejo vodi, pričakujem, da bo
               posegel v razpravo in opomnil poslanca, ki se iz političnega funkcionarja spreminja v
               literarnega teoretika. Uporabljati naslove literarnih besedil za argumentacijo
               nevzdržnih stališč je najmanj, kar lahko rečem, neokusno. In bi prosila, da bi
               nekatere opozorili na to. Jaz zdaj razumem, da mogoče kdo v svoji odraslosti ni
               presegel estetskih vrednot mladinske literature, ampak Muca Copatarica po vseh
               kriterijih velja za kakovostno mladinsko besedilo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Jaz upam, da smo razumeli to postopkovno opozorilo in da se bomo tega poskušali
               držati.</p>
               <p>Naslednji, ki ima besedo, je gospod Franc Breznik.</p>
            </sp>
            <sp who="SDZ6:BreznikFranc">

               <speaker>FRANC BREZNIK (PS SDS):</speaker>

               <p>Jaz o leposlovju ne bom govoričil, ker se ne spoznam preveč, bom pa vseeno z nekaj
               podatki, da se bodo državljani in državljanke lahko zavedali, o čem govorimo.</p>
               <p>Kolegico Tomčevo bom podprl s svojim glasom predvsem zaradi tega, da se bomo
               zavedali. Prvič, Ustavno sodišče je povedalo, da smo se nekako premalo omejili v
               Zujfu in da bi lahko te privilegije odpravili, če bi šli širše. Mi potrebujemo v tem
               primeru, kolikor je politična volja, za tiste privilegirane pokojnine nek širši
               spekter teh ljudi in potem to ne bo ustavno sporno. Zdaj pa, da bomo kar konkretni.
               Izplačanih je bilo v tem zadnjem obdobju, govorim z lanskim podatkom, 25 tisoč
               borčevskih pokojnin, 24 tisoč 834 pokojnin, od tega je dejansko živih 7 tisoč 100
               borcev. Vse ostalo prejemajo tako imenovane družine borcev. Nekateri so se upokojili
               takrat v tridesetem letu do petintridesetem letu. Tudi tisti, ki so živi borci, so
               bili rojeni recimo leta 1939 in tukaj je v zadnjih desetih letih za te pokojnine iz
               proračuna šlo 660 milijonov evrov. Da bo ljudem in državljanom in državljankam jasno,
               kaj to pomeni. Mi ne osporavamo tudi pokojnine borcev, ki so živi, naj to dobivajo,
               ampak da bo še tretja generacija uživala te pokojnine, pa mislim, da je potreben
               zdrav razum. Predvsem v obdobju, kjer ljudje si dobesedno prikrajšajo, so lačni. In
               še ena zadeva, mi si sposojamo skoraj 2 milijardi denarja na tujih trgih. Neko zdravo
               razumsko razmišljanje je, to ni neka ideološka tema, ampak gre za tiste, ki so leta
               in leta, desetletja uživali privilegije v tej družbi in mislim, da se ti privilegiji
               nekako morajo zaključiti. Najlepša hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Marijan Pojbič.</p>
            </sp>
            <sp who="SDZ6:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Jaz bom seveda podprl, kar je Romana, moja poslanska kolegica predlagala, iz
               prepričanja in tistega, kar sem slišal od predsednice Vlade. Predsednica Vlade je
               odgovarjala po moji osebni oceni sramotno. Njeni odgovori so bili vprašanja,
               vprašanja, iz katerih je sledilo, kaj je počenjala prejšnja vlada. Nikakor pa ni
               odgovarjala na temeljna vprašanja, ki so bila postavljena s strani Romane Tomc. In to
               se mi zdi zaničevalni, podcenjevalni in absolutno nesramni odnos do Državnega zbora.
               To vprašanje je bilo dobronamerno, zelo jasno postavljeno in od predsednice Vlade bi
               slovenski narod in vsi tisti, ki sedimo v parlamentu, pričakovali, da bo na to
               odgovarjala kvalitetno. Ko govorim o tej temi, se sprašujem, ali govorimo o isti
               socialni državi. Ali govorimo o isti socialni državi, ko na eni strani imamo veliko
               večino upokojencev, ki imajo višino pokojnine 300, 400 pa 500 evrov. Na drugi strani
               imamo pa 18 tisoč ljudi, ki prejemajo letno 65 milijonov evrov. Letno se toliko
               porabi za teh 18 tisoč pokojnin. Ali je to prava socialna država?</p>
               <p>In na drugi strani sem izračunal, če bi teh 65 milijonov delili s 500 bi iz teh 65
               milijonov lahko dali 130 tisočem upokojencem 500 evrov na mesec pokojnine. In zdaj
               imamo na eni strani res katastrofalne pokojnine, tam od tisoč do tisoč 800 evrov, na
               drugi strani pa 300, 400, 500. In vi govorite nam in poskušate slovenski narod
               prepričati, da je to pošteno, da je to socialna država. Lepo vas prosim, ali govorimo
               o isti socialni državi?! Ste si kdaj dovolili vprašati upokojence, ki imajo 300, 400
               evrov in na drugi strani zagovarjate te privilegirance in privilegirane pokojnine.
               Kdo vam je dal to pravico, se sprašujem.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo mag. Andrej Šircelj.</p>
            </sp>
            <sp who="SDZ6:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Navedeno vprašanje, ki ga je postavila kolegica Tomčeva, je danes še posebej
               aktualno. Najbolj je aktualno za 115 tisoč brezposelnih, še bolj je aktualno za 100
               tisoč upokojencev, ki imajo manjšo pokojnino od 500 evrov, kakor tudi za 50 tisoč
               zaposlenih, ki dobivajo minimalno plačo. In za te ljudi, ki so naši sodržavljani,
               sokrajani, je še kako pomembno, ali imamo enako pravično socialno državo za vse.
               Glede na ukrepe, ki jih predlaga Vvlada Alenke Bratušek, ki se nanašajo na
               neusklajevanje dohodnine, kar seveda pomeni, da bodo tudi ti ljudje z najnižjimi
               prejemki plačevali več dohodnine, na primer štiričlanska družina s povprečnimi
               dohodki 330 evrov več dohodnine letno, prav tako bodo plačevali več dohodnine tisti,
               ki imajo minimalno plačo, skratka vsi. Glede na ukrepe, ki se predlagajo z
               obdavčitvijo premoženja oziroma nepremičnin, za katerega je jasno, da obstajajo
               zaradi specifičnosti gradnje v Sloveniji pred 20 in 30 leti velik razlike med
               vrednostjo premoženja in dohodki, kar pomeni, da bodo ti ljudje z najmanjšimi dohodki
               še dodatno obdavčeni s tem davkom, je to vprašanje oziroma neodgovor predsednice
               Vlade na to vprašanje še kako pomembno in zaskrbljujoče za slovensko državo in za
               slovenske ljudi. Če bodo morali ljudje dejansko biti nacionalizirani zaradi tega
               davka, je pa to še bolj zaskrbljujoče.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Še je interes za obrazložitev glasu. Vabim vas k prijavi. Besedo ima gospod Jožef
               Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi!</p>
               <p>Jaz bom podprl predlog kolegice Romane Tomc. Prvič zato, ker Romana Tomc ni
               predlagala kar nekaj. Drugič zato, ker Romana Tomc ni kdor si ga bodi, glede na njene
               dosedanje izkušnje v politiki, na ministrstvih, drugih inštitucijah in tako naprej.
               In tretjič zato, ker pozna problematiko, o kateri govori. Prihajam iz podeželske
               občine, kjer je stopnja registrirane brezposelnosti približno 20 %. Na našem
               pomurskem podeželju mi vemo, kaj pomeni za neko družino en evro ali 10 evrov ali 50
               centov. Zato smo tudi poslanci Nove Slovenije predlagali izredno sejo pristojnega
               odbora, ko smo govorili o revščini. Danes tu ne govorimo o rešitvah, mislim pa, da bi
               bilo dobro, da o tej problematiki, ki jo predlaga kolegica Romana Tomc, spregovorimo
               in poskušamo najti v okviru možnosti boljše rešitve za boljšo, pravičnejšo socialno
               državo. Ja, privilegirane pokojnine niso tiste pokojnine, ki so rezultat vplačanih
               prispevkov, kot zelo dobro pove naš spoštovani kolega, prav tako iz Pomurja. Ampak če
               povprečno privilegirano pokojnino letno poskušam razdeliti, lahko ugotovim, da bi za
               kakšno skromno družino, ki zna skromno živeti, zadoščala tam nekje za štiri mesece.
               Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospa Alenka Jeraj.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala za besedo.</p>
               <p>Tudi sama bom podprla razpravo o odgovoru, ki ga je dala predsednica Vlade na
               vprašanje moje poslanske kolegice.</p>
               <p>Predsednica Vlade je namreč rekla, da je proračun socialen, v isti sapi pa vsi skupaj
               seštevate milijone, ki jih boste pobrali z novimi davku, da jih boste veselo
               netransparentno trošili naprej. V tem letu ste pripravili posebna darila za
               davkoplačevalce. Vsak bo moral prispevati 200 evrov za sanacijo dveh zasebnih bank, v
               katerih se najdejo predvsem prijatelji iz Foruma 21, ki se vsem skupaj smejijo iz
               svojih vil, bazenov, jaht in stanovanj na Floridi. Podražili ste vinjete, podražili
               prevoze za osnovnošolce oziroma dijake in študente, spreminjate dohodnino, da boste
               tudi iz tega naslova nekaj več potegnili iz žepov praktično vsakega državljana in jim
               na ta način zmanjšali plače, dvignili ste DDV, danes nam pa na odborih razlagajo,
               koliko bomo za to imeli manj sredstev v zdravstvu in vsepovsod, ker so to nove
               obremenitve. Obenem so to nove obremenitve predvsem za davkoplačevalce, čeprav je
               takrat premierka rekla, da minimalno 3 evre bodo dali več. Vprašajte jih, koliko
               dejansko dajo več.</p>
               <p>Zaradi vseh teh razlogov bom podprla razpravo o odgovoru.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jože Tanko.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Nekateri med vami ste leta 2010 glasovali za Svetlikov zakon, ki je ukinili državne
               pokojnine. 17 tisoč kmetov ali pa kmečkih zavarovancev je v trenutku ostalo brez 170,
               190 evrov neke državne pomoči. In to je šlo za ljudi, ki pravzaprav večinoma svojega
               življenja niso mogli vplačevati v pokojninski sistem, ker jim je bilo to preprečeno.
               Nihče takrat ni protestiral, ne varuhinja človekovih pravic, ne vi, ki se imate tu za
               varuha pravičnosti. In ta ukrep ste pospremili z besedami, da gre za pravično
               porazdelitev bremen. Kot kompenzacijo temu ukrepu ste potem ponudili varstveni
               dodatek s klavzulo, da tisti, ki se bo odločil, da ga bo prejemal, se mu usede na
               hipoteko, na premoženje. To je bil kompenzacijski ukrep.</p>
               <p>Istočasno prejema iz državnega proračuna cel kup oseb velike dodatke k pokojninam, ki
               so večje od tisoč evrov. V pravice nikogar od teh niste posegli ne leta 2010, ne leta
               2011, ne leta 2012 in tudi sedaj ne posegate. In kar je najhuje, nikomur od teh se
               država ne usede na premoženje. In ko govorite o pravični socialni državi, je morda
               najprej treba zagotoviti socialne pravice tistim, ki komaj z državno pomočjo vred
               skladajo konec s koncem, potem pa pridejo na vrsto tisti, ki imajo tisoč ali tisoč
               200, tisoč 500 evrov pokojnine.</p>
               <p>Mi želimo o tem razpravo in zato jo bom podprl, ker je treba te temeljne dileme
               družbe enostavno rešiti. Mi podpiramo bogate in omejujemo pravice revnim. Hvala
               lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Še gospod Jakob Presečnik, izvolite.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa za besedo.</p>
               <p>Tudi jaz bom obrazložil svoj glas. Jaz podpiram to razpravo, ker mislim, da je ta
               problematika izredno pomembna in si zasluži razpravo na naslednji seji oziroma
               odgovori na vprašanja si zaslužijo širšo razpravo na naslednji seji Državnega
               zbora.</p>
               <p>Moram pa reči, da so bili mnogi ukrepi v preteklosti sprejeti, bili so tudi nekateri
               poskusi, da se zadeve popravijo, pa so žal propadli. Na primer zdaj omenjena državna
               pokojnina, za katere smo se mi borili pred 13 leti, je bila povožena z enim od
               zakonov, vendar je tudi takratna koalicija sprevidela, da je bila to napačna
               odločitev in smo jo pripeljali nazaj pri prvi spremembi pokojninskega zakona, ki je
               pa bil potem na referendumu ob pomoči mnogih zrušen. To izredno obžalujem in mislim,
               da bi to ljubo državno štipendijo, ki so jo dobivale takrat predvsem starejše ženice
               kmečkega in obrtniškega ceha, tiste, ki se niso mogle zavarovati v svojem času, ki so
               dobivale nek ubogi denar – 188 evrov.</p>
               <p>Na področju sociale je ogromno problemov in zato podpiram to, da o tem problemu
               opravimo splošno razpravo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Še je interes za obrazložitev glasu.</p>
               <p>Gospod Kavtičnik, izvolite.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Danes smo slišali, da kolegica Romana Tomc ni kar tako nekaj. Tudi mag. Alenka
               Bratušek, predsednica Vlade, ni kar tako nekdo. Jaz sem poslušal njen odgovor in sem
               bil z odgovorom zadovoljen. Če pa govorimo o pravični in socialni državi, pa moramo
               vedeti, da je ta padla pred več kot dvajsetimi leti z izbrisom več kot 25 tisoč
               ljudi. In teptanje človekovih pravic se tukaj v Državnemu zboru nadaljuje. Ne
               nazadnje je uvertura v simfonijo tega bila napisana z Zujfom. Na žalost tistih, ki so
               to napisali, in na srečo ljudi, se to ni uresničevalo, kajti Ustavno sodišče je
               preprečilo nadaljevanje pisanja te simfonije. Zato seveda pri temu početju ne bom sam
               sodeloval. Z odgovorom mag. Alenke Bratušek sem zadovoljen, zato ne bom podprl tega
               predloga. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Prehajamo na glasovanje.</p>
               <p>Glasujemo. Navzočih je 79 poslank in poslancev. Za je glasovalo 32, proti 45.</p>
               <p><stage xml:id="Redna-18-2013-10-24.stage23">(za je glasovalo 32.)</stage> <stage xml:id="Redna-18-2013-10-24.stage24">(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jakoba Presečnika bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednice
               Vlade mag. Alenke Bratušek na poslansko vprašanje Jakoba Presečnika v zvezi s
               strategijo razvoja letalskega prometa v primeru prodaje osrednjega slovenskega
               letališča.</p>
               <p>Obrazložitev glasu ima v imenu poslanske skupine gospod Jakob Presečnik.</p>
            </sp>
            <sp who="SDZ6:PresečnikJakob">

               <speaker>JAKOB PRESEČNIK (PS SLS):</speaker>

               <p>Hvala lepa.</p>
               <p>Najprej se naj popravim na moje prejšnje izvajanje, baje da sem rekel državna
               štipendija, prav je državna pokojnina. Se opravičujem.</p>
               <p>Vsi se gotovo zavedamo, da za gospodarsko sodelovanje s tujino, investicije, za
               potrebe domačega prebivalstva, je seveda potrebno kvalitetno osrednjeslovensko
               letališče. Zagotovo se tega vsi zavedamo. Pri tem so mali delničarji, kot smo slišali
               če ne drugače iz medijev, pred tedni gladko zavrnili, povozili investicijo v drugo
               fazo izgradnje potniškega terminala. Vlada pa po moji oceni in tudi po oceni poročil
               iz medijev, jaz drugih poročil nimam, ni storila dovolj, da bi dobila nazaj
               glasovalne pravice, ki so ji bile odvzete, mislim da že lansko leto.</p>
               <p>Pri tem naj pripomnim, da so za to investicijo odobrena evropska sredstva v višini
               okoli 15 milijonov evrov, da ima aerodrom lastnih sredstev, namenjenih za ta namen,
               okoli 35 milijonov in da bi bilo za zapiranje finančne konstrukcije potrebnih samo
               okoli 5 milijonov kredita. Mislim, da lahko iz tega vidimo, ne samo kako pomembna
               investicija je to pri nedograjenem potniškem terminalu, ampak da je to investicijo
               tudi na lahek način možno izvesti.</p>
               <p>Drugo vprašanje, pri prodaji ali oddaji koncesije pričakujem, da ta ne bo potekala v
               smeri, da bo aerodrom prodan nekemu bližnjemu letališču, s katerim bi bilo povezano,
               kot jaz temu pravim z nekim zračnim trolejbusom, kamor bi vozili potnike z našega
               letališča na to tuje letališče.</p>
               <p>Moje vprašanje je bilo, kakšne načrte ima Vlada z osrednjim slovenskim letališčem. V
               poslanski skupini bomo podprli predlog, da o odgovorih predsednice Vlade opravimo
               širšo razpravo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Glasujemo. Navzočih je 80 poslank in poslancev, za je glasovalo 33, proti 45.</p>
               <p><stage xml:id="Redna-18-2013-10-24.stage25">(Za je glasovalo 33.)</stage> <stage xml:id="Redna-18-2013-10-24.stage26">(Proti 45.)</stage></p>
               <p>Sklep ni sprejet.</p>
               <p>V skladu s predlogom poslanca mag. Mateja Tonina bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednice vlade mag. Alenke Bratušek na poslansko vprašanje mag. Mateja Tonina v
               zvezi z izvajanjem Zakona o odvzemu premoženja nezakonitega izvora.</p>
               <p>Obrazložitev glasu ima v imenu Poslanske skupine Nove Slovenije mag. Matej Tonin.
            </p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani!</p>
               <p>Predsednico Vlade sem spraševal o učinkih, o rezultatih Zakona o odvzemu premoženja,
               pridobljenega na nezakonit način. Rezultati so po dveh letih klavrni. Minister za
               pravosodje je sporočil, da v dveh letih veljavnosti tega zakona ni bilo po tem zakonu
               odvzeto niti eno premoženje. Izjemno slabo sporočilo za državljane, odlično sporočilo
               za tajkune. Mene resnično zanima, v čem je problem, da ta zakon ni učinkovit. Zanima
               me zakaj pri nas nezakonito pridobljenega premoženja ne moremo odvzeti, medtem ko to
               lahko storijo v Srbiji, in so ga samo v prvem letu veljavnosti odvzeli za 100
               milijonov evrov, medtem ko to lahko naredijo v Italiji, ko to lahko naredijo v
               Nemčiji in še kje. Zanima me, v čem je problem. Ali je problem v ljudeh ali je
               problem v zakonodaji? Če je problem v ljudeh, torej v sodstvu, potem imamo širši in
               težji problem. Če pa je problem v zakonodaji, potem pa smo mi, ki sedimo v
               parlamentu, zato tukaj, da ta problem rešimo. In ta razprava, ki sem jo predlagal, bi
               definitivno pripomogla k temu, da pridemo do dna, v čem je problem. Zato kdorkoli mu
               je vsaj do kančka pravičnosti v tej družbi, bi to razpravo moral podpreti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednja, ki želi v imenu poslanske skupine obrazložiti glas, je gospa Maša
               Kociper.</p>
            </sp>
            <sp who="SDZ6:KociperMaša">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Glasovala bom proti takšnemu predlogu gospoda Tonina, pa ne zato, ker si ne bi
               želela, da ne bi bilo tistim, ki so to zaslužijo, odvzeto nezakonito pridobljeno
               premoženje. Absolutno nasprotno. Tudi v Pozitivni Sloveniji smo ogorčeni nad tem, da
               se to doslej še ni zgodilo. Ampak za razliko od tistih, ki bi se o tem pogovarjali,
               mi reagiramo. Kot, gospod Tonin, dobro veste, na predlog Pozitivne Slovenije je bil
               tudi na Odboru za pravosodje pred 14 dnevi sprejet sklep, da bo Vlada v roku enega
               meseca predložila v proceduro novo spremenjeno novelo tega zakona in takrat bo na
               voljo veliko, veliko legitimnega časa v skladu z zakonodajnim postopkom, da se o tem
               podrobno pogovorimo. Očitno je, da je nekaj s tem zakonom narobe. To ugotavlja tudi
               stroka. Pozitivna Slovenija je spremembo tega zakona dala kot eno od ključnih točk v
               koalicijski dogovor. Odkar smo prišli na oblast, na tem zakonu intenzivno delamo in
               čez 14 dni, čez tri tedne bo ta zakon v proceduri. Bi pa, če sem že pri besedi,
               povedala, da gre pri vseh posegih v lastniško pravico, eno takšno debato smo imeli
               včeraj na Odboru za finance, za izjemno zahtevna pravna vprašanja. V Sloveniji je
               lastninska pravica izjemno zaščitena – bolj kot v nekaterih državah. In tudi v tem
               primeru gre za poseg v lastninsko pravico. Tako kot v drugih podobnih primerih je
               treba ta poseg znati dobiti na ustrezen način v skladu z načelom sorazmernosti, v
               skladu z drugimi ustavnimi pravicami, in to je nekaj zelo zahtevnega, zato je tudi
               Ministrstvo za pravosodje do sedaj delalo na tem zakonu. Bo pa zakon zdaj pripravljen
               in upajmo, da bo imel pozitivne učinke. In ko bo zakon v proceduri, gospod Tonin, bo
               res veliko časa, da se pogovorimo o tem in da, upam, da tudi vaša poslanska skupina
               kakšno konkretno rešitev, kako je ta poseg v lastninsko pravico mogoče lažje
               izpeljati. Sami tožilci so opozorili, da na način, kot je bil zakon napisan sedaj,
               pravzaprav tega obrnjenega dokaznega bremena ni bilo mogoče uveljavljati, in tudi oni
               so klicali na pomoč po novem zakonu in žal, da ni bil ta zakon sprejet že v vašem
               mandatu. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Še je interes za obrazložitev glasu. Tokrat vas vabim k prijavi, ker vas je več.
               Besedo ima gospa Romana Tomc. Ne. Gospod Marjan Pojbič. Ne.</p>
               <p>Dr. Vinko Gorenak, izvolite.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>V uvodu je treba povedati, da je to treba podpreti. Zakaj je treba podpreti? Ker ne
               gre samo za neke navadne spremembe zakona. Ne gre za to vprašanje. Tiste spremembe
               bodo ali pa ne bodo, ker rezultat bo čez eno leto isti. Tukaj gre za eno drugo
               temeljno vprašanje in v tem kontekstu je treba razpravo, ki jo predlaga gospod Tonin,
               podpreti. Gre za vprašanje tega, da nočejo delati. Pravosodje noče delati! Za to
               vprašanje gre. Gre za vprašanje, da preprosto tožilska organizacija, ki jo vodi, vemo
               kdo, vemo tudi kam paše politično, enostavno noče nič narediti na to temo. V tem je
               vprašanje. Tudi ne gre samo za izvajanje tega zakona. Gre recimo za vprašanje
               Ljubljanske banke. Leto in nekaj ima gospod tožilec stvari na mizi in do danes ni
               narejeno nič. Določil je enega tožilca, ki ima stvar v predalu. Sam je povedal, da se
               ta tožilec ukvarja s temi vprašanji Ljubljanske banke, ker vemo, da imamo milijardno
               luknjo, pol delovnega časa. Torej nobena sprememba zakona, ki jo boste predlagali, ne
               more prinesti nekaj, kar bi želeli. To je navadna farsa. Treba je narediti nekaj:
               treba je poseči tudi v tožilsko organizacijo. To je temeljno vprašanje in okoli tega
               bi lahko stekla razprava v okviru predloga gospoda Tonina. Drugega se ne more zgoditi
               nič. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Matej Tonin.</p>
            </sp>
            <sp who="SDZ6:ToninMatej">

               <speaker>MAG. MATEJ TONIN (PS NSi):</speaker>

               <p>Zakaj bi bilo še smiselno podpreti to razpravo? Če bomo čakali na prenovljeni predlog
               Vlade, potem tisti, ki ste že v tem parlamentu dolgo časa, veste, da se bo vsa
               razprava vrtela o točno določenih členih, ali je ta člen boljši, kako bi zadevo tako
               ali drugače uredili, ne bomo pa opravili generalne razprave, na kakšen način si sploh
               želimo opraviti oziroma na kakšnih načelih si želimo opraviti poseg v lastninsko
               pravico. Ali zagovarjamo italijanski model, ki pravi, da najprej kriminalcu zasežejo
               premoženje, potem pa šele v postopku, ki teče, se pokaže, ali mu bodo to premoženje
               vrnili, če se bo izkazalo, da je nedolžen, ali bo to premoženje dokončno odvzeto. Pri
               nas imamo pa za enkrat zadevo tako urejeno, da mora najprej naše sodstvo pokazati, da
               je nekdo dobil na nezakonit način določeno premoženje, in potem šele ta dokazuje, na
               kakšen način je do tega premoženja prišlo. To so generalni koncepti, o katerih bi
               moral ta parlament govoriti in temu se ne bi smeli izogibati in reči, to pa ni stvar
               debate, o teh stvareh se bomo pa kasneje pogovarjali. Če hočemo kakšno stvar tukaj na
               tej točki premakniti naprej, potem je treba to razpravo podpreti.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Jerovšek.</p>
            </sp>
            <sp who="SDZ6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Seveda bom podprl to razpravo. Nujna je, zelo nujna, kajti dve leti, ko pravosodje ne
               izvaja zakona o odvzemu nezakonito pridobljenega premoženja, kažeta na to, da gre za
               sabotažo. Gre za klasično sabotažo. In jaz ne morem pritrditi temu, češ, zdaj smo pa
               naročili in sprejeli sklep, da bo prenovljen zakon. Ta sklep sem jaz na odboru
               predlagal in iz taktičnih razlogov ga je Pozitivna Slovenija prevzela potem pred
               mano, ker sem ga jaz predlagal v debati. Ampak pri njih gre za zavlačevanje. Jaz jim
               verjamem in jih razumem, da jim je naročeno, da morajo storiti vse na taktični
               osnovi, kako bi preprečili to, da bi sodišča razsojala o odvzemu nezakonito
               pridobljenega premoženja. Pred enim letom, ko smo obravnavali poročilo tožilcev, sem
               generalnega državnega tožilca spraševal, zakaj se ne izvaja ta zakon in sem rekel,
               naj da v predlog načrt pregona. In me je zavrnil: <q>"Mi se bomo že sami odločali,
               izbirali, kaj bomo preganjali."</q> Torej gre za zavestno ignoriranje pregona. In zaradi
               tega mora Državni zbor, kolegice in kolegi, tisti, ki ste zavezani temu, da bomo
               Slovenijo uredili, da bomo vrnili zaupanje v to državo, da bomo vrnili upanje za
               mlade generacije, nemudoma sprejeti to razpravo. Če v Srbiji, na Hrvaškem in v
               Italiji lahko preganjajo, potem moramo tudi mi imeti take pravnike, ki so tega
               sposobni. Ne pa da se pravniki izgovarjajo, da gre za izredno zapletena pravna
               vprašanja. Če bi se mi ,laiki, na to izgovarjali, bi bilo nekako logično, pravniki pa
               se na to izgovarjati ne morejo. Zaradi tega podprite, tisti, ki ste za to državo, to
               razpravo. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima še gospod Jožef Horvat.</p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Spoštovane kolegice in kolegi!</p>
               <p>Seveda bom podprl predlog, ki ga je podal kolega Matej Tonin. Mislim, da bi to morala
               biti pravzaprav naša praksa – da za ključne zakone po nekem obdobju, recimo dveh let,
               opravimo analizo, ali ta zakon deluje ali ne deluje. To bi morala biti praksa. In mi
               zdaj vidimo, da ta zakon ne deluje. Ker, poglejte, kaj se zgodi – Državni zbor zakon
               sprejme in potem se nam, torej zdi se, da se nam fučka, kako se ta zakon v praksi
               izvaja. In hvala bogu, da je kolega Tonin ugotovil frapantne podatke, da se ta zakon
               ne izvaja, je pa ključen. Zdaj boste tisti, ki mislite in verjamete enemu od
               ministrov te vlade, ki pravi, da nedotakljivih ni več, da svetih krav ni več, seveda
               glasovali proti, ker boste rekli, s tem glasovanjem <q>"proti"</q> je Slovenija super pravna
               država. Jaz pa v to ne verjamem, zato bom glasoval <q>"za"</q>.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Še gospod Jože Tanko, izvolite.</p>
            </sp>
            <sp who="SDZ6:TankoJože">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Jaz bom ta predlog za razpravo podprl. Zakon o zaplembi premoženja nezakonitega
               izvora je predlagala Pahorjeva vlada. V njenem imenu so glavno vlogo igrali iz
               Poslanske skupine Zares. Če držijo trditve, ki jih je povedala gospa Kociper, potem
               je ta zakon napisan namensko tako, da se ne more izvajati. In zdaj samo sprašujem,
               kako bo ta koalicija, ki je zelo podobno sestavljena, popravila ta zakon tako, da bo
               operativen. Najbrž nikakor. Bi pa rad povedal še to, da posegi v lastninsko pravico
               so ponekod zelo enostavni, celo na podlagi enakih ali podobnih odločb. V Triglavskem
               parku imate odločbe o rušenju objektov, neki starejši gospe so ta objekt porušili, pa
               je v njem bivala, ne vem, 20 let, Marku Jakliču pa na osnovi enake odločbe tega niso
               uspeli v 7 letih. In če tako deluje in se tako izvršuje Zakon o zaplembi premoženja
               nezakonitega izvora, če se pričakuje, da bodo na osnovi tega se izvršili neki posegi
               pri tistih, ki so si to privoščili ali pa to storili, potem najbrž čakamo zaman –
               tudi z novelo, ki jo verjetno pripravljate – ker bo to samo še nadaljnja dodatna
               zaščita, da se ne bo ničesar storilo. Ključen problem je v pravosodju. Na osnovi
               prijav, najbrž jih je enormno pri vseh teh zgodbah, se da narediti izjemno veliko.
               Stvari so najbrž zelo enostavne, ker do podatkov ni težko priti, ampak nič se ne
               stori. Zakaj stvari stojijo, je treba vprašati tudi na takšen način: z razpravo, če
               drugače ne bo šlo, pa najbrž na kakšen drug način tudi spremeniti zakonodajo glede
               meritev učinkovitosti dela v pravosodnem sistemu.</p>
               <p>Treba pa je to diskusijo po mojem mnenju odpreti in zato jo bom tudi podprl.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala lepa.</p>
               <p>Glasujemo. Navzočih je 84 poslank in poslancev. Za je glasovalo 34, proti 49.</p>
               <p><stage xml:id="Redna-18-2013-10-24.stage27">(Za je glasovalo 34.)</stage> <stage xml:id="Redna-18-2013-10-24.stage28">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Roberta Hrovata bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               delo, družino, socialne zadeve in enake možnosti dr. Anje Kopač Mrak na poslansko
               vprašanje Roberta Hrovata v zvezi z nepremičninskim davkom.</p>
               <p>Glasujemo. Navzočih je 82 poslank in poslancev. Za je glasovalo 33, proti 48.</p>
               <p><stage xml:id="Redna-18-2013-10-24.stage29">(Za je glasovalo 33.)</stage> <stage xml:id="Redna-18-2013-10-24.stage30">(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Tomaža Lisca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               infrastrukturo in prostor Sama Omerzela na poslansko vprašanje Tomaža Lisca v zvezi s
               tretjo razvojno osjo.</p>
               <p>Glasujemo. Navzočih je 84 poslank in poslancev, za je glasovalo 34, proti 48.</p>
               <p><stage xml:id="Redna-18-2013-10-24.stage31">(Za je glasovalo 34.)</stage> <stage xml:id="Redna-18-2013-10-24.stage32">(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Dragutina Mateja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zdravje Tomaža Gantarja na poslansko vprašanje Dragutina Mateja v zvezi s čakalnimi
               dobami v zdravstvu.</p>
               <p>Glasujemo. Navzočih je 84 poslank in poslancev, za je glasovalo 34, proti 49.</p>
               <p><stage xml:id="Redna-18-2013-10-24.stage33">(Za je glasovalo 34.)</stage> <stage xml:id="Redna-18-2013-10-24.stage34">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožefa Horvata bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               pravosodje dr. Senka Pličaniča na poslansko vprašanje Jožefa Horvata v zvezi s
               pripravo ustreznih zakonodajnih rešitev za razkritje in pregon oseb, ki so odgovorne
               za razkroj slovenskega bančnega sistema.</p>
               <p>Obrazložitev glasu v imenu Poslanske skupine Nove Slovenije ima gospod Jožef Horvat.
            </p>
            </sp>
            <sp who="SDZ6:HorvatJožef">

               <speaker>JOŽEF HORVAT (PS NSi):</speaker>

               <p>Najlepša hvala, gospod predsednik. Spoštovane kolegice in kolegi!</p>
               <p>Poslanska skupina Nove Slovenije bo ta moj predlog seveda podprla. Poslansko
               vprašanje, ki sem ga naslovil na ministra za pravosodje dr. Senka Pličaniča, je
               pravzaprav nastalo po tretji seji preiskovalne komisije o ugotavljanju zlorab v
               slovenskem bančnem sistemu, ki je bila že 2. julija letos, in ko smo ob prisotnosti
               članov Komisije za preprečevanje korupcije obravnavali oceno stanja Komisije za
               preprečevanje korupcije, ta dokument ima datum marec 2013, je predsednik gospod Goran
               Klemenčič, če sumiram razpravo, povedal, da so za barabije, oprostite izrazu, v
               slovenskem bančnem sistemu krive sive eminence slovenskega bančnega sistema in da
               jih, ker mu to zakonodaja preprečuje, ne more identificirati oziroma poimenovati z
               imeni in priimki.</p>
               <p>Tako da, kolegice in kolegi, ta razprava oziroma glasovanje o tem predlogu sklepa se
               lahko prevede tudi na odločanje o vprašanju, ali ste za to, da z zakonskimi rešitvami
               Državni zbor čim prej omogoči pristojnim organom, da identificiramo sive eminence
               slovenskega bančnega sistema. Torej tiste, ki so dejansko krivi za razkroj
               slovenskega bančnega sistema. Ali na drugi strani, da bom še bolj razumljiv.: gre za
               odločanje o tem, ali podpiramo, podpirate ministra dr. Senka Pličaniča pri njegovih
               prizadevanjih, da pred roko pravice čim prej pripelje sive eminence slovenskega
               bančnega sistema. Toliko govorimo o bančnem sistemu, to je rak rana naše države.
               Kolegice in kolegi, mislim, da je dobro, da tukaj podpremo ministra, ki si iskreno
               prizadeva za to, da ugotovimo, kdo je kriv, kdo z imenom in priimkom je kriv, da so
               nam propadle in še naprej propadajo slovenske banke in da jih pripeljemo pred roko
               pravice. Na štiri oči pa vam bo tudi gospod minister povedal, kakšne težave ima pri
               tem svojem prizadevanju. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 84 poslank in poslancev, za je glasovalo 34, proti 49.</p>
               <p><stage xml:id="Redna-18-2013-10-24.stage35">(Za je glasovalo 34.)</stage> <stage xml:id="Redna-18-2013-10-24.stage36">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Andreja Vizjaka bo zbor odločal o naslednjem
               predlogu sklep: Državni zbor bo na naslednji seji opravil razprav o dogovoru ministra
               za notranje zadeve dr. Gregorja Viranta na poslansko vprašanje mag. Andreja Vizjaka v
               zvezi z reorganizacijo upravnih enot ter carinske in davčne uprave.</p>
               <p>Obrazložitev glasu ima v imenu Poslanske skupine Slovenske demokratske stranke gospod
               Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovane kolegice in kolegi!</p>
               <p>V Slovenski demokratski stranki bomo ta predlog podprli. Slovenija je trenutno
               regionalno razdeljena na 12 statističnih in razvojnih regij. V okviru teh regij so
               formirane tudi določene inštitucije in tudi država ima v okviru teh 12 regij takšno
               in drugačno organiziranost. Ima razne izpostave, urade. Ta teritorialna razdelitev
               državne uprave zagotavlja pomemben servis ne samo ljudem, temveč tudi lokalnim
               skupnostim in vsem razvojnim faktorjem v tistem okolju. Zato pomenijo pomembno
               podporno okolje za delovanje in funkcioniranje teh razvojnih ambicij posamezne regije
               v smeri zmanjševanja razvojnih razlik. V javnost in tudi sicer so prišle informacije,
               da se pri združevanju carinske in davčne uprave v tako imenovano finančno upravo dela
               na projektu, da poslej ne bo več 12 teh teritorialnih enot, temveč zgolj 8.
               Prejudicira se neka nova regionalna delitev Slovenije in se zmanjšuje vpliv nekaterih
               regij, ki so do sedaj imele vse regijske komponente. Mimogrede, med njimi je Posavje,
               Koroška, Zasavje in še katera regija. In s tem se krni tudi življenje in ne nazadnje
               tudi možnost razvoja teh regij. Naj samo omenim, v Posavju imamo 32 regijskih
               inštitucij, ki zaposlujejo okoli 2 tisoč ljudi. Po tej delitvi naj ne bi bilo več
               konkretno v Brežicah ne carinske ne davčne uprave, temveč bi bila ta v Novem mestu in
               bi v Brežicah imeli neke vrste vložišče te davčne uprave. Podobno se dogaja na
               Koroškem, podobno se dogaja v Zasavju. Jaz mislim, da je to slabo. Da je to neko
               prejudiciranje bodoče pokrajinske ureditve. Enako se, spoštovani, dogaja, ko želi
               minister Virant uvesti upravne okraje in izpostave namesto sedanjih upravnih enot.
               Tudi tu je dal kar v izhodišče že številko 8. To se pravi, da bo teh okrajev poslej 8
               in izpostave. Jaz mislim, da to ni prava pot. In da je prav, spoštovani poslanci, da
               odločitev o tem, kakšna bo bodoča regionalna delitev, opravimo tu v parlamentu ne pa
               pod krinko raznih reorganizacij državne uprave. To delajo posamezni ministri, in še
               to neusklajeno eden od drugega.</p>
               <p>Zato, spoštovani, predlagam to javno razpravo in prosim zlasti tiste poslance, ki
               prihajate iz prizadetih regij, pa tudi širše, da jo podprete, ker mislim, da bodo to
               pozitivni signali za bodoče rešitve.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu poslanske skupine gospod Franci Bogovič, imate besedo.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Z velikim veseljem bom ta predlog za razpravo v Državnem zboru podprl. Verjamem, da
               tako, kot je dejal mag. Vizjak, nas je, ne glede na to, kdo je v kateri poslanski
               skupini, ali smo v koaliciji ali opoziciji, odgovorni za to, da bo Slovenija dobro in
               učinkovito organizirana. To, kar se počne v zadnjem času, ko se iz rokava stresajo
               predlogi enkrat za ukinitev občin, drugič za ustanovitev nekih upravnih okrajev,
               tretjič nekdo združuje institucije regijskega pomena, govori o tem, da v Sloveniji
               nimamo jasne strategije na tem področju. Razprava v Državnem zboru je nujna in
               mislim, da je eden od ključnih problemov Republike Slovenije danes, da enostavno
               nismo nikoli sprejeli principa subsidiarnosti in ugotovili, ne katerem nivoju bi se
               katera funkcija najbolje opravljala.</p>
               <p>Vemo vsi, da je tudi ureditev lokalne samouprave invalidna v tem delu, da nimamo
               druge ravni lokalne samouprave in da je treba na tem področju nekaj postoriti. To, da
               prihajajo takšni neusklajeni, iz rokava streseni predlogi v parlament, in potem
               glodamo te kosti je neprimerna pot, zato v Slovenski ljudski stranki podpiramo, da se
               opravi razprava v Državnem zboru. Ali bo ta predlog danes izglasovan, je to dobra
               osnova, sicer pa bomo tudi v Slovenski ljudski stranki že v zelo kratkem postorili
               to, da bo razprava v Državnem zboru o tem potekala.</p>
               <p>Mislim, da je nujna in da je prav, da resnično naredimo to, kar državljanke in
               državljani od nas pričakujemo, da nas ne bodo potem cukali, če je nekdo v Poslanski
               skupini Pozitivne Slovenije ali pa Državljanske liste, pa ti tvoji ministri ukinjajo
               tvoje inštitucije in imamo lokalno zelo velike probleme. Zato je prav, da naj bo
               sprejeta neka strategija, kjer ne bo to stvar niti posameznega ministra, niti
               lobiranja v poslanskih skupinah in domena neke koalicije. To presega te meje, presega
               čas neke koalicije, ampak je treba po teh letih, po letu 1995, ko je bila lokalna
               samouprava prvič uvedena v Republiki Sloveniji, pa nekajkrat dopolnjena, se usesti in
               jasno izdelati strategije. Na to nas opozarjajo tudi pravni strokovnjaki in
               strokovnjaki s tega področja in resnično tako kot se lotevamo in tako kot se minister
               Virant loteva te zadeve, je učni primer, kako se takšnih stvari ne smeš lotevati.
            </p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu, gospod Kavtičnik. V lastnem imenu?</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Hvala.</p>
               <p>Tudi v koaliciji se zavedamo tega problema, vendar ga ne mislimo reševati na tak
               način, da bi s poslanskim vprašanjem potem odprli javno razpravo. To je preveč
               pomembna in zahtevna materija, ki jo bo treba reševati drugače. Minister oziroma
               Vlada bo morala priti z določenim predlogom, ne tako, da češ nekdo govori, nekje se
               sliši in tako naprej. Vlada bo morala priti z določenim predlogom, ki ga bomo potem
               morali seveda temeljito predebatirati in opraviti neko poglobljeno debato in
               razpravo. V to je treba vključiti tudi predstavnike občin, lokalnih skupnosti in tako
               naprej. S samim poslanskim vprašanjem oziroma z odgovorom na to vprašanje ne bomo
               mogli tega rešiti, ampak je za to potrebna temeljita in poglobljena razprava.</p>
               <p>Sam tega predloga trenutno ne bom podprl. Bom pa si prizadeval in podprl vse tiste
               predloge, da bo Vlada čim prej prišla s temeljito rešitvijo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V lastnem imenu ima besedo mag. Andrej Vizjak.</p>
            </sp>
            <sp who="SDZ6:VizjakAndrej">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>To poslansko vprašanje ni bilo postavljeno na podlagi nekih indicev ali pač nekaterih
               informacij ali medijskih zapisov temveč zelo konkretnih dokumentov dveh ministrstev.
               Tako na Ministrstvu za finance, kjer so že pripravili uredbo o formiranju novih
               finančnih uradov, osem plus ena. To je konkreten dokument, ki je že v medresorskem
               usklajevanju, kot tudi delovno gradivo na Ministrstvu za notranje zadeve, kjer se
               usklajuje tekst in pristojnosti, ki jih bodo izgubile upravne enote in ki bodo
               prenesene na upravne okraje. Vse to je že napisano. To so dokumenti, vladni
               dokumenti, ki nastajajo. Jaz menim, da način, da nastajajo prikrito parlamentarcem,
               torej na nivoju vlade in ministrstva, ni pravi. Da je prav, da o tako pomembnih
               vprašanjih, ki se nanašajo tudi na bodočo regionalizacijo te države, spregovorimo v
               tem parlamentu. Če na žalost Vlada ne pride v Državni zbor s tem generalnim
               predlogom, ga moramo izsiliti poslanci. Ne gre drugače.</p>
               <p>Reorganizacija upravnih enot, finančne uprave bo tlakovala reorganizacijo tudi vseh
               ostalih inštitucij, kot so zavodi za zaposlovanje, zavodi za zdravstveno zavarovanje,
               zavodi za pokojninsko in invalidsko zavarovanje, zavodi za gozdove. Tudi pri zavodih
               za gozdove se obeta regionalizacija oziroma krčenje območnih enot zavoda za gozdove.
               Jaz mislim, da je to, kar se dogaja, en presedan bodoče regionalne razdelitve, ki se
               bo zgodil potihoma z odločitvami pristojnih ministrov ali še huje – z reorganizacijo
               zavodov. Pri Zavodu za gozdove sploh ni potrebno imeti nikakršne odločitve vlade,
               temveč zgolj reorganizacijo ene konkretne inštitucije. In to je nevarnost,
               spoštovani, zato jaz mislim, da je prav, da tukaj parlamentarci le kaj rečemo.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu gospod Franc Pukšič, izvolite.</p>
            </sp>
            <sp who="SDZ6:PukšičFranc">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Pravzaprav se nocoj nisem oglašal pri obrazložitvah glasu, ker vem, kako to žal
               zgleda. Predlog za kakršno koli razpravo s strani opozicije je v veliki meri s strani
               opozicije povožen. To je pač takrat, ko je leva opcija na oblasti. Ko je bila naša
               opcija na oblasti in je bil kakšen pameten predlog iz takratne opozicije, je kakšen
               Pukšič pa Jerovšek celo to podprl in smo imeli razpravo v Državnemu zboru in ni bilo
               nič narobe. Danes pa to, kar slišim s strani koalicijskih poslancev, da je sicer
               dobra materija, da bi morali o tem razpravljati, da tudi vas skrbi, pa skrivate pred
               opozicijo, pred javno razpravo v Državnemu zboru, je pa seveda sramotno. Prav eden od
               takšnih poslancev, ki je imel takrat v opoziciji predlog, je bil podprt. Zato pa,
               kolegice in kolegi, vam ne verjamemo, nič vam ne verjamemo, ker sami med seboj si ne
               zaupate in očitno si lažete. Zato se dogaja to, kar se dogaja z Zakonom o
               nepremičninah. Najprej sprejmete proračun, potem pa vsak po svoje skačete okoli.
               Rekli bi kot opice na gmajni.</p>
               <p>Zato imamo danes to, kar imamo v državi. Včeraj so v Financah zapisali, kje je
               Slovenija danes. Številke so grozljive. To ni moja ocena, to je ocena nekoga, ki se
               tudi na ekonomijo spozna. Gospodarska aktivnost še vedno upada, mladi odhajajo,
               perspektive in upanje za boljši jutri ni. To je vaša koalicija. In tudi sedaj si ne
               upate, da bi o tako pomembni zadevi, kot je reorganizacija Slovenije, razpravljali v
               Državnemu zboru. Res mi je nerodno, kje sem.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala. Lahko glasujemo?</p>
               <p>Še mag. Barbara Žgajner Tavš, izvolite.</p>
            </sp>
            <sp who="SDZ6:ŽgajnerTavšBarbara">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Zelo na kratko. Kar nekaj očitkov je bilo ne nazadnje tudi na koalicijske poslanke in
               poslance ali pa apelov, da ne bomo glasovali napak, ker je to tema, ki se dotika
               pravzaprav vseh nas, ki ne prihajamo iz velikih centrov. In kolega Vizjak, vi veste,
               da jaz prihajam iz tiste regije, ki je nedvomno v preteklosti izgubila največ, kar se
               tiče inštitucij, državnih inštitucij na lokalnem oziroma regijskem nivoju. Pa se
               boste spomnili, spoštovani kolegi iz opozicije, razprav, ki smo jih imeli v Državnem
               zboru pred dobrim letom, ko je bilo na dnevnem redu vprašanje ukinjanja regijskih
               centrov za obveščanje. Takrat smo imeli podobno poslansko vprašanje opozicijski
               poslanci in vas prosili, da ne kar tako čez noč ukinjati tako pomembnih inštitucij,
               kot so regijski centri za obveščanje. Prosil smo za javne razprave, nismo bili
               uslišani. In jaz moram reči. ja, hvala zdajšnjemu ministru Jakiču, da je prisluhnil
               našim zelo utemeljenim predlogom takrat in opozorilom in vzpostavil nazaj vse
               regijske centre, tudi v tistih regijah, ki so bolj oddaljene oziroma ogrožene. Tudi
               centri za socialno delo so ena tem, ki se bo verjetno ali bo podvržena
               regionalizaciji. Tudi vi to veste, kolega Vizjak, ker so se začele razprave še v
               vašem mandatu. Ampak da ne bom zdaj predolgo razpravljala o tej temi, jaz verjamem,
               upravnih okrajev za enkrat ni na dnevnem redu vlade. In predlogi, kakršni so bili
               dani, absolutno tudi za poslance, ki prihajamo iz, kot sem dejala, ogroženih regij,
               kar tako ne bomo pristali na neke insinuacije, ki se pojavljajo v javnosti, ampak
               bomo zahtevali takrat, ko bo čas za to, utemeljeno razpravo, ki bo temeljila na
               dejstvih. Še enkrat, v preteklosti je Zasavje utrpelo veliko škodo, preveliko škodo
               tudi zato, ker so bile razprave onemogočene navkljub prošnjam poslank in poslancev,
               ki prihajamo iz tistih krajev.</p>
               <p>Ampak kot rečeno, jaz takšnega predloga ne bom podprla, verjamem, da je časa dovolj,
               in verjemite, stali bomo za tem, da bomo dosegli tisto, kar je prav.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Franci Bogovič ima besedo.</p>
            </sp>
            <sp who="SDZ6:BogovičFranc">

               <speaker>FRANC BOGOVIČ (PS SLS):</speaker>

               <p>Bom pomagal, da ne bo tako težko glasovati. Prej sem napovedal, da bomo v kratkem o
               tem spregovorili v parlamentu. Poslanska skupina Slovenske ljudske stranke jutri
               vlaga predlog za nujno sejo odbora, na katerem bomo govorili o lokalni samoupravi in
               o financiranju lokalne samouprave, tako da mi je čisto vseeno, kako danes glasujete.
               V parlamentu bomo v kratkem o tem govorili.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 81 poslank in poslancev, za je glasovalo 33, proti 46.</p>
               <p><stage xml:id="Redna-18-2013-10-24.stage37">(Za je glasovalo 33.)</stage> <stage xml:id="Redna-18-2013-10-24.stage38">(Proti 46.)</stage></p>
               <p>Sklep ni sprejet.</p>
               <p>V skladu s predlogom poslanca Mihaela Prevca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               infrastrukturo in prostor Sama Omerzela na poslansko vprašanje Mihaela Prevca v zvezi
               z gradnjo in vzdrževanjem državnih cest. Lahko glasujemo?</p>
               <p>Glasujemo. Navzočih je 81 poslank in poslancev, za je glasovalo 31, proti 47.</p>
               <p><stage xml:id="Redna-18-2013-10-24.stage39">(Za je glasovalo 31.)</stage> <stage xml:id="Redna-18-2013-10-24.stage40">(Proti 47.)</stage></p>
               <p>Sklep ni sprejet.</p>
               <p>V skladu s predlogom poslanke Sonje Ramšak bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               pravosodje dr. Senka Pličaniča na poslansko vprašanje Sonje Ramšak v zvezi s
               stečajnimi postopki.</p>
               <p>Obrazložitev glasu v imenu poslanske skupine Slovenske demokratske stranke ima gospa
               Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala, predsedujoči, za besedo. Spoštovane kolegice in kolegi!</p>
               <p>Ne zato, ker bi ne bila zadovoljna z odgovori ministra Pličaniča, želim, da podprete
               splošno razpravo o mojem poslanskem vprašanju. Gre za izredno pomembno tematiko. Kot
               ugotavljam, danes Vlada tudi ni potrdila nove insolvenčne zakonodaje, kar je slabo
               tudi v vidu današnjih tragičnih dogodkov v Mariboru. Neustrezna insolvenčna
               zakonodaja povzroča travme ljudi. V svojem poslanskem vprašanju sem opozorila na
               nekatere nepravilnosti oziroma nedoslednosti, ki so predvsem vezane na lizinške
               pogodbe, neprerekanje terjatev in pa menične spore.</p>
               <p>Mislim, da je to zelo pomembno vprašanje tudi za razvoj gospodarstva in za dobro
               ljudi in državljank in državljanov, zato upam, spoštovane kolegice in kolegi, da
               boste predlog za splošno razpravo tudi podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 82 poslank in poslancev, za je glasovalo 31, proti 49.</p>
               <p><stage xml:id="Redna-18-2013-10-24.stage41">(Za je glasovalo 31.)</stage> <stage xml:id="Redna-18-2013-10-24.stage42">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožefa Jerovška bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za delo, družino, socialne zadeve in enake možnosti dr. Anje Kopač Mrak na
               poslansko vprašanje Jožefa Jerovška v zvezi z nakupom opreme v Domu dr. Jožeta
               Potrča. Lahko glasujemo?</p>
               <p>Glasujemo. Navzočih je 82 poslank in poslancev, za je glasovalo 31, proti 49.</p>
               <p><stage xml:id="Redna-18-2013-10-24.stage43">(Za je glasovalo 31.)</stage> <stage xml:id="Redna-18-2013-10-24.stage44">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Andreja Čuša bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za notranje zadeve dr. Gregorja Viranta na poslansko vprašanje Andreja Čuša
               v zvezi s projektom ustanavljanja pokrajin. Lahko glasujemo?</p>
               <p>Glasujemo. Navzočih je 81 poslank in poslancev, za je glasovalo 30, proti 49.</p>
               <p><stage xml:id="Redna-18-2013-10-24.stage45">(Za je glasovalo 30.)</stage> <stage xml:id="Redna-18-2013-10-24.stage46">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Alenke Jeraj bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za izobraževanje, znanost in šport dr. Jerneja Pikala na poslansko vprašanje
               Alenke Jeraj v zvezi z imenovanjem direktorjev direktoratov.</p>
               <p>Obrazložitev glasu v imenu poslanske skupine ima gospa Alenka Jeraj.</p>
            </sp>
            <sp who="SDZ6:JerajAlenka">

               <speaker>ALENKA JERAJ (PS SDS):</speaker>

               <p>Hvala.</p>
               <p>Ob nastopu svojega mandata je 27. februarja letos predsednica Vlade mag. Alenka
               Bratušek dejala: <q>"Eden izmed ciljev, ki izboljšujejo naše razmere, je pritegnitev in
               upoštevanje stroke. Od vrhunskih slovenskih strokovnjakov ljudje pričakujejo, da
               politiki pomagajo voditi to državo, od nas politikov pa upravičeno pričakujejo, da
               znamo te vrhunske strokovnjake poiskati in prisluhniti, nato pa njihove ideje strniti
               v izvedljiv načrt upravljanja s to državo. Zato bo nova vlada v svoje delo skušala
               pritegniti strokovnjake in jim pozorno prisluhnila."</q> Vlada je res imenovala dve v. d.
               direktorici, in sicer v.,d. generalno direktorico za vrtce in osnovno šolo mag.
               Vlasto Poličnik in v. d. generalno direktorico za srednje in višje šolstvo Elviro
               Šušmelj. Nobena od teh kandidatk ni prestala pozitivno preizkusa na uradniškem svetu,
               ki ugotavlja strokovnost takšnih direktorjev oziroma kandidatov. Jaz se zavedam, da
               minister lahko izbere svojo ekipo in tega nikomur ne oporekamo, vendar pa sem želela
               od ministra izvedeti, katere posebne pogoje, če teh, ki jih zahteva uradniški svet,
               omenjeni gospe nista izpolnjevali, kateri od pogojev voditeljskih kompetenc,
               kvalitete ali česarkoli že so botrovali temu, da jih je izbral za svoje sodelavke.
               Ali je bil edini kriterij politična pripadnost oziroma prava stran ali kaj
               drugega?</p>
               <p>Tega odgovora nisem dobila, zato predlagam, da glede na to, da je premierka
               zagotovila, da bomo na vseh mestih imeli same strokovnjake, da o tem opravimo
               razpravo. Namreč izobraževanje in področja vrtcev, osnove šole, srednjih in višjih
               šol zagotovo niso nepomembni, celo več, v zadnjem času lahko spremljamo marsikaj, kar
               po mojem mnenju v šolstvo ne sodi. Kar nekaj težav imamo na teh področjih. Ali bodo
               ta področja utrpela škodo in kdo jih bo vodil, če so na čelu direktorata ljudje, za
               katere je uradniški svet ugotovil da niso strokovnjaki.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 81 poslank in poslancev, za je glasovalo 30, proti 49.</p>
               <p><stage xml:id="Redna-18-2013-10-24.stage47">(Za je glasovalo 30.)</stage> <stage xml:id="Redna-18-2013-10-24.stage48">(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Dragutina Mateja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               infrastrukturo in prostor Sama Omerzela na poslansko vprašanje Dagutina Mateja v
               zvezi s sporazumom med Slovenijo in Italijo glede plinskega terminala v severnem
               Jadranu.</p>
               <p>Glasujemo. Navzočih je 80 poslank in poslancev, za je glasovalo 32, proti 47.</p>
               <p><stage xml:id="Redna-18-2013-10-24.stage49">(Za je glasovalo 32.)</stage> <stage xml:id="Redna-18-2013-10-24.stage50">(Proti 47.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 12. točko dnevnega reda, to je z drugo obravnavo Predloga zakona o spremembah in
                  dopolnitvah Zakona o uravnoteženju javnih financ v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o uravnoteženju javnih financ ni primeren za nadaljnjo
               obravnavo.</p>
               <p>Glasujemo. Navzočih je 79 poslank in poslancev, za je glasovalo 70, proti 1.</p>
               <p><stage xml:id="Redna-18-2013-10-24.stage51">(Za je glasovalo 70.)</stage> <stage xml:id="Redna-18-2013-10-24.stage52">(Proti 1.)</stage></p>
               <p>Ugotavljam, da je zbor sprejel sklep, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Nadaljujemo s prekinjeno 13. točko dnevnega reda, to je s tretjo obravnavo Predloga zakona o poroštvu
                  Republike Slovenije za obveznosti iz tretjega okvirnega kredita, ki ga najame Eco
                  sklad, Slovenski okoljski javni sklad pri Evropski investicijski banki za
                  financiranje okoljskih projektov v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage xml:id="Redna-18-2013-10-24.stage53">(Za je glasovalo 82.)</stage> <stage xml:id="Redna-18-2013-10-24.stage54">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 14. točko dnevnega reda, to je s prvo obravnavo Predloga zakona o spremembah in
                  dopolnitvah Zakona o davčnem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o davčnem postopku je primeren za nadaljnjo obravnavo.</p>
               <p>Glasujemo. Navzočih je 81 poslank in poslancev, za je glasovalo 81, proti nihče.</p>
               <p><stage xml:id="Redna-18-2013-10-24.stage55">(Za je glasovalo 81.)</stage> <stage xml:id="Redna-18-2013-10-24.stage56">(Proti nihče.)</stage></p>
               <p>Ugotavljam, da je zbor predlagani sklep sprejet.</p>
               <p>Predlog zakona bo dodeljen v obravnavo Odboru za finance in monetarno politiko kot
               matičnemu delovnemu telesu.</p>
               <p>S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je z obravnavo Predloga zakona o prenehanju
                  veljavnosti Zakona o kozmetičnih proizvodih po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Glasujemo. Navzočih je 82 poslank in poslancev, za 82, proti nihče.</p>
               <p><stage xml:id="Redna-18-2013-10-24.stage57">(Za je glasovalo 82.)</stage> <stage xml:id="Redna-18-2013-10-24.stage58">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 18. točko dnevnega reda, to je z obravnavo Predloga resolucije o nacionalnem
                  programu za mladino 2013–2022.</title>
               </p>
               <p>Ker amandmaji k dopolnjenemu predlogu resolucije niso bili vloženi, prehajamo na
               odločanje o predlogu resolucije. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi amandmajev sprejetih na matičnem
               delovnem telesu predlog resolucije neusklajen.</p>
               <p>Obrazložitev glasu v imenu poslanske skupine ima gospod Andrej Čuš.</p>
            </sp>
            <sp who="SDZ6:ČušAndrej">

               <speaker>ANDREJ ČUŠ (PS SDS):</speaker>

               <p>Gospod predsednik, hvala za besedo. Spoštovane kolegice in spoštovani kolegi!</p>
               <p>Število mladih v Republiki Sloveniji zelo hitro pada. Recimo v prejšnjem desetletju
               je število mladih v Republiki Sloveniji padlo za 11 %, v tem desetletju pa lahko
               pričakujemo kar 20-odstotni upad mladega prebivalstva v naši državi. Število
               starejših prebivalcev se bo tako do leta 2050 v Sloveniji predvidoma skorajda
               potrojilo. Slovenija je na prvem mestu v Evropski uniji po začasnih zaposlitvah, kar
               je zaskrbljujoč podatek. Zaskrbljujoč je tudi podatek, da smo v Sloveniji v samem
               vrhu Evropske unije, ko govorimo o deležu mladih, ki živijo pri svojih starših. Delež
               takšnih je kar dve tretjini mladih v starosti med osemnajst in štiriintrideset
               let.</p>
               <p>Vse to so razlogi, da smo tudi mi morda v preteklosti tukaj naredili kakšno napako,
               zato je položaj mladih iz dneva v dan slabši. Kot sem že enkrat rekel, za to smo
               odgovorni vsi: mladi, politika, šolstvo, vsi. In floskul, da na mladih svet stoji, se
               nam v poslanski skupini več ne da poslušati. Dovolite mi, da citiram enega mojega
               dobrega prijatelja Žana: <q>"Radi rečemo, da na mladih svet stoji, a meni se zdi, da na
               mladih stojijo krediti, ki jih bodo vračale prihodnje generacije."</q></p>
               <p>Resolucija o nacionalnem programu za mladino 2013–2022 je dobro pripravljena, žalosti
               nas edino dejstvo, da koalicija ni bila pripravljena podpreti amandmaja Poslanske
               skupine SDS, ki bi v medsektorsko oblikovanje mladinskih politik bolj vključil tudi
               predstavnike gospodarstva in obrti. Ob tem tudi pozivamo vlado Alenke Bratušek, da
               preneha z ustvarjanjem fiskalnih ukrepov ki mlade dobesedno silijo v tujino. V
               prihajajočih dneh nas čaka tudi obravnava sprememb Zakona o dohodnini, ki bo dodatno
               obdavčil mlade migrante, namesto da bi jim priznali trud, da gredo v tujino in se
               potrudijo, namesto da bi doma molzli socialno državo, jih bomo kaznovali.</p>
               <p>Resolucijo bomo v Poslanski skupini SDS podprli, obenem pa ministra seveda
               opozarjamo, če se bo zamujalo s konkretnimi ukrepi in aktivnostmi, bomo primerno
               ukrepali. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 83 poslank in poslancev. Za je glasovalo 79, proti 3.</p>
               <p><stage xml:id="Redna-18-2013-10-24.stage59">(za je glasovalo 79.)</stage> <stage xml:id="Redna-18-2013-10-24.stage60">(Proti 3.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda. <title>Nadaljujemo s prekinjeno 19. točko dnevnega reda, to je z obravnavo Predloga resolucije o nacionalnem
                  programu izobraževanja odraslih v republiki Sloveniji za obdobje 2013–2020.</title>
               </p>
               <p>Ker amandmaji k dopolnjenemu predlogu resolucije niso bili vloženi, prehajamo na
               odločanje o predlogu resolucije. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi amandmajev, sprejetih na matičnem
               delovnem telesu, predlog resolucije neusklajen.</p>
               <p>Obrazložitev glasu v imenu Poslanske skupine Socialnih demokratov ima mag. Majda
               Potrata.</p>
            </sp>
            <sp who="SDZ6:PotrataMajda">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik.</p>
               <p>Resolucija o programu za mladino in resolucija o izobraževanju odraslih sta
               pravzaprav komplementarni resoluciji, ker tudi pri tej resoluciji o izobraževanju
               odraslih je mogoče elemente, ki odpirajo možnosti za tiste mlade ljudi, ki so
               predčasno izstopili iz rednega izobraževanja. Prav kakovostno izobraževanje za
               odrasle in iskanje neformalnih poti izobraževanja omogočajo mladim, srednji
               generaciji in starejšim, da dejavno preživljajo življenje v vseh svojih starostnih
               obdobjih in da sledijo tistemu znanemu reklu, da za učenje človek ni nikoli
               prestar.</p>
               <p>V Poslanski skupini Socialnih demokratov obe resoluciji podpiramo. Smo dejavno
               sodelovali tudi pri njunem nastajanju in upamo, da te razpoke v pogledih na stvari,
               ki se kažejo v užaljenosti, če kakšen amandma ni bil sprejet, ne morejo zamegliti
               pozitivnih ciljev, namenov in učinkov, ki jih bosta ti dve resoluciji prinesli.
               Seveda bomo v Poslanski skupini Socialnih demokratov tudi to resolucijo podprli.
               Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Obrazložitev glasu v imenu poslanske skupine ima gospod Jožef Kavtičnik.</p>
            </sp>
            <sp who="SDZ6:KavtičnikJožef">

               <speaker>JOŽEF KAVTIČNIK (PS PS):</speaker>

               <p>Tudi v Poslanski skupini Pozitivna Slovenija bomo podprli to resolucijo, kot smo
               podprli tudi resolucijo o nacionalnem programu mladih. Resolucija sledi usmeritvi na
               temo, o čemer vlada že dalj časa govori – govorim o tej vladi – da je naša družba
               družba, ki temelji na znanju. Resolucija sledi vseživljenjskemu izobraževanju in
               nekako vključuje neformalno izobraževanje ki je nadgradnja ali nadaljevanje
               formalnega izobraževanja. Tako je resolucija dober temelj za vse akte, izvedbene
               načrte, ki bodo temu sledili. Je nadgradnja že obstoječega sistema izobraževanja in
               presega dnevno politiko in dnevnopolitično razmišljanje, kajti izobraževanje je
               nekaj, kar mora imeti daljši rok in daljše obdobje načrtovanja.</p>
               <p>V Pozitivni Sloveniji bomo to resolucijo podprli.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 81 poslank in poslancev, za je glasovalo 81, proti nihče.</p>
               <p><stage xml:id="Redna-18-2013-10-24.stage61">(Za je glasovalo 81.)</stage> <stage xml:id="Redna-18-2013-10-24.stage62">(Proti nihče.)</stage></p>
               <p>Ugotavljam, da resolucija sprejeta.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI POGODBE MED REPUBLIKO SLOVENIJO IN REPUBLIKO SRBIJO O IZROČITVI.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih je 78 poslank in poslancev, za je glasovalo 78, proti nihče.</p>
               <p><stage xml:id="Redna-18-2013-10-24.stage63">(Za je glasovalo 78.)</stage> <stage xml:id="Redna-18-2013-10-24.stage64">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI POGODBE MED REPUBLIKO SLOVENIJO IN REPUBLIKO SRBIJO O MEDSEBOJNEM
                  IZVRŠEVANJU SODNIH ODLOČB V KAZENSKIH ZADEVAH.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandma,
               amandmajev na seji zbora ni možno vlagati, zato prehajamo na odločanje o predlogu
               zakona.</p>
               <p>Glasujemo. Navzočih je 78 poslank in poslancev, za je glasovalo 78, proti nihče.</p>
               <p><stage xml:id="Redna-18-2013-10-24.stage65">(Za je glasovalo 78.)</stage> <stage xml:id="Redna-18-2013-10-24.stage66">(Proti Nihče.)</stage></p>
               <p>Ugotavljam, da zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>17. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO RUSKE FEDERACIJE O
                  VOJNIH GROBIŠČIH</title>
               </p>
               <p>Predloga zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandma,
               amandmajev na seji zbora ni možno vlagati, zato prehajamo na odločanje o predlogu
               zakona.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage xml:id="Redna-18-2013-10-24.stage67">(Za je glasovalo 80.)</stage> <stage xml:id="Redna-18-2013-10-24.stage68">(Proti Nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE NA OBRAVNAVO MANDATNO-VOLILNIH ZADEV.</title>
               </p>
               <p>Najprej prehajamo na obravnavo <title>Predloga za imenovanje drugega namestnika
                  predsednika Računskega sodišča.</title>
               </p>
               <p>Predsednik Republike Slovenije gospod Borut Pahor je na podlagi tretjega odstavka 8.
               člena zakona o Računskem sodišču z dopisom 16. oktobra 2013 predlagal Državnemu
               zboru, da za drugega namestnika predsednika Računskega sodišča imenuje Sama
               Jereba.</p>
               <p>V skladu z določbo prvega odstavka 7. člena zakona o Računskem sodišču je član
               Računskega sodišča imenovan za dobo 9 let od dneva, ko nastopi funkcijo.</p>
               <p>Predlog zakona je obravnavala Mandatno-volilna komisija kot matično delovno telo, ki
               je zboru pisno poročala.</p>
               <p>Prehajamo na predstavitev stališč poslanskih skupin. Besedo ima gospod Matjaž Han v
               imenu poslanske skupine Socialnih demokratov. Se opravičujem, sprememba.</p>
               <p>Gospod Mirko Brulc bo predstavil stališče Poslanske skupine Socialnih demokratov.
            </p>
            </sp>
            <sp who="SDZ6:BrulcMirko">

               <speaker>MIRKO BRULC (PS SD):</speaker>

               <p>Spoštovani!</p>
               <p>Čeprav bomo o kandidatu za drugega namestnika predsednika Računskega sodišča
               Republike Slovenije odločali s tajnim glasovanjem, pa naj vseeno takoj na začetku
               povem, da bo Poslanska skupina Socialnih demokratov podprla predlog predsednika
               republike, da se na omenjeno funkcijo imenuje Samo Jereb.</p>
               <p>Želeli bi poudariti, da smo v tem kandidacijskem postopku v poslanski skupini
               opravili razgovore z večino prijavljenih kandidatov, ki so podobno, kot predlagani
               kandidat praviloma izkazali visoko stopnjo strokovne usposobljenosti za morebitno
               opravljanje funkcije drugega namestnika predsednika Računskega sodišča.</p>
               <p>Verjamemo, da je bila ob relativno velikem številu prijavljenih kvalitetnih
               kandidatov odločitev predsednika republike toliko težja, vendar zagotovo skrbno
               pretehtana, zato jo bomo v Poslanski skupini Socialnih demokratov podprli. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam. S tem smo končali s predstavitvijo stališč poslanskih skupin.</p>
               <p>Prehajamo na izvedbo glasovanja o predlogu predsednika republike Slovenije za
               imenovanje drugega namestnika predsednika Računskega sodišča. V skladu s četrtim
               odstavkom, 8. člena Zakona o računskem sodišču o imenovanju državni zbor odloča s
               tajnim glasovanjem.</p>
               <p>V skladu s prvim odstavkom 92. člena Poslovnika vodi tajno glasovanje komisija, ki jo
               sestavljajo predsedujoči ter štirje poslanci, ki jih izvoli Državni zbor na predlog
               predsedujočega.</p>
               <p>Predstavniki poslanskih skupin so mi že posredovali predloge za člane komisije, ki
               vodi glasovanje. To so mag. Mirjam Bon Klanjšček, Poslanska skupina Pozitivna
               Slovenija, gospod Zvonko Lah, Poslanska skupina Slovenske demokratske stranke, gospod
               Branko Kurnjek, Poslanska skupina Državljanske liste, in gospod Jožef Horvat,
               Poslanska skupina Nove Slovenije. Član te komisije sem tudi jaz kot predsedujoči. Pri
               delu komisije bo sodelovala tudi namestnica generalne sekretarke Jerneja Bergoč.</p>
               <p>Sprašujem, če kdo nasprotuje predlogu komisije. Če ne, prehajamo na odločanje.</p>
               <p>Glasujemo. Navzočih je 60 poslank in poslancev. Za je glasovalo 60, proti nihče.</p>
               <p><stage xml:id="Redna-18-2013-10-24.stage69">(Za je glasovalo 60.)</stage> <stage xml:id="Redna-18-2013-10-24.stage70">(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslancem
               vročena glasovnica tako, da pride vsak poslanec k mizi predsedujočega in pove svoje
               ime in priimek. Glasuje se tako, da se na glasovnici obkroži beseda <q>"za"</q> ali beseda
               <q>"proti"</q>.</p>
               <p>V skladu s petim odstavkom 91. člena Poslovnika Državnega zbora je neizpolnjena
               glasovnica neveljavna. Neveljavna je tudi glasovnica, iz katere volja poslanca ni
               jasno razvidna. V skladu s četrtim odstavkom 8. člena Zakona o računskem sodišču bo
               predlagani kandidat imenovan, če bo zanj glasovala večina vseh poslancev, to je 46
               ali več. Glasovali bomo v dvorani v glasovalnih kabinah. Poslanke in poslanci boste
               izpolnjeno glasovnico oddali v glasovalno skrinjico, ki bo v dvorani na mizi ob
               kabinah za glasovanje.</p>
               <p>Prehajamo na izvedbo tajnega glasovanja. Prosim, poslanko in poslance, ki mi boste
               pomagali pri glasovanju, da se takoj zglasite v sobi 217, kjer boste prevzeli volilni
               material.</p>
               <p>Glasovanje se bo začelo ob 19.10 uri ter bo trajalo do 19.25 ure. Po končanem
               glasovanju prosim poslanko in poslance, ki mi boste pomagali pri glasovanju, da se
               zberete v sobi 217.</p>
               <p>Prekinjam 21. točko dnevnega reda in sejo zbora, ki jo bomo nadaljevali ob 19.40
               uri.</p>
               <stage type="time">(Seja je bila prekinjena ob 18.55 in se je nadaljevala ob 19.40.)</stage>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke, kolegi poslanci, gospe in gospodje, nadaljujemo s
               prekinjeno obravnavo Predloga za imenovanje drugega namestnika predsednika Računskega
               sodišča.</p>
               <p>Dovolite mi, da preberem zapisnik o ugotovitvi izida glasovanja o imenovanju drugega
               namestnika predsednika Računskega sodišča.</p>
               <p>Glasovanje je bilo v prostorih Državnega zbora dne 24. 10. 2013. Razdeljenih je bilo
               83 glasovnic, oddanih je bilo 83 glasovnic. Neveljavnih je bilo 15 glasovnic,
               veljavnih je bilo 68 glasovnic. Za je glasovalo 46 poslancev, proti je glasovalo 22
               poslancev.</p>
               <p>Na podlagi izida glasovanja je bil Samo Jereb z večino glasov vseh poslancev imenovan
               za drugega namestnika predsednika Računskega sodišča.</p>
               <p>Prosim gospoda Sama Jereba, drugega namestnika predsednika Računskega sodišča, da se
               nam pridruži v dvorani.</p>
               <p>Gospod Samo Jereb, prosim, da prisežete pred Državnim izborom.</p>
            </sp>
            <sp who="SDZ6:JerebSamo">

               <speaker>SAMO JEREB:</speaker>

               <p>Prisegam, da bom opravljal svoje delo skladno z ustavo in zakonom, pošteno, vestno in
               nepristransko.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Drugemu namestniku Računskega sodišča čestitam in mu želim veliko uspeha pri njegovem
               delu.</p>
               <p>Če želite nagovoriti Državni zbor, izvolite.</p>
            </sp>
            <sp who="SDZ6:JerebSamo">

               <speaker>SAMO JEREB:</speaker>

               <p>Spoštovani predsednik, spoštovane poslanke in spoštovani poslanci!</p>
               <p>Zahvaljujem se vam za izraženo podporo in jo razumem v prvi vrsti kot podporo
               dosedanjemu delu, ki velja ne samo meni, ampak tudi mojim sodelavcem, in seveda v
               drugi vrsti kot precejšnjo zavezo dodatnemu in še večjemu trudu pri delu v prihodnjem
               mandatnem obdobju in v tem mandatnem obdobju upam tudi na uspešno sodelovanje z vami.
               Sam bom vložil veliko energije, truda in vsega znanja, ki ga imam in s katerim
               razpolagam, da bom to funkcijo opravljal dobro.</p>
               <p>Hvala vam še enkrat.</p>
               <p><stage xml:id="Redna-18-2013-10-24.stage72">/ aplavz/</stage></p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam in srečno!</p>
               <p>Prehajamo na obravnavo <title>Predloga za izvolitev v sodniško funkcijo na sodniško
                  mesto okrožne sodnice na Okrožnem sodišču v Ljubljani.</title> Sodni svet je
               Državnemu zboru predložil predlog o izvolitvi Natalije Horvat Pasar v sodniško
               funkcijo, in sicer na sodniško mesto okrožne sodnice na Okrožnem sodišču v Ljubljani.
               Predlog je obravnavala Mandatno-volilna komisija kot matično delovno telo ter
               Državnemu zboru predložila predlog sklepa.</p>
               <p>Sledi predstavitev stališča poslanske skupine.</p>
               <p>Dr. Vinko Gorenak bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz bom kar zdaj povedal tudi za naslednjo točko dnevnega reda oziroma za naslednjo
               izvolitev kandidata za sodnika oziroma sodnice.</p>
               <p>Poslanska skupina SDS ne bo prispevala glasov za izvolitev, ne samo tega sodnika,
               sodnice, to lahko računate tudi v bodoče. Ne gre za vprašanje nasprotovanja konkretni
               osebi, ki ima konkretno ime in konkreten priimek, tudi v bodoče ne bo šlo za to, gre
               za nasprotovanje sistemu. Mi imamo sistem voljenja sodnikov tu v Državnem zboru in
               smo ena redkih držav, ki to počne na tak način. Voljenje sodnikov v Državnem zboru je
               na nek način ostanek preteklosti in do tega so se vsi državni zbori do zdaj obnašali
               kot peki, ki pečejo žemljice. Mi smo enostavno preprosto glasovali, vsa glasovanja do
               zdaj, kolikor se jih spomnim, po nekem avtomatizmu in s tem pritiskom na gumb, tu pa
               tam se je včasih kdo celo zmotil in je bil proti, ampak to je bilo zelo malo, ampak
               20 in več let potekajo v tem državnem zboru vsa glasovanja na nek tak avtomatičen
               način in seveda avtomatično s tem glasovanjem podelimo tudi t. i. trajni mandat.</p>
               <p>Slovensko sodstvo od leta 1991 do danes ni doživelo preobrazbe, ki bi jo moralo
               doživeti. Nikoli. Slovensko sodstvo tudi danes deluje v nekem sarkofagu, deluje v
               nekem vakumu, deluje v nekem imaginarnem svetu, ki ni svet realnosti. Zlasti pa ne
               svet realnosti z vidika učinkovitega pregona kriminala. Slovensko sodstvo je tudi na
               nek način z akti, ki jih je samo sprejemalo in jih še sprejema, ali z zakoni, ki jih
               je sprejel ta državni zbor, zavito v vato. Slovenski državljani nimajo pravice videti
               obraza sodnika, ki sodi v imenu teh istih državljanov. Naj pa vas spomnim, da smo
               lahko na televiziji – in še danes imate, na Youtubu lahko pogledate razglasitev sodbe
               Berlusconiju in imate tam vse tri sodnice, ki so takšno odločitev sprejele v imenu
               italijanskega naroda. Če greste na Hrvaško, ste lahko videli sodnika, ki je sprejel
               odločitev o Sanadarjevi obsodbi, torej nekdanjega predsednika vlade, je iz
               spoštovanja do ljudi, do sodišča in vse ostalo stal in je stoje bral sodbo v kamero.
               V slovenskem prostoru se to ni zgodilo. Slovenski sodniki sprejemajo odločitve v
               imenu slovenskega naroda in slovenski narod ne sme videti, kdo so ti sodniki. Če pa
               kakšna revija ali kakšen portal objavi kakšen obraz sodnika, pa to sodišče prepove.
               Nadalje je treba povedati še to, da ne gre, še enkrat ponavljam, za nasprotovanje
               konkretnim osebam, ki jih imamo na dnevnem redu, ker te osebe ne nazadnje niso krive
               ničesar, ampak gre za to, da Slovenija ne potrebuje toliko sodnikov. Zakaj Italijani
               plačujejo 11 sodnikov na 100 tisoč prebivalcev, Avstrijci 18, Nemci 23, Slovenci pa
               50. Zakaj recimo nemški državljani dajo 22 evrov na leto po državljanu za sodni
               sistem? Zakaj slovenski državljani plačujejo v letošnjem letu 89 evrov za delovanje
               sodnega sistema? Z rebalansom oziroma s proračunom, ki ga bomo obravnavali, pa 82
               evrov. In zakaj je povprečje EU 42 evrov? Torej, gospe in gospodje, čas je, da
               izpeljemo reformo sodnega sistema. Čas je, da se zamislimo, zakaj nam en steber hiše,
               če vzamemo, da je sodstvo steber države, kar tudi je in bi moralo biti, po 22 letih
               strohnel. Zakaj se država seseda tudi zaradi tega, ker nima tega stebra. In ta steber
               ne deluje.</p>
               <p>Gospe in gospodje, glasov Slovenske demokratske stranke ne bo. Ne zaradi
               nasprotovanja kandidatom, ampak zaradi tega, da vas opozorimo, da je treba mnogo
               stvari spremeniti v sodnem sistemu. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanske skupine.</p>
               <p>Na glasovanje dajem Predlog sklepa o izvolitvi Natalije Horvat Pasar v sodniško
               funkcijo na sodniško mesto okrožne sodnice na Okrožnem sodišču v Ljubljani.</p>
               <p>Glasujemo. Navzočih je 74 poslank in poslancev, za je glasovalo 51, proti 3.</p>
               <p><stage xml:id="Redna-18-2013-10-24.stage73">(Za je glasovalo 51.)</stage> <stage xml:id="Redna-18-2013-10-24.stage74">(Proti 3.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga za izvolitev v sodniško funkcijo na sodniško
                  mesto okrožnega sodnika na Delovnem in socialnem sodišču v Ljubljani.</title> Sodni
               svet je Državnemu zboru predložil predlog o izvolitvi Novice Tadića v sodniško
               funkcijo, in sicer na sodniško mesto okrožnega sodnika na Delovnem in socialnem
               sodišču v Ljubljani. Predlog je obravnavala Mandatno-volilna komisija kot matično
               delovno telo ter zboru predložila predlog sklepa. Prijavljenih k razpravi ni, zato na
               glasovanje dajem Predlog sklepa o izvolitvi Novice Tadića v sodniško funkcijo na
               sodniško mesto okrožnega sodnika na Delovnem in socialnem sodišču v Ljubljani.</p>
               <p>Glasujemo. Navzočih je 74 poslank in poslancev, za je glasovalo 47, proti 3.</p>
               <p><stage xml:id="Redna-18-2013-10-24.stage75">(Za je glasovalo 47.)</stage> <stage xml:id="Redna-18-2013-10-24.stage76">(Proti 3.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o spremembah Sklepa o imenovanju članov
                  Sveta Fundacije za financiranje invalidskih in humanitarnih organizacij v
                  Republiki Sloveniji.</title> Predlog sklepa je v obravnavo zboru predložila
               Mandatno-volilna komisija.</p>
               <p>Prehajamo na predstavitev stališča poslanske skupine.</p>
               <p>Dr. Vinko Gorenak bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Tudi pri tem glasovanju glasov Slovenske demokratske stranke ne bo. V čem je razlog?
               Razlog je preprosto v tem, da Državni zbor dela krivico. Čisto krivico. Naj vas
               spomnim, da sta bila v Svet Fundacije FIHO z voljo tega Državnega zbora, še predhodno
               pa Mandatno-volilne komisije, imenovana gospod Juhart in gospod Pegan. To sta dva
               gospoda, ki jih je Državni zbor zakonito imenoval v Svet FIHO. Kaj se je zgodilo
               potem? Prišlo je na Mandatno-volilno komisijo pismo, pismo uradnika Komisije za
               preprečevanju korupcije gospoda Kečanovića. Torej ne pismo predsednika komisije ali
               pismo vodstva, ampak pismo uradnika na komisiji gospoda Kečanovića. Kaj je pisalo v
               tem pismu? Pisalo je, da je Mandatno-volilna komisija opustila dolžno ravnanje in da
               ima glasovanje Mandatno-volilne komisije znake koruptivnega ravnanja. Vsi tisti, ki
               ste takrat bili v tej komisiji – sam nisem bil, ste bili obdolženi koruptivnega
               ravnanja. Verjamem, da vas je kdaj kak sosed vprašal, če vam kakšna kuverta gleda iz
               žepa ali kaj podobnega ali morda delate kakšen prizidek ali kaj takega. Ker
               koruptivno ravnanje pomeni za preproste ljudi, da si dal kakšno kuverto v žep. Ampak
               poglejte, kaj se je zgodilo v nadaljevanju. Na Mandatno-volilni komisiji, takrat sem
               že tudi kot član sam sodeloval, smo opozorili, da ni dopustno, da bi uradnik Komisije
               za preprečevanje korupcije obdolžil poslance Državnega zbora, člane Mandatno-volilne
               komisije koruptivnega ravnanja, ker so glasovali tako, kot so glasovali, in da Ustava
               Republike Slovenije jamči vsakemu poslancu pravico, da glasuje po svoji vesti, in da
               je pismo gospoda Kečanovića popolnoma brez vsake pravne osnove, in da nima nobene
               zakonite podlage. On je namreč v pismu trdil, da sta omenjena gospoda odgovorni osebi
               v organizacijah, kjer delata. Kot odgovorni osebi pa ne bi smeli kandidirati. Tudi če
               bi temu bilo res tako, pa temu ni bilo tako, ne more katerikoli uradnik te države
               Državnemu zboru in poslancem ukazovati, kako bodo glasovali. Ni nobene možnosti za
               to. Ustava namreč to jamči. Mi smo opozorili na Mandatno-volilni komisiji tudi
               predsednika Komisije za preprečevanje korupcije na ta dopis gospoda Kečanovića in ga
               pozvali, da se do tega izjasni. Kolikor se spomnim, predsednika Komisije za
               preprečevanje korupcije gospoda Klemenčiča ni bilo, prišel pa je gospod Praprotnik,
               se pravi namestnik. Ta se je distanciral z besedami, to lahko vidite v magnetogramu,
               češ, da to ni mnenje Komisije za preprečevanje korupcije, ampak je to mnenje člana
               komisije. Seveda stopil je korak nazaj. V akcijo sta stopila tudi oba omenjena
               gospoda, Juhart in Pegan. Mimogrede vsaj eden od njuju, pa da ne bo pomote, ga celo
               osebno poznam in vem, da zapriseženo paše k levi politični opciji. Pa ne, da bi
               zagovarjal, nimam nobenih razlogov, da ga zagovarjam, vendar želim zagovarjati
               resnico. Ta dva gospoda sta oba predložila potrdilo upravne enote, v katerem je
               pisalo, da nista bila odgovorni osebi. Pa vendarle se je zgodilo – kaj?
               Mandatno-volilna komisija je potrdila nov postopek. Ta novi postopek je danes končan
               in pred nami sta dva nova kandidata. Jaz menim oziroma menimo v poslanski skupini, da
               je storjena prejšnjima zakonito izvoljenima kandidatoma – gospodu Juhartu in Peganu
               krivica. In pri krivicah ne bomo sodelovali. Zato ne morete pričakovati naših glasov
               k temu sklepu. Pa še nekaj je treba povedati. Državni zbor je kot samostojna veja
               oblasti pokleknil kot kokoška pred petelinom pred Komisijo za preprečevanje
               korupcije. Tisti, ki ste s podeželja doma, veste. Namesto da bi se Državni zbor
               postavil na svoje noge in rekel: ne, nezakonitosti ne bomo podpirali.</p>
               <p>Nam je žal, da je do vsega tega prišlo, in naših glasov ne bo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališča poslanske skupine. Sledi še razprava
               poslancev.</p>
               <p>Besedo ima gospa Sonja Ramšak.</p>
            </sp>
            <sp who="SDZ6:RamšakSonja">

               <speaker>SONJA RAMŠAK (PS SDS):</speaker>

               <p>Hvala lepa, predsednik, za besedo.</p>
               <p>Mislim, da je prav, da danes razpravljam tukaj pred tem državnim zborom. Do
               glasovanja o tej točki danes sploh ne bi smelo priti, če poslanke in poslanci na eni
               od prejšnji sej tako Mandatno-volilne komisije kot tudi Državnega zbora ne bi
               neopravičeno razrešili gospoda Juharta in gospoda Pegana. Vsi postopki na
               Mandatno-volilni komisiji v lanskem letu so bili korektno izpeljani, vendar že
               takratna opozicija, sedanja koalicija je velikokrat v tem zboru govorila o tem, da so
               bila imenovanja nezakonita, protiustavna in podobno. Naj spomnim tudi na razrešitev
               članov nadzornega sveta RTV, pa so potem sodni postopki pokazali, da Mandatno-volilna
               komisija in tudi Državni zbor ni naredil niti nič nezakonitega in tudi ne
               protiustavnega. Ko ste izglasovali na prejšnji seji razrešitev gospoda Juharta in
               gospoda Pegana, mislim, da bi si oba zaslužila opravičilo Državnega zbora, kajti
               nista naredila nič nezakonitega, ampak nekdo se je odločil, da ju je treba razrešiti
               in iti v nov postopek razpisa. Vsi ste namreč zelo dobro vedeli, da ta dva kandidata
               ne moreta ponovno kandidirati, ker bi bil to že njun tretji mandat, kar pa je v
               skladu z zakonom nezakonito.</p>
               <p>Žal mi je, da je prišlo do tega in mislim, da se lahko tudi gospodu Peganu in Juhartu
               na ta način zahvalimo za njuno dosedanje delo. Hvala.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima dr. Vinko Gorenak.</p>
            </sp>
            <sp who="SDZ6:GorenakVinko">

               <speaker>DR. VINKO GORENAK (PS SDS):</speaker>

               <p>Precej na kratko, tam, kjer sem sem se prej moral ustaviti zaradi časa.</p>
               <p>Še vedno menim, da je Državni zbor tisti, ki je samostojna veja oblasti, in to
               zakonodajna. In Državni zbor bi se mogel in moral postaviti po robu ljudem ali
               inštitucijam, ki v tej državi kršijo zakonodajo. In Komisija za preprečevanje
               korupcije jo v tem primeru absolutno je. In namesto da bi Državni zbor bil tisti, ki
               bi dvignil ugled svoje lastne inštitucije, dvignil ugled poslancev, mirno reče, ja,
               Komisija za preprečevanje korupcije ima prav.</p>
               <p>Jaz mislim, da Državni zbor tega ne bi smel narediti na noben način. Že izglasovati
               razrešitve omenjenih dveh gospodov ne bi smel. Ni čudno, da imamo torej v javnosti
               eno takšno mnenje o poslancih, da so poslanci preprosto neke barabe, ki <q>"filajo"</q>
               svoje žepe, to velja za vse poslance, ki gledajo na svoje koristi, ki nič ne delajo,
               ki jim je treba dati minimalca. Saj imamo tudi predlog za minimalca tukaj v Državnem
               zboru.</p>
               <p>Poglejte, pri takšnem načinu delovanja Državnega zbora se lahko verjetno vsi
               strinjamo, da bo funkcija poslanca prej kot slej poslala nezaželena zadeva. In prej
               kot slej bomo imele vse politične stranke težave s tem, kako priti do dobrih
               kandidatov, ker konec koncev bomo imeli lahko na kandidatnih listah še kakšne
               klošarje ali tiste, ki so nezaposleni. Ker nekdo ki ima neke normalne redne dohodke,
               ne bo hotel več kandidirati. Ampak poslanci bi morali biti tisti, ki bi rekli zelo
               jasno in glasno: inštitucijam, ki nas neupravičeno obdolžijo neke korupcije, kar se
               je v tem primeru zgodilo, bi morali dati jasen signal ne in bi jih morali ustaviti.
               Ampak Državni zbor jih v tem primeru ni ustavil. Državni zbor je dovolil, da nek
               uradnik skupino poslancev razglasi za koruptivno, da je z glasovanjem ravnala
               koruptivno. In mi to potrdimo. In poslanci to potrdimo. Ali sami sebi pljunemo v žep,
               če želite. To je način, bom rekel, samoobglavljenja. To je način, s katerim poslanci
               sami prispevamo k takšnemu mnenju, kot v javnosti o naš velja. Ker konec koncev z
               odločitvijo prejšnjič in z današnjo odločitvijo bo Državni zbor v bistvu potrdil
               tisto, kar piše v tistem mnenju. Potrdil bo to, da je ravnal koruptivno. Namreč to
               piše v tem mnenju. Jaz mislim, da Državni zbor niti Mandatno-volilna komisija nista
               ravnala koruptivno, na noben način. Niti ta dva organa, torej komisija in državni
               zbor nista tista, ki bi preverjala, kaj je z dokumenti, ki jih je nekdo v
               kandidacijskem postopku predložil. Za to imamo strokovne službe Državnega zbora in za
               to je odgovoren vsak posameznik. Če nekdo predloži napačne dokumente, se ve, koliko
               je ura, je pač predložil ponarejene dokumente, kar je kaznivo dejanje. Nič od tega ni
               bilo v tem primeru. Nič od tega. Celo dokumenti obstajajo, dokumenti. potrdila
               upravne enote, da nista bila funkcionarja organizacij, kjer sta sicer v službi. Ne. Z
               glasovanjem očitno dajemo prav Komisiji za preprečevanje korupcije, pravzaprav ne
               komisiji, ampak enemu uradniku, ki nas je razglasil, da ste, takrat mene še ni bilo,
               ravnali koruptivno. Ni prav, da podlegamo tovrstnim insinuacijam, ki jih Komisija za
               preprečevanje korupcije počne. Hkrati pa Komisija za preprečevanje korupcije, kot
               veste, že približno pol leta preverja šest letalskih kart, pa še ni nič našla. Pa ni
               treba nič kaj pogledati, šest računov je treba pogledati, cenik je treba ven vzeti za
               nazaj in je vse jasno. To je pa politično delovanje komisije. Hvala lepa.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem zaključujem razpravo.</p>
               <p>Proceduralno gospod Srečko Meh, izvolite.</p>
            </sp>
            <sp who="SDZ6:MehSrečko">

               <speaker>SREČKO MEH (PS SD):</speaker>

               <p>Protestiram proti temu, da je poslanec Gorenak omalovažujoče govoril o ljudeh, ki
               sami niso krivi. Govoril je o klošarjih, da oni tukaj ne morejo biti. Zakaj pa ne,
               gospe in gospodje? Kdo si lahko drzne, da tu, v hramu demokracije, etablira in nekoga
               izločuje. To je sovražni govor, zaradi tega imamo takšen red, kot ga imamo.</p>
               <p>Kaj ima zdaj pet kart opraviti s tem, kar tukaj delamo? Protestiram tudi proti temu,
               da sem se odločil in se bom odločil po svoji vesti. Ne tako, kot je rekla komisija,
               in ne tako, kot je rekel Vinko Gorenak ali kakor je rekel kdorkoli. In to je moja
               pravica in tako bom tudi naredil.</p>
               <p>Še enkrat protestiram. Ni bilo pri tej točki govora o petih kartah.</p>
            </sp>
            <sp who="SDZ6:VeberJanko">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Prehajamo na odločanje o Predlogu sklepa o spremembah Sklepa o imenovanju članov
               Sveta Fundacije za financiranje invalidskih in humanitarnih organizacij v Republiki
               Sloveniji, s katerim se za članici imenujeta Petra Zajc in Aleksandra Rijavec
               Škern.</p>
               <p>Glasujemo. Navzočih je 71 poslank in poslancev, za je glasovalo 46, proti nihče.</p>
               <p><stage xml:id="Redna-18-2013-10-24.stage77">(Za je glasovalo 46.)</stage> <stage xml:id="Redna-18-2013-10-24.stage78">(Proti Nihče.)</stage></p>
               <p>Ugotavljam, da sklep sprejet.</p>
               <p>Prehajamo na obravnavo <title>Predloga sklepa o imenovanju člana Statističnega sveta
                  Republike Slovenije.</title> Predlog sklepa je v obravnavo zboru predložila
               Mandatno-volilna komisija. Prijavljenih k razpravi ni. Prehajamo na odločanje o
               Predlogu sklepa o imenovanju člana Statističnega sveta Republike Slovenije, s katerim
               se za člana imenuje dr. Janez Balkovec.</p>
               <p>Glasujemo. Navzočih je 75 poslank in poslancev, za je glasovalo 65, proti nihče.</p>
               <p><stage xml:id="Redna-18-2013-10-24.stage79">(Za je glasovalo 65.)</stage> <stage xml:id="Redna-18-2013-10-24.stage80">(Proti Nihče.)</stage></p>
               <p>Ugotavljam, da sklep sprejet.</p>
               <p>Prehajamo na obravnavo <title>Predloga sklepa o spremembi Sklepa o sestavi in imenovanju
                  predsednika, podpredsednika ter članov in namestnikov članov Preiskovalne komisije
                  o ugotavljanju zlorab v slovenskem bančnem sistemu.</title> Predlog sklepa je v
               obravnavo zboru predložila Mandatno-volilna komisija. Prijavljenih k razpravi ni.
               Prehajamo na odločanje o predlogu sklepa o spremembah sklepa o sestavi in imenovanju
               predsednika, podpredsednika ter članov in namestnikov članov navedene preiskovalne
               komisije.</p>
               <p>Glasujemo. Navzočih je 76 poslank in poslancev, za je glasovalo 74, proti nihče.</p>
               <p><stage xml:id="Redna-18-2013-10-24.stage81">(Za je glasovalo 74.)</stage> <stage xml:id="Redna-18-2013-10-24.stage82">(Proti Nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o sestavi in imenovanju predsednika,
                  podpredsednika ter članov in namestnikov članov Preiskovalne komisije Krpan.</title> Predlog sklepa je v obravnavo zboru predložila Mandatno-volilna komisija.
               Prijavljenih k razpravi ni, zato prehajamo na odločanje o predlogu sklepa o sestavi
               in imenovanju predsednika, podpredsednika ter članov in namestnikov članov navedene
               preiskovalne komisije.</p>
               <p>Glasujemo. Navzočih je 76 poslank in poslancev, za je glasovalo 75, proti nihče.</p>
               <p><stage xml:id="Redna-18-2013-10-24.stage83">(Za je glasovalo 75.)</stage> <stage xml:id="Redna-18-2013-10-24.stage84">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Obvestila Okrožnega sodišča v Mariboru, Preiskovalni
                  oddelek, o dovoljenju za začetek kazenskega postopka zoper poslanca mag. Ivana
                  Vogrina.</title> Obvestilo je v obravnavo zboru posredovalo Okrožno sodišče v
               Mariboru, Preiskovalni oddelek. Obvestilo je obravnavala Mandatno-volilna komisija
               kot matično delovno telo, ki je zboru pisno poročala.</p>
               <p>Prehajamo na odločanje. Mandatno-volilna komisija predlaga Državnemu zboru, da
               sprejme naslednji sklep: Državni zbor na podlagi tretjega odstavka 83. člena Ustave
               Republike Slovenije in 22. člena Zakona o poslancih v zvezi z obvestilom Okrožnega
               sodišča v Mariboru, Preiskovalni oddelek, številka I-KPR-48063/2012-281 z dne 26. 9.
               2013, o dovoljenju za začetek kazenskega postopka zoper poslanca mag. Ivana Vogrina
               zaradi suma storitve kaznivega dejanja poslovne goljufije po prvem odstavku 228.
               člena Kazenskega zakonika v zvezi s 54. členom Kazenskega zakonika ne prizna
               imunitete poslancu mag. Ivanu Vogrinu in dovoli vodenje kazenskega postopka.</p>
               <p>Na podlagi prvega odstavka 207. člena Poslovnika Državnega zbora Državni zbor o
               predlogu sklepa odloči brez razprave.</p>
               <p>Glasujemo. Navzočih je 76 poslank in poslancev, za je glasovalo 74, proti nihče.</p>
               <p><stage xml:id="Redna-18-2013-10-24.stage85">(Za je glasovalo 74.)</stage> <stage xml:id="Redna-18-2013-10-24.stage86">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Zahteve Okrajnega sodišča v Mariboru o dovoljenju za
                  začetek kazenskega postopka zoper sodnika Milka Škoberneta.</title>
               </p>
               <p>Obvestilo je v obravnavo Državnemu zboru posredovalo Okrajno sodišče v Mariboru.
               Obvestilo je obravnavala Mandatno-volilna komisija kot matično delovno telo, ki je
               Državnemu zboru pisno poročala, zato prehajamo na odločanje. Mandatno-volilna
               komisija predlaga Državnemu zboru, da sprejme naslednji sklep: Državni zbor na
               podlagi drugega odstavka 134. člena Ustave Republike Slovenije in 99. člena Zakona o
               sodniški službi v zvezi z zahtevo Okrajnega sodišča v Mariboru številka II K
               32088/2011 z dne 24. 9. 2013 o dovoljenju za začetek kazenskega postopka zoper
               sodnika Okrožnega sodišča v Celju Milka Škoberneta zaradi suma storitve kaznivega
               dejanja krive izpovedbe po tretjem v zvezi s prvim odstavkom 289. člena Kazenskega
               zakonika ne prizna imunitete sodniku Milku Škobernetu in dovoli vodenje kazenskega
               postopka.</p>
               <p>Na podlagi prvega odstavka 207. člena Poslovnika Državnega zbora Državni zbor o
               predlogu sklepa odloči brez razprave.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage xml:id="Redna-18-2013-10-24.stage87">(Za je glasovalo 76.)</stage> <stage xml:id="Redna-18-2013-10-24.stage88">(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda in prekinjam 18. sejo Državnega zbora, ki jo
               bomo nadaljevali jutri ob 10. uri.</p>
               <p>Hvala za danes in nasvidenje jutri. <stage type="time">(Seja je bila prekinjena 24. oktobra 2013 ob
                  20.13.)</stage>
               </p>
            </sp>
         </div>
      </body>
   </text>
</TEI>