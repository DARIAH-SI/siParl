<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-18-2010-06-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|B21DD4E0E78729C1C125775700470C60</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=B21DD4E0E78729C1C125775700470C60</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-18-2010-06-16.DZ" n="18">
               <name>Redna</name>
               <date when="2010-06-16"/>
            </setting>
         </settingDesc>
         <particDesc>
            <listOrg>
               <org xml:id="Redna-18-2010-06-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 18. seje</stage>
            <stage type="date">(16. junij 2010)</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je začela ob 9. uri.</stage>


            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 18. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanke in poslanci: Darja Lavtižar Bebler, Melita Župevc, mag. Vasja Klavora, Miro
               Petek, mag. Franc Žnidaršič, Zmago Jelinčič Plemeniti, mag. Branko Grims, mag. Anton
               Rop, Gvido Kres, Franc Bogovič, Alojz Potočnik, Miran Jerič, Janez Janša in Mirko
               Brulc do 12. ure.</p>
               <p>Vse lepo pozdravljam.</p>
               <p>Prehajamo na <title>3. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O PRAZNIKIH IN DELA PROSTIH DNEVNIH V REPUBLIKI
                  SLOVENIJI, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila skupina 29 poslank in
               poslancev, s prvopodpisanim gospodom Samom Bevkom.</p>
               <p>Za dopolnilno obrazložitev predloga zakona dajem besedo predstavniku predlagatelja,
               gospodu poslancu Samu Bevku.</p>
               <p>Izvolite.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Skupina 29 poslank in poslancev Socialnih demokratov, Zaresa, DeSUSa in LDS-a smo
               julija lani v parlamentarno proceduro vložili novelo zakona o praznikih in dela
               prostih dnevih v Republiki Sloveniji, s katero predlagamo, da se uvede nov državni
               praznik, to je 8. junij, dan Primoža Trubarja, ki pa ne bo dela prost dan. Zakon z
               enako vsebino smo predlagali že leta 2008, torej v jubilejnem Trubarjevem letu, ko je
               dobil načelno podporo parlamentarnih strank, vendar žal zaradi bližajočih se
               državnozborskih volitev ni prišel v obravnavo. Takrat smo se zavezali, da v novem
               mandatu predlog ponovno pošljemo v obravnavo.</p>
               <p>Primož Trubar je utemeljitelj slovenskega knjižnega jezika in prvi slovenski pisatelj
               ter osrednja osebnost slovenskega protestantizma. Pred dvema letoma smo praznovali
               500-letnico njegovega rojstva. Država je leto 2008 proglasila za Trubarjevo leto,
               zato ta častitljivi poltisočletni jubilej nadgrajujemo s tem, da tudi na simbolni
               ravni priznamo njegovo zgodovinsko vlogo in pomen ter spomin na Primoža Trubarja
               trajno obeležimo z državnim praznikom.</p>
               <p>Predlog za praznik in obeležitev imena Primoža Trubarja je že februarja leta 2008
               slovenskemu centru Pen posredoval pisatelj Boris Pahor, dobitnik številnih
               mednarodnih priznanj, med drugim tudi legije časti najvišjega odlikovanja Republike
               Francije. Pisatelj Pahor je v svoji pobudi zapisal, da je nezaslišano, da oče prve
               slovenske knjige ni imenovan na seznam praznikov slovenske države. S pobudo pisatelja
               Pahorja je Državni zbor junija 2008 seznanil predsednik Slovenskega centra Pen Tone
               Peršak. V svojem pismu je zapisal, da upravni odbor meni, da bi bilo vsekakor prav,
               da tudi Primož Trubar, kot najbolj pomembno ime v slovenski kulturni in nacionalni
               zgodovini, ob Francetu Prešernu dobi svoj prostor v koledarju slovenskih državnih
               praznikov. Boris Pahor je v omenjeni pobudi kot možnost nakazal tudi dopolnitev dneva
               reformacije s Trubarjevim imenom. Po pogovorih s predstavniki protestantske cerkve in
               posamezniki ter predstavniki društev, ki ohranjajo spomin na Primoža Trubarja, smo
               presodili, da bi bila dopolnitev nedostojna tako v odnosu do dneva reformacije kot
               tudi Primoža Trubarja. Medtem ko dneva reformacije kot praznika, ki je neločljivo
               povezan s širino protestantskega gibanja, ni moč zreducirati na lik Primoža Trubarja,
               tako niti širokega opusa slednjega ni mogoče omejiti le na njegov prispevek k razvoju
               protestantizma.</p>
               <p>Predlagatelji se opiramo tudi na poslanico Slovenskega protestantskega društva
               Primoža Trubarja ob Trubarjevi 500-letnici, o kateri so med drugim zapisali: <q>"Primož
               Trubar je osrednja osebnost slovenskega protestantizma v 16. stoletju in hkrati
               najpomembnejša osebnost v razvijanju temeljev za oblikovanje slovenskega naroda. S
               spisi Primoža Trubarja se začenja slovstvo v slovenskem knjižnem jeziku, poleg tega
               se z njim začenjajo med drugim tudi zgodovinopisno poročanje v slovenščini, teološko
               in filozofsko razpravljanje in pojasnjevanje v slovenščini ter sestavljanje pravnih
               besedil v slovenščini. S Trubarjem se začenja javna raba imena Slovenci ter
               razglašanje enovitosti pripadnikov slovenstva, ne glede na ločujoče deželne
               meje."</q></p>
               <p>Predlagatelji smo se odločili, da kot datum praznika predlagamo 8. junij, ki se v
               strokovni literaturi največkrat pojavlja kot domnevni rojstni dan Primoža Trubarja.
               Naslednji dan pa je tudi sicer god Svetega Primoža. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsednici dr.
               Andreji Črnak Meglič.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Dober dan! Lepo pozdravljeni, gospa državna sekretarka, gospod predsedujoči, kolegice
               in kolegi!</p>
               <p>Odbor za delo, družino, socialne zadeve in invalide je na 17. seji kot matično
               delovno telo obravnaval Predlog zakona o spremembah in dopolnitvah Zakona o praznikih
               in dela prostih dnevih v Republiki Sloveniji. Le-tega je Državnemu zboru v obravnavo
               predložila skupina poslancev, s prvopodpisanim Samom Bevkom, s predlogom za obravnavo
               in sprejetje predloga zakona po skrajšanem postopku. Kolegij predsednika Državnega
               zbora je sklenil, da se predlog zakona obravnava po skrajšanem postopku.</p>
               <p>Pri delu odbora so sodelovali predstavniki predlagatelja, prvopodpisani Samo Bevk,
               predstavnika Vlade, državna sekretarka Ministrstva za delo, družino in socialne
               zadeve in državni sekretar Ministrstva za kulturo, pa tudi predstavnica
               Zakonodajno-pravne službe.</p>
               <p>Odboru je bilo posredovano mnenje Zakonodajno-pravne službe, mnenje Vlade in mnenje
               Državnega sveta. Vsi so predlog zakona podprli.</p>
               <p>K predlogu zakona ni bilo vloženih amandmajev.</p>
               <p>Zakonodajno-pravna služba je predloženi zakon proučila in opozorila na nekaj
               potrebnih popravkov, ki pa jih bo upoštevala pri pripravi besedila zakona za objavo v
               Uradnem listu, hkrati pa bo opravila tudi redakcijske popravke.</p>
               <p>Vlada je v svojem mnenju načelno podprla sprejem predloga zakona, vendar vztraja na
               jasnejši določitvi razmerja med dnevom reformacije in dnevom Primoža Trubarja,
               dosledni razvrstitvi obeh v dolgoročno sistemizacijo državnih proslav in prikaz vseh
               mogočih in morebitnih finančnih posledic.</p>
               <p>Državni svet je v svojem mnenju poudaril, da državni prazniki odražajo soglasje o
               pomenu posameznih zgodovinskih datumov in so izraz državotvornosti in zavesti o
               nujnosti vzdrževanja zgodovinskega pomena najpomembnejših dogodkov. Z določitvijo
               oziroma razglasitvijo 8. junija za dan Primoža Trubarja bi izkazali priznanje Primožu
               Trubarju, katerega delo je ustvarilo temelje za razvijanje slovenskega naroda.</p>
               <p>Predstavnik predlagatelja je podal dopolnilno obrazložitev predloga zakona, pri čemer
               je poudaril, da s predlagano dopolnitvijo zakona želijo doseči, da med praznike
               uvrstimo tudi dan Primoža Trubarja. Ob tem je izpostavil pobudo slovenskega pisatelja
               Borisa Pahorja, da se v Zakon o praznikih in dela prostih dnevih vključi ime Primoža
               Trubarja, avtorja prve knjige v slovenskem jeziku in pobudnika oblikovanja zavesti o
               enotnosti slovenskega kulturnega, jezikovnega in posledično tudi politične
               prostora.</p>
               <p>Predlagatelj je nakazal dve možnosti, in sicer dopolnitev dneva reformacije s
               Trubarjevim imenom ali pa določitev domnevnega datuma rojstva v juniju 1508, to se
               pravi 8. junija, kot spominski dan Primoža Trubarja, ki ni nujno dela prost dan.
               Predlagatelji predloga zakona so izbrali drugo možnost.</p>
               <p>V razpravi je bilo s strani vseh razpravljavcev poudarjeno, da se zavedajo pomena
               Primoža Trubarja, ki ni samo avtor prve slovenske knjige, ampak tudi pobudnik
               oblikovanja zavesti o enotnosti slovenskega kulturnega, jezikovnega in političnega
               prostora. Ne glede na njegov pomen in pomen njegovega dela, so nekateri razpravljavci
               menili, da imamo v Sloveniji že tako veliko praznikov in da se z njimi pridružujemo
               državami z največjim številom praznikom v Evropi. Najpomembnejši argument proti še
               enemu prazniku pa je bilo prepričanje, da dan reformacije kot dela prost dan že
               vključuje pomen in dela Primoža Trubarja in je kot tak tudi v narodovi zavesti. Prav
               tako je bilo izpostavljeno stališče, da se z večjim številom praznikom zmanjšuje
               njihov pomen, zato podvajanje ni potrebno. Kot argument proti je bilo izpostavljeno
               tudi načelno nasprotovanje Vlade, ki je posebej opozarjala na finančne posledice in
               dolgoročno sistematizacijo državnih proslav in vprašanje o statusu tega praznika kot
               praznovanje z državno slovesnostjo ali le s šolskimi in kulturnimi prireditvami.
               Zagovorniki predloga zakona pa so poudarjali pomen Primoža Trubarja, ki je postavil
               temelj knjižni slovenščini in je zaslužen, da lahko utrjujemo svojo nacionalno
               samozavest. Menili so, da s tem predlogom gre še za eno možnost pozitivne
               identifikacije z osebo, ki je še posebej zaslužna za slovenstvo.</p>
               <p>Predstavnik predlagatelja je poudaril, da se je o primernosti rešitve posvetoval tudi
               s predstavniki evangeličanske cerkve in društvom Primož Trubar, ki so podprli njihovo
               odločitev oziroma predlog. Ker k predlogu zakona na matičnem delovnem telesu niso
               bili sprejeti amandmaji, Odbor za delo, družino, socialne zadeve in invalide
               Državnemu zboru predlaga, da Predlog zakona o spremembah in dopolnitvah Zakona o
               praznikih in dela prostih dnevih v Republiki Sloveniji po skrajšanem postopku sprejme
               v predloženem besedilu. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno predstavitev mnenja Vlade dajem besedo dr. Anji Kopač Mrak, državni
               sekretarki Ministrstva za delo, družino in socialne zadeve.</p>
            </sp>
            <sp who="SDZ5:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za besedo. Spoštovani predsedujoči, spoštovane poslanke in poslanci!</p>
               <p>Pred vami je Predlog zakona o spremembah in dopolnitvah Zakona o praznikih in dela
               prostih dnevih v Republiki Sloveniji, s katerim se predlaga, da se kot praznik v
               Republiki Sloveniji dodatno določi 8. junij, dan Primoža Trubarja. Z uvedbo tega
               zakona bi se utrjevala zavest o pomenu Primoža Trubarja ne samo kot protestantskega
               reformatorja, ustanovitelja in prvega superintendenta protestantske cerkve na
               Slovenskem, ampak tudi kot utemeljitelja slovenskega knjižnega jezika, ki je s svojim
               izjemnim in razvejanim delovanjem pomembno zaznamoval svoj čas in ustvaril večen
               temelj slovenskemu narodnemu samozavedanju in samozavesti.</p>
               <p>Na delovnopravnem področju je zakon o praznikih dela in dela prostih dnevih vsebinsko
               pomemben predvsem z vidika določenja efektivne delovne obveznosti delavcev, kar
               posledično vpliva tudi na konkurenčnost slovenskega gospodarstva. Glede na to, da se
               s predlagano spremembo oziroma dopolnitvijo zakona število delovno prostih dni ne bo
               povečalo. Vlada načeloma ne nasprotuje sprejetju predlagane rešitve v zakonu. Tudi z
               vidika pomembnosti obeleževanja predlaganega praznika za državljane in državljanke
               Republike Slovenije Vlada ne nasprotuje razglasitvi državnega praznika v spomin tako
               pomembnega utemeljitelja slovenske pisane besede, vendar ob tem pripominja, da bo
               vztrajala pri tem, da ne bo prihajalo do podvojitve med dnevom Primoža Trubarja in
               dnevom reformacije in da bo Prešernov dan še naprej ostajal osrednji državni kulturni
               praznik.</p>
               <p>Glede finančnih posledic spremembe zakona na državni proračun pa Vlada Republike
               Slovenije pripominja, da predlagatelji samoumevno uvrščajo novi praznik v tisto
               skupino praznikov, ki niso nujno povezani z državnimi slovesnostmi, ampak jim je
               mogoče posvetiti ustrezno pozornost z drugimi proslavami, šolskimi prireditvami in
               seveda tudi kulturnimi dogodki. V primeru, da bi dan Primoža Trubarja v dolgoročni
               sistematizaciji državnih proslav uvrstili v prvo skupino, torej skupino praznikov, ki
               jih slavimo vsako leto, ali v drugo skupino, to so državne proslave, ki se priredijo
               na vsakih pet let, namreč ne zdrži več trditev, da predlog zakona ne bo imel
               finančnih posledic za državni proračun. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Prvi ima besedo predstavnik Slovenske
               nacionalne stranke gospod Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani predstavniki Vlade, kolegice in
               kolegi!.,</p>
               <p>Vloge in pomena Primoža Trubarja kot osrednje osebnosti slovenske kulturne zgodovine
               ni treba posebej utemeljevati. Nesporno predstavlja Primož Trubar tudi osrednjo
               osebnost slovenskega protestantizma in tudi najpomembnejšo osebnost pri razvijanju
               temeljev oblikovanja slovenskega naroda. Vsi se zavedamo dejstva, da se z imenom
               Primoža Trubarja začenjata slovenski knjižni jezik in zgodovinopisno poročanje v
               slovenskem jeziku. Tudi ime Slovenci postane javna raba in temelj slovenskega naroda.
               Še in še bi lahko naštevali njegove zasluge in prispevke k nastanku in oblikovanju
               slovenstva in slovenske narodne samobitnosti. Njegova dela v znamenju protestantskih
               idealov presegajo verske okvire in prehajajo na oblikovanje slovenske narodne
               samozavesti kot tudi čisto konkretna področja, kot so na primer razvoj šolstva,
               slovenske pesmi, esejistike, pripovedništva in tako naprej. Res je, da bo njegovo ime
               v primeru sprejetja predmetnega zakona o spremembah in dopolnitvah zakona o praznikih
               in dela prostih dnevih v Republiki Sloveniji povezano na nek način z dvema
               praznikoma. Vsekakor pa je treba tudi razumeti njegovo dvojno vlogo in pomen
               zgodovine in nastanjanja temeljev slovenskega naroda. Eno je dan reformacije, ki je
               vsekakor povezan z imenom Primož Trubar, drugo pa je spominski dan Primoža Trubarja
               kot utemeljitelja slovenskega knjižnega jezika, ki bi ga lahko nesporno primerjali,
               recimo, kar z Geoffrey Chaucerjem v Angliji, kar se tiče utemeljevanja narodnega
               knjižnega jezika.</p>
               <p>V Slovenski nacionalni stranki v vsakem primeru in z največjim zadovoljstvom
               sprejemamo takšen predlog sprememb in dopolnitev zakona in bomo tudi enotno glasovali
               za sprejetje.</p>
               <p>Nesmiselno pa je v tem primeru polemizirati o kakršnihkoli finančnih posledicah za
               državni proračun, še posebej ko gre za praznik, ki ni dela prost dan. Eventualni
               stroški kakšnih šolskih in splošnih kulturnih prireditev ter proslav pa vsekakor ne
               bodo omajali splošno znane stabilnosti našega državnega proračuna. Še bolj nesmiselna
               bi bila polemika o urejanju področja praznikov v državah, članicah Evropske unije,
               oziroma primerjave s številom praznikov v posameznih drugih državah Evropske
               unije.</p>
               <p>V Slovenski nacionalni stranki bomo glasovali za predlagane spremembe in dopolnitve
               tega zakona. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Primož Trubar je bil v preteklosti v slovenski obravnavi pomembnih osebnosti in
               dogodkov iz zgodovine nesporno zapostavljen in tako rekoč premalo poudarjan v procesu
               vzgoje in izobraževanja in tudi v splošnem ravnanju države, s tem tudi državljanov in
               državljank, ko so se spominjali velikih dejanj in velikih osebnosti iz preteklosti.
               Lahko bi nam kdo očital, da si izmišljujemo nov praznik in da jih imamo že tako ali
               tako največ v Evropi. Ampak tukaj gotovo ne gre za to, da bi želeli predvsem praznik,
               ki ga večina pojmuje kot praznik, če je dela prost dan, ampak za obeležitev, za
               način, ki je predvsem kulturna in civilizacijska dimenzija, ne toliko
               socialno-delovna. Zato je tudi mogoče malce zmede v tej razpravi, ko se ta zakon
               obravnava na dboru za socialo, delo, družino, ne pa na odboru za kulturo, in da ga s
               strani Vlade predstavljajo povsem drugi ljudje, ne tisti, ki se izvorno ukvarjajo s
               kulturno in z zgodovino, in če hočete, tudi z izobraževanjem, vzgojo in drugimi
               podobnimi stvarmi. Tako bi bilo v prihodnje povsem primerno, če bi resnično ustrezno
               obeleževali ta dan, in mu dali težo poleg dneva reformacije, ki je za mene tako ali
               tako bil več ali manj, vsaj v tistem delu, ko je sodelovalo tudi protestantsko
               društvo Primož Trubar pri obravnavi in obeleževanju tega praznika, predvsem kulturni
               praznik. In tudi nekatere elemente, ki smo jih v preteklosti ob tem prazniku srečali,
               ko je šlo za poveličevanje nekaterih drugih v tistem času in predvsem tistih, če se
               spomnim nekega škofa, ki je rad zažigal knjige in podobno, pa se je tako rekoč v ta
               praznik vrinilo nekaj, kar je šlo stran od tistega, kar je bil osnovni namen, to je
               obeležiti dan protestantizma z osrednjo vlogo Primoža Trubarja in protestantskih
               piscev iz tistega časa, ko so utemeljevali ta protestantizem na Slovenskem. Konec
               koncev gre za to, da bi s tem praznikom sedaj lahko to ločili in bi nesporno dvakrat
               na leto povedali, da je osrednja oseba znotraj protestantizma bil Primož Trubar.
               Ampak Primož Trubar kot utemeljitelj slovenskega jezika, prvi pisec knjige, pa drugi
               dan v letu.</p>
               <p>V Liberalni demokraciji zato ni nobene dileme o tem, ali podpreti obeleževanje dneva
               Primoža Trubarja ali ne. Zakon. bomo podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila mag. Majda Potrata.
            </p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa državna sekretarka, poslanke
               in poslanci!</p>
               <p>K predlogu zakona, ki mu je svoj podpis prispevala večina iz Poslanske skupine
               Socialnih demokratov in bo dobil podporo celotne poslanske skupine, je treba uvodoma
               povedati nekaj temeljnih stališč.</p>
               <p>Prvič. Dan Primoža Trubarja vidimo kot simbolno stičišče individualnega in
               skupnostnega zavedanja o pomenu jezika za narodovo zavest in samozavest.</p>
               <p>Drugič. Praznik ne bo dela prost dan, torej ni v navzkrižju s prizadevanji k
               omejevanju in samoomejevanju pri porabi javnih sredstev.</p>
               <p>Tretjič. Dan Primoža Trubarja ni konkurenca kateremukoli prazniku, z nobenim ne želi
               tekmovati ali kakorkoli zmanjševati njegov pomen.</p>
               <p>Četrtič. Praznik je izraz spoštovanja do posameznikove vloge v kulturni zgodovini, ne
               samo svojega naroda, ampak tudi njegove vpetosti v evropski kulturni prostor.</p>
               <p>Petič. V Primožu Trubarju se združujejo duhovna širina, ustvarjalnost, delavnost in
               podjetnost. Z dnevom Primoža Trubarja dobiva stvarna podoba na kovancu še simbolno
               sporočilo o življenjski moči slovenščine tudi v času globalizacije. Današnji pogled
               na pomen Primoža Trubarja za slovenski jezik je zvezan tudi z vprašanjem, koliko se v
               slovenski kulturi, v njeni duhovni in jezikovni podobi odslikuje njeno daljno poreklo
               iz 16. stoletja. Preseneča nas količina opravljenega dela. Po do sedaj znanih
               ugotovitvah je za Trubarjem ostalo 26 knjig, 10 predgovorov in posvetil, 3 priredbe
               njegovih del, pesmi v petih pesmaricah drugih avtorjev, 83 pisem in 7 listin.</p>
               <p>In tega obsežnega dela ne bi bilo brez jezikovnega mišljenja, izvirajočega iz prvih
               vzgibov humanizma na slovenskih tleh v 15. stoletju, in sicer novodobnega,
               enakovrednega vrednotenja vseh živih jezikov. Vendar je Trubarjeva odločitev za
               pisanje knjig v slovenskem jeziku zrasla iz reformacije. Pri tem se Trubar ni ustavil
               samo pri konstituiranju narodovega knjižnega jezika, pomeni tudi stopnjo v
               dograjevanju njegove globlje izrazne zmogljivosti. Trubar je sicer najpogosteje
               razmišljal o jezikovni razumljivosti za vse sloje vernikov, toda hkrati ni mogoče
               prezreti artistične oziroma retorične veščine njegovega jezika vse od prve knjige
               naprej. Prav to je lahko spodbuda vsem, ki se dandanes spopadajo z odgovornostjo za
               razvoj vseh zvrsti slovenskega jezika, da ne bi zapravili bogate dediščine zavzetega
               razvijanja slovenskega jezika in se izgubili v jezikovnem univerzalizmu sodobnega
               časa.</p>
               <p>Naj si pomagam z nekaj iztrganimi navedki iz misli o jeziku Edvarda Kocbeka: <q>"Beseda
               je za človeka začetek bivanja, utemeljevanja njegovega jaza v družbenem in moralnem
               redu. Človekovo bitje je naravnano v udeleževanje resničnosti. Sleherna beseda je
               magični ključ, ki odpira vrata v neznani svet drugega popolnejšega pristopa k
               resničnosti okolja in zgodovine. Razvija vedno novi način bivanja in pojmovanja
               resničnosti. Ni nobenega drugega popolnejšega pristopa k resničnosti, kakor je
               imenovanje sveta z materinščino"</q>.</p>
               <p>Primož Trubar je v evropski kulturni zgodovini obdržal ugledno mesto med evropskimi
               reformatorji, pri čemer je vselej jasno izražena njegova vloga stvaritelja
               slovenskega knjižnega jezika in tradicije slovenske književnosti. Poznali so
               Trubarjevo teološko in jezikoslovno miselnost, obravnavala ga je že kratka svetovna
               zgodovina njegovega sodobnika Hermana Fabronija Mosemana, omenja ga Valvazor,
               natančneje pa ga je v drugi polovici 19. stoletja obdelal Theodor Elze. V 20.
               stoletju smo Slovenci dobili tri pomembne zbornike, prvega šele leta 1908,
               naslednjega 1952 in 1987 tretjega. In ta je posebej zanimiv po tem, da je v njem
               največ prispevkov najrazličnejših raziskovalcev del Primoža Trubarja in slovenske
               reformacije. Med najbolj zvenečimi ali znanimi imeni proučevalcev Trubarjeve
               dejavnosti pa poleg Ivana Prijatelja naštevam še Mirka Rupla in Jožeta Reichmana.</p>
               <p>V poslanski skupini bomo torej zakon podprli.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavila gospa Alenka
               Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Dober dan. Lep pozdrav vsem!</p>
               <p>Leta 2008 smo praznovali 500-letnico Primoža Trubarja. Primož Trubar, ki je bil po
               nekaterih podatkih rojen 8. junija ali 9., še ne vemo, je bil slovenski protestantski
               duhovnik, pisatelj in prevajalec, prenovitelj oziroma reformator. Želel je
               pridobivati Slovence za novo vero s slovensko tiskano besedo. Da bi ustregel
               praktičnim potrebam je sestavil najprej Katekizem in Abecednik. Katekizem vsebuje
               nekatera pojasnila poglavja iz protestantskih naukov, šest pesmi, dve molitvi in
               pridigo o veri. S to knjižico je hotel Trubar učiti rojake protestantske vere in
               hkrati ustreči protestantskemu bogoslužju na slovenskem. Z drugo knjižico Abecedarij,
               ki vsebuje osem listov, pa je hotel, da bi se rojaki iz nje naučili branja. Trubar je
               tako postal začetnik slovenske književnosti. Zagotovo je prav, da se ga spominjamo,
               in v Slovenski demokratski stranki podpiramo predlog, da med praznične dni uvrstimo
               dan Primoža Trubarja.</p>
               <p>Imamo pa pomisleke, ki jih je izpostavila Vlada pa tudi mnogi razpravljavci na seji
               Odbora za delo, družino, socialne zadeve in invalide. V okviru praznikov namreč že
               imamo praznik, ki je tudi dela prost dan - dan reformacije, s katerim se spominjamo
               reformacije in reformatorjev, med njimi vedno ključno vlogo igra prav Primož Trubar.
               Menimo, da ne bi bilo smiselno,da se ta dva dogodka podvajata, zato bi od
               predlagateljev pričakovali, da bodo razmislili o možnosti, da se dan reformacije in
               dan Primoža Trubarja združita in praznujemo enkrat, na dan, ki ga skupaj in soglasno
               določimo in ki bi bil tudi dela prost dan, tako da število prostih dni ostane, kot je
               v veljavi sedaj. Menimo, da bi bil primeren rojstni datum Primoža Trubarja, že
               omenjeni 8. junij.</p>
               <p>V Slovenski demokratski stranki zakonu ne bomo nasprotovali, bi si pa želeli, da dan
               Primoža Trubarja ne bo le dan, ko se bodo na šolah pogovarjali o njem, organizirali
               prireditve in proslave, pač pa dan, ko se ga bomo spominjali na nivoju države,
               vrednotili njegovo delo in se pogovarjali o tem, kaj je naredil za Slovence. Če bo
               predlog zakona sprejet, bo to zagotovo pomenilo, da bomo imeli praznika dveh rangov:
               ob dnevu reformacije bomo imeli državno proslavo in vse, kar sodi zraven, spominski
               dan pa bo prepuščen praznovanju občine Velike Lašče, Raščice, kjer je bil rojen.
               Občina Velike Lašče že praznuje Trubarjev rojstni dan kot občinski praznik. Dan bo
               prepuščen praznovanju v šolah, ostalim zainteresiranim in mu ne bomo dali pomena, kot
               mu ga predlagatelji želijo dati. Zagotovo bo prišlo do podvajanja vsebin in po mnenju
               Poslanske skupine SDS bi bilo smotrneje razmisliti o enem prazničnem dnevu na temo
               Primoža Trubarja in reformacije, ki bo dela prost dan in ga bomo enotno praznovali na
               državnem nivoju in po lokalnih okoljih.</p>
               <p>Zakonu v Poslanski skupini SDS ne bomo nasprotovali.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Spoštovani predsedujoči, predstavniki Vlade, kolegice in kolegi!</p>
               <p>V samostojni državi izredno radi izpostavljamo 20-letnico osamosvojitve, ko naj bi
               končno združeni zaživeli v samostojni državi. Vse premalokrat pa se spomnimo
               pomembnih zgodovinskih osebnosti, ki so s svojim delovanjem in vztrajanjem
               slovenskemu narodu in slovenskemu jeziku ter kulturi pomagali k obstoju in kasneje
               tudi samostojnosti.</p>
               <p>V preteklosti so bila stališča o posameznih dogodkih in osebnostih, ki so zaznamovale
               našo preteklost in ki naj bi jih obeleževali v okviru praznikov, različna. Zakon o
               praznikih in dela prostih dnevih je korenito spremembo doživel leta 2005, ko je 26.
               december, torej dan samostojnosti, postal tudi dan enotnosti. Takrat smo se spomnili
               tudi na združitev prekmurskih Slovencev z matično domovino, na vrnitev Primorske ter
               Rudolfa Maistra. Ne glede na različna stališča o pomembnosti posameznikov in
               posameznih dogodkov smo leta 2008 ob 500-letnici rojstva utemeljitelja knjižnega
               slovenskega jezika to leto razglasili za Trubarjevo leto, kasneje pa se je pobuda
               osredotočila na omembo Primoža Trubarja v okviru Zakona o praznikih in dela prostih
               dnevih. Gre za avtorja prve knjige v slovenskem jeziku in pobudnika oblikovanja
               zavesti o enotnosti slovenskega kulturnega, jezikovnega in posledično tudi
               političnega prostora. Hkrati gre za velikega Evropejca, ki je s svojimi vezmi v
               izgnanstvu gojil duh solidarnosti, sožitja in vrednotenja kulturne raznolikosti.
               Njegovo prijateljstvo s Koprčanom Pierre Paolom Vergerijem in idejni navdih, ki ga je
               ponujal istrskim protestantom, na primer, Matiji Vlačiču Iliriku, pričajo o velikosti
               te osebnosti in o njenem pomenu tudi onstran slovenskih meja.</p>
               <p>Trije poslanci Poslanske skupine Zares so podpisniki predlagane vsebine, čeravno sta
               se v razpravi in ob prvotnem predlogu izpostavili dve možnosti za počastitev Primoža
               Trubarja: ali dopolniti dan reformacije ali določiti domnevni dan rojstva, torej 8.
               junij 1508, kot spominski dan na tega velikega moža. Predlagatelji so izbrali drugo,
               čeprav je jasno, da 31. oktobra nikoli ne pozabimo in ne pozabimo na njegov
               pomen.</p>
               <p>Pomembnost delovanja Primoža Trubarja je zajeta tudi v poslanici Slovenskega
               protestantskega društva, ki ga poudarja kot osrednjo osebnost slovenskega
               protestantizma v 16. stoletju in hkrati kot najpomembnejšo osebnost v razvijanju
               temeljev za oblikovanje slovenskega naroda, saj se z njegovimi spisi začenja slovstvo
               v slovenskem knjižnem jeziku. Izrednega zgodovinskega pomena, ki izhaja iz del
               Primoža Trubarja. je začetek pisnega poročanja v slovenščini, teološkega in
               filozofskega razpravljanja, pojasnjevanja ter sestavljanja pravnih besedil v
               slovenskem jeziku. Čeprav so bila njegova knjižna dela od leta 1596 katoličanom
               prepovedana , se je slovenski knjižni jezik razvijal dalje. Zgodovina kaže, da je bil
               med protestanti to človek s širokim obzorjem, z izrednim spoštovanjem evropskih
               sodobnikov. Njegova dela, ki močno presegajo zgolj verski pomen, so nastala v
               znamenju protestantskih idealov ter velike ljubezni do domovine in človeštva.</p>
               <p>Spoštovane kolegice in kolegi! Danes smo tukaj in se kot Slovenci, državljani
               Republike Slovenije sporazumevamo z jezikom, čigar javna raba izhaja ravno iz
               Trubarjevih del. Iz tega obdobja izhaja tudi razglašanje enovitosti pripadnikov
               slovenske kulture in slovenskega naroda, ne glede na meje, ki so ta narod ločevale.
               Brez dvoma lahko trdimo, da je Trubar postavil temelj za postopen razvoj narodove
               identitete, miselno ozaveščanje in narodno samobitnost, prevžeto z evropskih duhom
               spoštovanja različnosti, samobitnosti, s katero se danes enakopravno vključujemo v
               širši mednarodni prostor.</p>
               <p>V Poslanski skupini Zares podpiramo namen zakona, čeprav se vsi ne strinjajo z
               rešitvijo, ki je podana v predlagani spremembi zakona, zato bo vsak glasoval po svoji
               lastni presoji.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana gospa sekretarka, kolegice in
               kolegi!</p>
               <p>V poslanski skupini sicer cenimo namen predlagateljev, da bi z novim praznikom
               obeležili znamenitega moža Primoža Trubarja, ki je gotovo usodno zaznamoval slovensko
               zgodovino in narodno identiteto, vendar te dopolnilne zakona poslanci Slovenske
               ljudske stranke ne bomo podprli.</p>
               <p>Za našo zavrnitev sta predvsem dva glavna razloga. Prvič. Slovenija ima med
               evropskimi državami že sedaj menda največ praznikov. To gotovo bremeni uspešnost
               našega gospodarstva in državni proračun, pa čeprav trdijo predlagatelji, da zakon ne
               bo prinesel obremenitev za proračun. Vsi vemo, da temu ni tako, da bo zagotovo nekaj
               dodatnih sredstev terjalo obeleževanje državnega praznika, pa čeprav ne bo dela prost
               dan. Drugi še bolj tehtni razlog pa je, da imamo že praznik, ob katerem se vsako leto
               spominjamo velikega Primoža Trubarja, in sicer dan Reformacije, 31. oktobra.</p>
               <p>Po našem mnenju praznik obeležuje pomembno prelomnico v zgodovini slovenskega naroda
               in je hkrati spomin na vse, ki so v takratnem času bili sopotniki Trubarja, zato v
               Poslanski skupini Slovenske ljudske stranke predlagamo, da danes ta zakon skupaj
               zavrnemo in z novim dopolnilom dnevu reformacije dodamo obeležitev Primoža Trubarja,
               tako da bi se praznik lahko na primer imenoval dan reformacije in Primoža Trubarja
               ali kakorkoli drugače. Praznovanje reformacije zajema vse dogodke in osebe, ki so
               pomembno vplivale na spremembe v naši družbi. Poimenovanje praznika dodatno še po
               Primožu Trubarju pa bi poudarilo pomen tega velikega moža, ki ga že sedaj ob
               praznovanjih dnevu reformacije največkrat citiramo, uporabljamo njegova dela in ime
               na proslavah.</p>
               <p>Sam sem pozorno prebral mnenje Vlade in poslušal tudi državno sekretarko na današnji
               seji in državnega sekretarja z Ministrstva za kulturo na seji matičnega delovnega
               telesa, kjer je med drugim bilo jasno slišati, da Vlada temu predlogu ne nasprotuje,
               nihče od obeh predstavnikov Vlade pa ni rekel, da Vlada ta predlog podpira. Pa če še
               malo špekuliram ,pa sprašujem, kakšna bi bila razprava v Državnem zboru in še
               posebno, kakšno bi bilo mnenje Vlade, če bi predlog dopolnitev zakona z obravnavano
               vsebino predlagala na primer naša poslanska skupina. Že sedanje mnenje Vlade daje
               temu razmišljanju jasen odgovor.</p>
               <p>Kot rečeno, dopolnitve zakona ne bomo podprli. Podprli pa bomo rešitev, ki smo jo
               predlagali ali podobno, če jo boste predlagatelji vložili v parlamentarni postopek.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske DeSUS bo predstavil gospod Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav tudi državni sekretarki,
               kolegice in kolegi!</p>
               <p>V naši poslanski skupini bomo podprli predlog zakona, tudi kako drugo varianto bi, o
               spremembah in dopolnitvah zakona o praznikih in dela prostih dnevih v Republiki
               Sloveniji. Le-ta prinaša določbo, da se med praznike uvrsti tudi dan Primoža
               Trubarja, s čimer bi se utrjevala zavest o pomenu Primoža Trubarja ne samo kot
               protestantskega reformatorja, ustanovitelja in prvega superintendenta protestantske
               cerkve na Slovenskem, ampak tudi kot utemeljitelja slovenskega knjižnega jezika, ki
               je s svojim izjemnim in razvejanim delovanjem zaznamoval svoj čas in ustvaril večen
               temelj slovenskemu narodnemu samozavedanju in samozavesti.</p>
               <p>Ker gre za praznik, ki ni dela prost in zato ne bo povzročal izpada dohodka v
               podjetjih, v Poslanski skupini DeSUS z veseljem podpiramo predlog novele, saj si
               Primož Trubar kot eden izmed očetov slovenskega knjižnega jezika zasluži poseben dan,
               v katerem bi ga počastili za neizbrisan pečat, ki ga je pustil na slovenski
               zgodovini. Prav tako nas veseli, da Vlada ne vztraja pri svojem odklonilnem odnosu do
               tega praznika in s tem kaže, da se zaveda pomena največjega slovenskega
               reformatorja.</p>
               <p>Kot že rečeno, v naši poslanski skupini podpiramo predlog, da 8. junij postane
               praznik Primoža Trubarja. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Ker k predlogu
               zakona matično delovno telo ni sprejelo nobenega amandmaja, amandmajev na seji zbora
               ni mogoče vlagati.</p>
               <p>Zato zaključujem drugo obravnavo predloga zakona.</p>
               <p>Odločanje o njem bomo opravili v skladu s časovnim potekom seje zbora v petek, 18.
               junija 2010, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O SUBVENCIONIRANJU ŠTUDENTSKE PREHRANE -
                  SKRAJŠANI POSTOPEK.</title>
               </p>
               <p>Predlog zakona je v obravnavo zboru predložil Državni svet. Za dopolnilno
               obrazložitev predloga dajem besedo državnemu svetniku, gospodu Dragu Žuri.</p>
            </sp>
            <sp who="SDZ5:ŽuraDrago">

               <speaker>DRAGO ŽURA:</speaker>

               <p>Hvala lepa za besedo, predsedujoči. Spoštovane, spoštovani!</p>
               <p>Subvencionirana študentska prehrana se izvaja od pomladi leta 1992, ko sta s
               subvencioniranjem pričeli takrat obe univerzitetni študentski organizaciji. Država je
               k samemu subvencioniranju pristopila jeseni leta 1992, celotna zadeva pa je dobila
               takrat podlago v proračunski postavki in v zakonu o izvrševanju proračuna. Na tak
               način se je subvencionirana študentska prehrana izvajala do leta 1996, ko je bila na
               Vladi Republike Slovenije sprejeta uredba o subvencioniranju študentske prehrane. V
               skladu z uredbo se je potem celotna stvar izvajala do leta 2002, ko je bil v Državnem
               zboru sprejet zakon o subvencioniranju študentske prehrane in v skladu s tem zakonom
               se izvaja tudi študentska prehrana, kot jo poznamo danes.</p>
               <p>S Predlogom zakona o spremembah in dopolnitvah Zakona o subvencioniranju študentske
               prehrane, ki ga je v državnozborsko proceduro vložil Državni svet, se ureja področje
               potrebnih evidenc za izvajanje sistema, način in obveza po izmenjevanju osebnih
               podatkov, na podlagi katerih se ugotavlja upravičenost, s tem se bodo predvsem
               odpravile administrativne ovire in možnost zlorab in ureja se področje sankcioniranja
               ponudnikov v primeru kršitev pogodbenih obveznosti. Enostavno tu se bomo prilagodili
               dejstvu, da se bodo odpravili papirnati boni. Natančneje se bodo opredelili
               upravičenci, natančnejše bodo opredeljene pravice do dodatnih subvencij in opredelil
               se bo sam proces prehoda na nov način izvajanja sistema, kot ga je naložila sprememba
               zakona iz leta 2007.</p>
               <p>Dopolnjeni predlog zakona z Odbora za delo, družino in socialne zadeve je rezultat
               iskanja najboljših rešitev v skladu z mnenjem, ki ga je podala Vlada, z mnenjem
               Zakonodajno-pravne službe Državnega zbora, z mnenjem Državnega sveta k amandmajem
               Vlade Republike Slovenije, kjer so bile podane tudi določene dodatne obrazložitve,
               mnenjem informacijskega pooblaščenca ter s samo razpravo, ki je potekala na seji
               odbora. Tako so se posledično do dopolnjenega predloga zakona načeloma sicer
               pozitivno opredelili tako Vlada kot Zakonodajno-pravna služba in predstavnica
               informacijske pooblaščenke.</p>
               <p>V samem zakonu v 1. členu natančneje in bolj nedvoumno opredeljujemo, kdo je, glede
               na način zdravstvenega zavarovanja, upravičenec do subvencionirane študentske
               prehrane.</p>
               <p>2. člen dopolnjenega predloga natančneje določa, pod katerim pogojem so študentje
               upravičeni do dodatnih subvencij za sobote in nedelje. Prihajalo je do anomalije, da
               so imeli pravico do več subvencij tisti, ki so imeli manj študijskih obveznosti, se
               pravi tisti študentje, ki so študirali izredno, so dobili subvencijo še za soboto,
               redni pa ne.</p>
               <p>V 3. členu se določa nov osebni podatek, hkrati pa se zapisujejo tudi manjkajoči, ki
               bi morali biti že zapisani iz naslova izkazovanja dodatne upravičenosti do subvencij
               za študente starše, študente invalide in študente otroke padlih v vojni za Slovenijo,
               zraven pa se določa tudi rok hrambe teh podatkov in način izbrisa le-teh. Hkrati se
               Zavodu za zdravstveno zavarovanje Slovenije nalaga obveznost javljati, ali je
               posameznik glede na način zavarovanja upravičen do subvencioniranja ali ne.</p>
               <p>V 4. členu, kot že rečeno, odpravljamo sankcijo, ki jo ne bo več možno izrekati, ko
               ne bo več papirnatih bonov. V prehodni in končni določbi pa se ureja prehod na nov
               sistem in ministru se nalaga rok, v katerem mora podzakonski akt uskladiti s
               spremenjenim zakonom.</p>
               <p>S sprejetjem predloga zakona bo zakonska podlaga za izvajanje subvencionirane
               študentske prehrane posodobljena, kar bo imelo za posledico, da bo področje
               opredeljeno bolj natančno, bolj nedvoumno in predvsem, kar je najbolj pomembno, bolj
               prijazno do študentov. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Stališča odbora bo predstavila dr. Andreja Črnak Meglič,
               predsednica.</p>
               <p>Izvolite.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Ponovno pozdravljeni!</p>
               <p>Odbor za delo, družino, socialne zadeve in invalide je na 14. seji ter na drugem in
               tretjem nadaljevanju 16. seje kot matično delovno telo obravnaval Predlog zakona o
               spremembah in dopolnitvah Zakona o subvencioniranju študentske prehrane, ki ga je v
               Državni zbor v obravnavo predložil Državni svet s predlogom za obravnavo in sprejetje
               predloga zakona po skrajšanem postopku. Kolegij predsednika Državnega zbora je
               sklenil, da se predlog zakona obravnava po skrajšanem postopku.</p>
               <p>Pri delu odbora so sodelovali predstavniki predlagatelja, predstavnica vlade,
               predstavnici Zakonodajno-pravne službe, predstavnice informacijske pooblaščenke in
               predstavnik Ministrstva za šolstvo in šport. Odboru je bilo posredovano mnenje
               Zakonodajno-pravne službe, mnenje Vlade z amandmaji, mnenje Državnega sveta k
               amandmajema Vlade in predlogi Državnega sveta za amandmaje odbora. Prav tako so člani
               odbora prejeli mnenje informacijskega pooblaščenca, za katerega je odbor na 14. seji
               zaprosil in zato predložil obravnavo zgoraj navedenega predloga zakona.</p>
               <p>Zakonodajno-pravna služba je predloženi zakon proučila z vidika skladnosti z ustavo
               in pravnim sistemom ter zakonodajnotehničnega vidika in dala pripombe k 3. in 4.
               členu ter poglavju Končna določba.</p>
               <p>Vlada je v svojem mnenju načelno podprla sprejem predloga zakona. Državni svet se je
               v svojem mnenju opredelil do amandmajev Vlade, se načeloma strinjal z njimi in odboru
               predlagal amandma k 3. členu, k naslovu poglavja za novi 4.a člen in novi 4.b člen, s
               katerimi se upošteva mnenje Zakonodajno-pravne službe. V mnenju informacijskega
               pooblaščenca so podane konkretne pripombe k 1. in 3. členu. Pooblaščenec je tudi
               predlagal celostno revizijo predpisov na področju subvencioniranja študentske
               prehrane, ki so si v nasprotju, in sicer še pred nameravano spremembo zakona o
               subvencioniranju študentske prehrane. Odbor je na podlagi teh mnenj pripravil svoje
               amandmaje, s katerimi je v večji meri upošteval zgoraj navedena mnenja, sprejel pa je
               tudi amandma Vlade k 4. členu.</p>
               <p>Predstavnik predlagatelja je podal dopolnilno obrazložitev predloga zakona.
               Predstavnica Zakonodajno-pravne službe in predstavnica informacijskega pooblaščenca
               pa sta v ustnem mnenju poudarili, da so s predlaganimi amandmaji načeloma upoštevani
               vsi njihovi pomisleki in pripombe.</p>
               <p>V krajši razpravi so nekateri razpravljavci poudarili, da predlogu zakona
               nasprotujejo, saj se zbirajo podatki, za katere menijo, da niso potrebni in bi se jih
               lahko tudi zlorabljalo. Zagovorniki predloga zakona pa so na drugi strani menili, da
               se z amandmaji odbora rešujejo tudi pripombe Zakonodajno-pravne službe in
               informacijskega pooblaščenca, saj so pripravljeni na podlagi njunih mnenj.</p>
               <p>Odbor je sprejel svoje amandmaje k 1. in 3. členu, k naslovu poglavja in za nova 4.a
               in 4.b člen.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjeni predlog zakona je sestavni del tega
               poročila. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno predstavitev stališč Vlade dajem besedo dr. Anji Kopač Mrak, državni
               sekretarki na Ministrstvu za delo, družino in socialne zadeve.</p>
            </sp>
            <sp who="SDZ5:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala še enkrat za besedo, gospod predsedujoči.</p>
               <p>Spoštovane poslanke in poslanci!</p>
               <p>Državni svet je kot predlagatelj januarja v Državni zbor vložil predlog novele zakona
               o subvencioniranju študentske prehrane. Ob tem je treba izpostaviti, da predlog
               dopolnitev in sprememb zakona predstavlja zgolj naslednji korak v procesu
               elektronizacije študentske prehrane. Začetek tega procesa je bil namreč uveden s
               spremembo in dopolnitvijo zakona leta 2007, ki je določil, da izvajalec študentske
               prehrane zagotovi vodenje evidenc za subvencioniranje študentske prehrane v obliki
               elektronskega zapisa z računalniško podprtim sistemom najkasneje za študijsko leto
               2010/2011.</p>
               <p>Vlada je pripravila mnenje k predlogu novele zakona, v katerem se načeloma strinja s
               predlogom zakona, pripravila pa je tudi dva amandmaja, in sicer k 3. in 4. členu, s
               katerima je želela izboljšati besedilo zakonskega predloga, predvsem pa olajšati
               njegovo izvedljivost v praksi.</p>
               <p>S predlagano spremembo procesa se, kot sem že rekla, predvsem nadaljuje proces
               elektronizacije študentske prehrane, hkrati pa se urejajo tudi določene nedoslednosti
               obstoječega zakona predvsem na področju upravičencev do študentske prehrane, kjer se
               dodaja, da upravičenci niso samozaposlene in upokojene osebe. Dodaja pa se tudi
               opredelitev dodatnih subvencioniranih obrokov upravičencev v primeru, ko potekajo
               študijske obveznosti ob dela prostih dnevih. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanskega kluba LDS bo
               stališče predstavil gospod Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovani predstavnik Državnega sveta, gospa
               državna sekretarka, kolegice in kolegi!</p>
               <p>Normativno je subvencioniranje študentske prehrane urejeno v Zakonu o
               subvencioniranju študentske prehrane, z zadnjo spremembo iz leta 2009.
               Subvencionirana študentska prehrana je obrok, katerega stroške delno krije država in
               na ta način povečuje standard študentov in jim olajša možnost študija.</p>
               <p>Po pooblastilu Ministrstva za visoko šolstvo je izvajalec subvencionirane študentske
               prehrane Študentska organizacija Slovenije, ki za izvajanje prodaja bone čim bliže
               študentom in organizira prodajo prek študentskih organizacij posameznih univerz.
               Sistem prodaje bonov, kot smo ga poznali doslej, pa se bistveno spreminja s
               predlagano novelo. Študentje tako ne bodo več kupovali bonov za posameznega ponudnika
               subvencionirane prehrane in ne bo se treba vnaprej odločiti, kje bo jedel, saj bo
               razliko med vrednostjo obroka in subvencijo poravnal neposredno pri ponudniku
               subvencionirane prehrane. Namesto prodaje bonov se uvaja sistem koriščenja
               subvencije. Zaradi elektronizacije sistema študentske prehrane, ki bo temeljila na
               mobilni telefoniji, pa izvajalec potrebuje nekaj novih podatkov, ki mu bodo omogočali
               normalen potek dela.</p>
               <p>Nadalje je v predlogu novele, ki jo je pripravil Državni svet, po novem določeno, kdo
               ni upravičen do subvencionirane prehrane. V to kategorijo po novem sodijo
               samozaposleni ali uživalci pokojnine, razen uživalci družinske pokojnine. Prav tako
               se rešujejo tudi težave študentov, ki imajo študijske obveznosti tudi ob sobotah in
               nedeljah in to dokažejo z ustreznimi dokazili. Zaradi potreb izvajalca pri uvajanju
               novega načina spremljanja subvencionirane prehrane je po 3. členu dovoljeno zbiranje
               dodatnih osebnih podatkov. Ker gre za občutljivo vprašanje kopičenja osebnih podatkov
               ter njihove obdelave, je k oblikovanju sprememb zakona svoje mnenje posredovala tudi
               informacijska pooblaščenka. Na podlagi njenega mnenja se v LDS strinjamo s predlagano
               rešitvijo, da se lahko dodatno zbirajo bodisi številke mobilnih telefonov ali pa
               elektronski naslov, saj resnično ni potrebe, da bi bila za enega študenta na
               razpolago oba podatka. Še posebej pa velja izpostaviti mnenje pooblaščenke, da mora
               biti obdelava osebnih podatkov tehnološko nevtralna, da nujnost in primernost vrste
               osebnih podatkov, ki so potrebni za doseganje namena izvajanja prehrane, ne sme biti
               odvisna od tehnologije, s katero je podprto izvajanje.</p>
               <p>Ker je za študente, ki ne posedujejo mobilnega telefona, dana možnost uporabe čipne
               kartice za koriščenje subvencionirane prehrane, v LDS posebej opozarjamo na mnenje
               pooblaščenke, da je le-ta mnogo bolj prijazna glede varovanja zasebnosti, kot je
               uporaba mobilnih telefonom. Tudi s tega vidika bo treba izkušnje poskusne uporabe
               mobilnih telefonov za koriščenje subvencij, ki trenutno poteka na Obali, natančno
               proučiti. V LDS se strinjamo z natančno opredelitvijo glede shranjevanja podatkov in
               da je to omejeno samo do konca naslednjega šolskega leta, po tem roku pa morajo
               izvajalci podatke izbrisati iz evidenc, na posebno zahtevo upravičenca mora biti to
               opravljeno tudi prej.</p>
               <p>V LDS podpiramo študentom prijazno določbo, da mora Zavod za zdravstveno zavarovanje
               Slovenije izvajalcu prehrane posredovati podatke o urejenosti obveznega zdravstvenega
               zavarovanja, na podlagi tega pa izvajalec lahko ugotovi, kdo je upravičen do
               subvencije, torej do subvencionirane prehrane, in kdo ne. Študentom se ni treba več
               ukvarjati z oddajanjem dokazil o svoji upravičenosti do subvencionirane prehrane.</p>
               <p>Zakonska sprememba ustrezno rešuje vprašanje prehoda, torej ureja vprašanja imetnika
               bonov, ko bo uveden elektronski sistem študentske prehrane.</p>
               <p>Po mnenju LDS so s temi spremembami v zakonu popravljene in urejene glavne
               pomanjkljivosti izvirnega predloga, ki bi lahko ovirale uveljavitev elektronizacije
               sistema študentske prehrane. Vendar pa se prav tako strinjamo z mnenjem informacijske
               pooblaščenke, da je nujna celostna revizija predpisov na področju subvencioniranja
               študentske prehrane. Opozarjamo na nujno potrebno pazljivost in doslednost na strani
               izvajalca, ki bo obdeloval podatke oziroma vzdrževal elektronski sistem, da ne bo
               prišlo do obdelave večje količine osebnih podatkov, kot je to nujno in zakonsko
               določeno.</p>
               <p>V Poslanskem klubu LDS bomo predlog zakona podprli.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Dejan
               Levanič.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa, spoštovani podpredsednik. Kolegice in kolegi</p>
               <p>Socialni demokrati predlagani zakon o spremembah in dopolnitvah Zakona o
               subvencioniranju študentske prehrane ocenjujemo kot posledico prehoda na sodobnejši
               način izvajanja študentske prehrane. Obstoječi sistem, kot ga imamo danes, namreč še
               vedno temelji na tiskanih papirnatih bonih za prehrano, ki jih mora študent osebno
               kupiti na nekaj določenih prodajnih mestih. Študent se mora tako najprej odločiti,
               pri katerih ponudnikih študentske prehrane in kolikokrat v mesecu bo lahko jedel.
               Študent mora, da pride do pripadajočega toplega obroka, imeti pri sebi kupljene bone
               in veljavno študentsko izkaznico oziroma indeks, ki služita za identifikacijo. Čeprav
               je sistem izvajanja študentske prehrane že doživel nekaj izboljšav v preteklosti, pa
               je v osnovi še vedno zastarel in omogoča številne zlorabe; od tega, da na bone jedo
               ljudje, ki do subvencionirane prehrane niso upravičeni, do tega, da nekateri gostinci
               unovčujejo subvencijo za obroke, ki jih sploh niso prodali.</p>
               <p>Ker živimo v sodobni, tehnološko razviti družbi, je skrajni čas, da tudi izvajanje
               subvencioniranja študentske prehrane posodobimo. Nov način, po katerem bo študent
               subvencijo koristil sproti s svojim mobilnim telefonom, bo študentom prinesel več
               fleksibilnosti pri izbiri prehrane, hkrati pa bo bistveno omejil možnost zlorab. Da
               pa bi lahko sistem v praksi resnično zaživel, pa so potrebne nekatere zakonske
               spremembe, ki jih predlagani zakon tudi prinaša. Posebej občutljive so spremembe na
               področju zbiranja osebnih podatkov študentov, ki pa so do sedaj na podlagi mnenja
               informacijske pooblaščenke in sprejetih amandmajev na odboru ustrezno tudi urejene.
               Pri tem ne moremo mimo pomislekov, da na novo zbrani osebni podatki študentov, torej
               številke mobilnih telefonov in njihovi elektronski naslovi, ne bodo ustrezno
               zavarovani, posebej po izkušnji zadnjih študentskih protestov, ko so študentje pozive
               na demonstracije dobili kar po SMS sporočilih. Odgovornost za ustrezno ravnanje z
               vsemi osebnimi podatki študentov leži tudi na študentskih organizacijah univerz, ki
               bodo te podatke zbirale. Pri tem pa ni dvoma, da morajo biti podvržene tudi javnemu
               nadzoru. Vsakršno prikrivanje informacij in podatkov, kot smo mu priča v primeru
               finančnega poslovanja, s sprenevedanjem, da gre za pravne osebe zasebnega prava, je
               seveda v tem trenutku nesprejemljivo.</p>
               <p>Poslanka skupina Socialnih demokratov bo predlagani zakon podprla, saj bo predvsem
               študentkam in študentom malenkost olajšal življenje. Ne bomo pa podprli predlaganih
               amandmajev, čeprav so pomisleki, ki so navedeni v obrazložitvah, legitimni in tudi
               sami želimo, da se vsi sumi o nepravilnostih do konca raziščejo in da se ugotovi
               morebitna odgovornost vpletenih. Kljub vsemu pa menimo, da to še ni zadosten razlog,
               da bi zavrli nek proces izboljšave izvajanja študentske prehrane, ki je že v polnem
               teku in bo, kot že rečno, največ koristi prineslo študentka in študentom. Hvala lepa.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavila gospa Alenka
               Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Lep pozdrav še enkrat!</p>
               <p>V zadnjem času je veliko govora o študentih, študentski organizaciji, pa tudi o
               študentski prehrani. Že prejšnja vlada je, kot je bilo rečeno, pripravila spremembe
               predloga zakona, s katerim je bilo predvideno, da se uveljavi nov sistem v šolskem
               letu 2008/2009. Leta 2007 je bil ta rok podaljšan na šolsko, študijsko leto
               2009/2010, pa tudi sedaj sistem še v popolnosti ne dela.</p>
               <p>Sprememba zakona predvideva spremembe na področju evidenc, ki bodo po novem vsebovale
               še nekatere osebne podatke, torej naslov, številko mobilnega telefona in naslov
               elektronske pošte. Zato je Zakonodajno-pravna služba opozorila, nato pa je bil tak
               sklep sprejet tudi na predlog našega poslanca Robija Hrovata, da se o tem izreče tudi
               informacijska pooblaščenka. Njeno mnenje smo prejeli in nekateri ste ga že citirali.
               Pooblaščenka meni, da mora biti obdelava osebnih podatkov tehnološko nevtralna, da
               torej nujnost in primernost vrste osebnih podatkov, ki so potrebni za dosego namena,
               ne sme biti odvisna od tehnologije, s katero je podprto izvajanje. Opozarja skratka,
               da bi bili ti podatki lahko le opcijski, torej, če študent želi upravičenost do
               subvencionirane študentske prehrane izkazovati z mobilnim telefonom, če pa tega ne bi
               želel, mu mora študentska organizacija omogočiti izkaz upravičenja tudi drugače. Kot
               je bilo že rečeno, tudi meni, da je za komunikacijo med študentom in izvajalcem
               dovolj en podatek ali telefonska številka, ali naslov prebivališča, ali elektronski
               naslov in kot je bilo navedeno tudi predlaga, da se opravi celostna revizija na
               področju študentske prehrane, kajti pooblaščenka smatra, da je vsaj nenavadno, da ima
               zakon 10 členov, potem pa ga urejata dva podzakonska akta, eden s 27 in drugi z 19
               členi.</p>
               <p>Za poslanke in poslance SDS je najbolj sporno dogajanje, ki je povezano z uvedbo
               novega sistema. Namreč, eden izmed razlogov, da se uvede nov sistem tudi z zbiranjem
               telefonskih številk, naj bi bila tudi anketa, ki naj bi bila opravljena med študenti.
               V zadnjem času prihajajo podatki, da anketa sploh ni bila opravljena oziroma vsaj ne
               s takimi vprašanji, ko bi spraševali študente, ali želijo, da se sistem uredi na tak
               način. Torej je bilo ves čas to lažno informiranje tako javnosti kot tudi nas,
               poslancev, torej da je taka volja študentov. Še več, celo dokazalo se je, da naj bi
               to anketo izpolnjevali študentje, ki so bili na praksi v Ultri. Študentska
               organizacija Slovenije je marca 2009 objavila razpis, kdo bo to delo opravljal, na
               katerega sta se prijavila Bankart in Margento. Podjetje Četrta pot je takrat
               opozorilo, da so bili tudi sami zainteresirani za prijavo, da so predstavili svoj
               predlog že mesec pred temna ta razpis niso bili niti obveščeni. Ta je bil objavljen
               zelo kratek čas na spletni strani študentske organizacije, verjetno je že to problem,
               saj se že vnaprej onemogoča konkurenco. Da je bil razpis pisan na kožo podjetju
               Margentu vsaj določil izključevalni pogoj, da mora biti sistem narejen le na podlagi
               prenosnega telefona, je bilo tudi v naprej znano, da to lahko ponudi le en sam,
               Margento, hčerinsko podjetje Golobičeve Ultre. Tiste Ultre, katere solastnik, torej
               podjetje Margento, je tudi minister za visoko šolstvo. V komisiji je bil Aleksander
               Polutnik, nekdanji vodja raziskovalnega oddelka Ultra. Kasneje je sicer izstopil, je
               pa očitno usmerjal delo in tudi usmerjal komisijo, da je bil razpis pripravljen tako,
               kot je bil. Študentska organizacija je na svoji seji, 21. maja povedala, da bo na
               razpisu izbrano podjetje Margento, čeprav je o tem konkurenčno podjetje Bankart
               obvestila šele 27. maja. V zvezi s tem so bile vložene kazenske ovadbe in pričakovali
               bi, da se bo s spremembo zakona počakalo. Predlaga ga Državni svet. Zanima nas, zakaj
               je tako zainteresiran, da se študentka prehrana uredi na tak način. Morda zato, ker
               je bil tudi gospod Drago Žura v komisiji, ki je izbirala, v razpisni komisiji, ali pa
               zato, da se pokrije neka rešitev, ki na vseh segmentih pušča in kaže najmanj na sum
               kaznivega dejanja, ki ga bodo seveda morale ugotoviti pristojne službe.</p>
               <p>Zato je za nas sporno, da tak zakon v tem trenutku sprejemamo, <stage xml:id="Redna-18-2010-06-16.stage5">/ ... znak za konec
               razprave/</stage> za to, da se študentska prehrana in sistem izboljšuje, vendar pa ob toliko
               pomislekih bi le pričakovali, da se pristojne službe zadeve lotijo bolj resno, pa
               tudi ministrstvo, ki je tisto, ki bi moralo bedeti nad pravilnim izvajanjem
               študentske prehrane.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Zares bo predstavil gospod Tadej Slapnik.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Spoštovani podpredsednik, predstavniki Vlade, Državnega sveta, kolegice in
               kolegi!</p>
               <p>Obstoječi zakon določa pravico študentov do subvencionirane prehrane ter način in
               merila za subvencioniranje. Upravičenci do subvencionirane prehrane so osebe s
               statusom študenta in se izobražujejo v Sloveniji, ob tem pa ne smejo biti zaposleni.
               Do subvencionirane prehrane pa so upravičeni tudi tisti študentje tujih univerz, ki
               ob upoštevanju recipročnosti v okviru mednarodnih izmenjav v Sloveniji opravljajo
               svoje študijske obveznosti. V tem mandatu je sicer zakon že doživel določene
               spremembe, ki študentom prinašajo izboljšane izboljšave, predvsem pa bolj
               transparentne rešitve, med katerimi bi izpostavil naslednje. Študent ne more biti več
               vpisan v evidenco brezposelnih oseb, v evidence, ki jih vodi izvajalec, se doda
               enotna matična številka, ki jo ta potrebuje za izvajanje subvencioniranja, dodana pa
               je bila tudi sankcija prepovedi prodaje študentskih bonov za dobo enega do največ
               treh mesecev.</p>
               <p>Študentska organizacija Slovenije je v fazi celovite prenove načina izvajanja sistema
               subvencioniranja študentske prehrane, na podlagi katere študentje ne bodo več vnaprej
               kupovali študentskih bonov. Koncept prenovljenega sistema pa zahteva pričujoče
               zakonske spremembe na področju evidenc, izmenjave podatkov in sankcioniranje
               kršiteljev. Temu po naši oceni sledijo tudi rešitve predlaganega zakona. Ker gre za
               izredno občutljivo področje vodenja evidenc, smo v Poslanski skupini Zares – nova
               politika podprli preložitev obravnave zakona na matičnem delovnem telesu, da smo
               lahko pridobili tudi stališče informacijske pooblaščenke. Tu je bilo poudarjeno, da
               mora biti obdelava osebnih podatkov nevtralna in da nujnost in primernost vrste
               osebnih podatkov, potrebnih za samo izvajanje subvencionirane študentske prehrane, ne
               sme biti odvisna od tehnologije, s katero je le-to podprto.</p>
               <p>Na podlagi mnenja Zakonodajno-pravne službe in informacijske pooblaščenke so bili na
               Odboru za delo, družino in socialne zadeve sprejeti tudi ustrezni amandmaji, ki po
               oceni Poslanske skupine Zares – nova politika omogočajo ustrezno izpeljavo zakona. Ob
               tem pa bi vseeno želel izpostaviti predlog informacijske pooblaščenke o potrebi po
               celostni reviziji predpisov na področju subvencioniranja študentske prehrane s katero
               se v Poslanski skupini Zares – nova politika strinjamo. Gre namreč za področje, ki bi
               moralo v nadaljnjem izvajanju zakona zagotoviti subvencioniranje na način, ki bo
               onemogočil kakršnokoli zlorabo podatkov v praksi.</p>
               <p>V Poslanski skupini Zares – nova politika bomo predlog novele zakona podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Še enkrat lep pozdrav in hvala lepa za besedo gospodu podpredsedniku!</p>
               <p>Če bi kot zunanji opazovalec poslušal mnenje o prvih dveh današnjih zakonih bi rekel:
               vse najboljše, oh in ah, krasno. Tam dve opozicijski poslanski skupini sicer nekaj
               brcata, ampak drugače je pa vse v najlepšem redu. In če bi prenesel razpravo oziroma
               če bi bilo glasovanje na matičnem delovnem telesu preslikana razprava na tem matičnem
               delovnem telesu, bi tudi rezultat tega glasovanja bil drugačen, bil bi obrnjen in
               danes bi bila razprava zagotovo tudi drugačna. To si upam seveda trditi.</p>
               <p>Ampak če grem na ta drugi današnji zakon, bi rekel takole. V Poslanski skupini
               Slovenske ljudske stranke podpiramo nekatere nujne spremembe zakona, ki vnašajo več
               reda in odgovornosti na področju študentske prehrane. V poslanski skupini pa imamo
               pomisleke o potrebnosti zbiranja dodatnih osebnih podatkov za potrebe
               subvencioniranja te iste študentske prehrane. V evidencah, ki naj bi jih vodil
               izvajalec, so poleg ostalih podatkov dodani naslov, številka mobilnega telefona in
               naslov elektronske pošte upravičenca, saj naj bi jo izvajalec potreboval za izvajanje
               subvencioniranja študentske prehrane. Uvaja se obveznost višje- in visokošolskih
               izobraževalnih ustanov in Zavoda za zdravstveno zavarovanje za posredovanje podatkov
               o statusu in načinu zavarovanja upravičencev do subvencioniranja prehrane. Na ta
               način se sicer želi razbremeniti študente pridobivanja potrdil in zagotoviti
               takojšnjo informacijo o statusu in zavarovanju, kar posledično pomeni upravičenost
               oziroma neupravičenost in s tem zmanjševanje možnih zlorab. Sporno pa je ravno
               zbiranje osebnih podatkov in obvezna uporaba mobilnih telefonov in elektronske pošte.
               Vemo, da je to zelo nevarno in je mogoče zlorabljati take povezave in podatke ter
               zbirke podatkov. Zgolj zaradi subvencioniranja prehrane je praktično mogoče preko
               elektronskih medijev, na primer, nadziranje delovanje in gibanje študentov.</p>
               <p>Popolnoma se strinjamo s pripombami informacijske pooblaščenke, katere pripombe so
               bile sicer delno povzete v amandmajih odbora, kljub temu pa zakona ne bomo podprli,
               ker po nepotrebnem predpisuje, kot je zapisala tudi Zakonodajno-pravna služba
               Državnega zbora. Zastavlja se vprašanje razumnega oziroma sorazmernega razloga za
               določitev takšne dodatne administrativne zahteve izvajalca po pridobivanju določenih
               novih osebnih podatkov o študentih, ki naj bi bili po navedbah predlagatelja nujno
               potrebni zaradi novega načina izvajanja sistema subvencioniranja prehrane študentov,
               pri čemer v obrazložitvi po naši presoji niso v zadostni meri pojasnjeni oziroma
               navedeni razlogi, ki bi opravičevali nujnost pridobivanja vsakega posameznega
               osebnega podatka v skladu s 3. členom Zakona o varstvu osebnih podatkov.</p>
               <p>Pri delitvi bonov gotovo prihaja do številnih nepravilnosti, namernih ali nenamernih.
               Zato ima Vlada vse represivne organe, inšpekcije v oblasti za kontrolo porabo
               sredstev, imamo tudi Durs, policijo in tako dalje. Kljub temu pa so človekove pravice
               in zasebnost bolj pomembna vrednota, zato ni sprejemljivo, da se v demokraciji
               sprejemajo zakoni, ki tega ne spoštujejo. Nujne spremembe je treba zato urediti na
               drugačen način. Tudi spremembe, ki jih zahteva nov čas in sodobnejša tehnologija.</p>
               <p>V Poslanski skupini Slovenske ljudske stranke zaradi tega ne bomo podprli tako
               pripravljenih sprememb in dopolnitev zakona. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Še enkrat lep pozdrav tudi z moje
               strani!</p>
               <p>Državni svet predlaga noveliranje zakona, ki ureja subvencioniranje študentskih bonov
               za prehrano, in sicer z namenom popravka določenih zakonskih dikcij, ki so se v
               praksi izkazala za nedorečene in ne dovolj jasno opredeljene. Seveda so posledica
               vsakih nepopolnih, ne dovolj domišljenih pravnih pravil, anomalije in zlorabe. V
               primeru tega zakona je to povezano z izkoriščanjem namenske porabe subvencioniranih
               študentskih obrokov.</p>
               <p>V Poslanski skupini DeSUS se zato strinjamo s predlaganjem, da je nujno treba
               natančno opredeliti upravičence do subvencioniranja prehrane in seveda peljati
               pogojeno upravičenost do subvencije glede na program izvajanja pri študijski
               obveznosti. S predlaganimi dopolnitvami se tako dodatno preprečuje možnost
               neupravičenega koriščenja bonov oziroma subvencij. Menimo, da je zato novela zakona
               ne samo ohranila osnovni cilj subvencioniranja prehrane študentov, pač pa ga bo na ta
               način še bolj utrdila. Z novo, dopolnjeno opredelitvijo podatkov v evidenci, ki je
               izvajalcu subvencionirane študentske prehrane potrebna v povezavi z izvajanje sistema
               in obveznostjo posredovanja podatkov o statusu in način zavarovanja upravičencev s
               strani Zavoda za zdravstveno zavarovanje Slovenije, se prav tako zmanjšuje možnost
               zlorab, saj se zagotovi takojšnja in neposredna informacija o statusu zavarovanca.
               Poleg tega se razbremeni študente in izvajalca administrativnih opravil ter se
               pomembno prispeva k, upamo, zelo bližnji zaživitvi prenovljenega
               elektronsko-amortizacijskega sistema subvencioniranja študentske prehrano. Novemu
               sistemu se prilagajajo tudi sankcije za kršitev s strani ponudnikov prehrane.</p>
               <p>Prvotno besedilo predloga zakona je bilo sanirano tako, da so se upoštevale pripombe
               in mnenja strokovnih služb Državnega zbora in informacijske pooblaščenke, zato je
               dopolnjen predlog zakona tak, da bo deležen podpore naše poslanske skupine. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Miran
               Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik.</p>
               <p>Kolegice in kolegi, predstavniki Vlade!</p>
               <p>V Slovenski nacionalni stranki bomo podprli predlagane spremembe in dopolnitve Zakona
               o subvencioniranju študentske prehrane, saj se bo s tako zakonsko ureditvijo smiselno
               ohranjal osnovni cilj zagotavljanja subvencionirane študentske prehrane, kar pomeni v
               drugih besedah, omogočanje študentom nižje stroške študija in redno, zdravo prehrano.
               Smiselne in utemeljene so osnovne vsebinske značilnosti novega noveliranega predloga
               zakona. Naj poudarim samo nekaj utemeljenih in dobrodošlih sprememb.</p>
               <p>Po predlogu sprememb študent ne more biti več vpisan v evidenco brezposelnih oseb pri
               Zavodu Republike Slovenije za zaposlovanje. V evidencah, ki jih vodi izvajalec, je
               poleg ostalih podatkov dodana EMŠO številka, saj le-to izvajalec potrebuje za
               izvajanje subvencioniranja študentske prehrane, razumemo tudi tukaj pomisleke in
               zadržke glede eventualni kršitev Zakona o varstvu podatkov.</p>
               <p>Črta se obveznost mesečnega poročanja ponudnika ministrstvu, saj je dovolj, da
               ponudnik poroča izvajalcu, le-ta poroča ministrstvu. Dodana je sankcija prepovedi
               prodaje študentskih bonov za dobo najmanj enega in največ treh mesecev. Direkten
               prehod s pisnega opomina na prepoved izvajanja subvencioniranja študentske prehrane
               se namreč v praksi pokazalo za prestrogega, saj je gostinca po opominu doletela
               prepoved prodajanja kot tudi prepoved unovčenja bonov, študent pa že kupljenih bonov
               ni mogel unovčiti, hkrati pa so mu šteli v mesečno kvoto, zato je treba dodati
               umestno sankcijo.</p>
               <p>Skratka, če ponovim v povzetku tisto bistveno, veljavni zakon z rešitvami temelji na
               osnovnem cilju, to je med študijem omogočiti vsem študentom nižje stroške študija ter
               bolj kakovostno in zdravo prehrano v vsakemu študijskem središču v Sloveniji in s tem
               prispevati k kakovostnejšemu študiju.</p>
               <p>Zakon o subvencioniranju študentske prehrane zato zagotavlja subvencionirano
               študentsko prehrano ne glede na socialni položaj študentov oziroma njegove
               družine.</p>
               <p>Osnovno načelo, ki ga zasledujejo spremembe zakona, je, da študentje ne trpijo zaradi
               morebitnega sankcioniranja ponudnika.</p>
               <p>Skratka, podprli bomo predlagane spremembe. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne 15. 6. Amandmaji so vloženi k 3. in 4. a členu. In dajem
               najprej v razpravo 3. člen in amandmaje k 3. členu.</p>
               <p>Gospod Robert Hrovat, izvolite.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Kot je že kolega Jakob Presečnik prej za govornico rekel, na prvi pogled sta oba
               zakona, ampak zdaj se bom osredotočil predvsem na tega drugega, na prvi pogled O. K.
               Problem pa je v podrobnostih. Problem je v podrobnostih in to je dejstvo. V Slovenski
               demokratski stranki se strinjamo s tem, da je enostavno treba zagotoviti novejši
               sistem, elektronizacijo za študentsko prehrano. Temu smo bili naklonjeni že v
               prejšnjem mandatu in zato je tudi prišlo do spremembe zakona, kar je do tukaj vse
               lepo in prav. Dejstvo pa je, da bomo ena redkih držav, če ne celo edina, ki bomo ta
               način plačevanja uvedli. Govorimo o telefonskem plačevanju. To je unikum, na katerega
               je opozorila tudi informacijska pooblaščenka. Informacijska pooblaščenka je v svojem
               mnenju jasno zapisala, da bi se ji zdelo bistveno boljše, če bi se uvedle neke
               elektronske kartice, kot pa ta način, kot je danes tukaj predlagan. Ampak problem se
               začne nekje drugje, problem je bil pravzaprav razpis. Razpis, kako je prišlo do
               oddaje, recimo, posla enemu od ponudnikov. Po mojem mnenju gre tukaj za velik biznis
               nekaterih posvečenih ali pa enega posvečenega. Poglejte, gre za sila sporno zadevo.
               Če nič drugega, gre za postopek, ki se je odvijal v sumljivih okoliščinah.</p>
               <p>Kako je potekal ta postopek izbire ponudnika za izvajanje tega posla? Študentska
               organizacija Slovenije je marca 2009 objavila razpis za prenovo subvencionirane
               študentske prehrane. Na ta razpis sta se prijavili podjetji Bankart in pa Margento,
               ki je hčerinsko podjetje Ultre. Njen solastnik pa je tudi minister za visoko šolstvo,
               znanost in tehnologijo, gospod Gregor Golobič. A ni že to sporno? Potem je 14.
               oktobra leta 2009 prišlo do podpisa pogodbe za elektronizacijo študentskih bonov med
               Študentsko organizacijo Slovenije in podjetjem Margento, hčerinsko družbo podjetja
               Ultra, ki je ponudilo rešitve za uvedbo plačevanja študentske prehrane preko mobilne
               telefonije. Margento je bil namreč edini ponudnik za izvedbo elektronizacije. Ponudba
               pa je bila sklenjena, kljub temu da protikorupcijska komisija takrat še ni izdala
               nobenega mnenja, kljub temu da je bila podana pripomba, niti ni ovrgla suma korupcije
               pri izvedbi razpisa. In takrat se je Študentska organizacija Slovenije javno
               zavezala, da pogodbe ne bo podpisala, dokler protikorupcijska komisija ne bo podala
               svojega mnenja in ovrgla vseh sumov korupcije.</p>
               <p>Kaj se je zgodilo kasneje? Poglejte, eden od tistih, ki se je želel prijaviti na
               razpis, ga bom citiral, v enem od slovenskih medijev je bilo to jasno zapisano; Tomaž
               Frelih, direktor področja Sistemi v podjetju Četrta pot, je izjavil tako: <q>"Z vso
               strokovno kompetenco trdim, da se na takšen razpis, kakršen je bil tukaj pri nas v
               Sloveniji, ne more prijaviti nobeno podjetje na svetu, razen Ultre in njenih
               hčerinskih podjetij"</q>. Torej, to kaže na to, da je bil ta razpis prirejen za
               nekoga.</p>
               <p>Če se dotaknem samega amandmaja, bi moral reči, da sem bil že na samem začetku
               obravnave tega zakona nekoliko začuden nad vsemi temi podatki, ki bi jih bilo treba
               zbirati pri subvencioniranju študentske prehrane. Govorimo o številki mobilnega
               telefona, elektronskem naslovu in tako naprej. Mislim, da to sploh ne bi bilo
               potrebno, če bi uvedli neke elektronske kartice. Mislim, da bi bil posel bistveno
               cenejši, ker bi bilo več ponudnikov, kjer bi bila konkurenca. Ampak ne, vztrajalo se
               je, razpis se je pripravil na takšen način in posel je dobil samo eden in
               posvečen.</p>
               <p>Poglejte, kaj se je zgodilo na zadnjih dijaških demonstracijah: prišlo je do zlorabe
               telefonskih številk. Na to so opozarjali študenti in dijaki, ki so govorili, da so
               dobivali sporočila z neznanih številk, naj se udeležijo demonstracij, na kakšen način
               in kako. Torej, tu se pojavlja dvom, da nekdo ima neke evidence in da se pošiljajo
               razna sporočila in se kliče tako študente kot dijake, pa najbrž tudi še koga drugega.
               Najbrž je v interesu neke politične stranke, da bi morda tako prišli do neke baze
               podatkov. Seveda, za vsako politično stranko bi bilo to zelo dobrodošlo, zagotovo bi
               bilo dobrodošlo.</p>
               <p>Vpliv ministra za visoko šolstvo, znanost in tehnologijo na ta posel je bil očiten,
               več kot očiten. Razpis je bil pisan samo enemu na kožo, torej Margento Storitve. Zdaj
               se dodajajo še dodatni osebni podatki, kar je za mene absolutno sporno in na to ne
               bom pristal. Mislim, da bi bilo prav, da se ta amandma, ki smo ga predlagali, tudi
               sprejme.</p>
               <p>Ne razumem, da vsa slovenska levica pravzaprav pokriva sporne rabote enega člana
               koalicije, tudi če je minister za visoko šolstvo. Verjamem, da se tudi drugim zdi
               sporno vse to, kar se je dogajalo v zvezi s tem poslom. Ampak ne, vse boste naredili,
               da pokrijete nekoga, ki je iz te koalicije. Za vsako ceno. In to se mi ne zdi
               prav.</p>
               <p>Torej, o čem bomo pravzaprav danes govorili? Danes bomo govorili o subvencioniranju
               študentske prehrane. Razlog za to, da se bodo zbirali takšni osebni podatki, o
               katerih danes govorimo, govorimo pa o telefonskih številkah in elektronskih naslovih,
               je samo to, da je bil ta razpis pisan na kožo enemu podjetju, ki lahko to ponudi. Ni
               bilo konkurence in biznis je tukaj. To je pač moje mnenje. Zdi se mi sporno in
               verjamem, da se zdi sporno tudi marsikomu od vas.</p>
               <p>Kot je informacijska pooblaščenka že rekla oziroma zapisala v svojem mnenju, bistveno
               bolje bi bilo, če bi uvedli neko elektronsko kartico, kjer ne bi potrebovali takšnih
               osebnih podatkov in bi šlo na podlagi teh podatkov, ki obstajajo že zdaj.</p>
               <p>Še enkrat pravim, predlagam, da ta amandma sprejmemo in da se ta zadeva reši na
               takšen način, da ne bi prišlo do zlorabe teh osebnih podatkov, čemur pa bomo, po
               mojem mnenju, slej ko prej priče. Ne nazadnje govori o tem tudi to, da ste vsi,
               pravzaprav vse poslanske skupine so na to opozarjale. Kljub temu da so v zakonu neke
               varovalke, vsi opozarjamo, da kljub temu ne bi prišlo do tega. Torej obstaja možnost.
               Zakaj dajemo neko možnost, da bi do tega prišlo, če tega ni treba. In bi lahko zadevo
               reševali bistveno drugače, brez nekih telefonskih plačevanj, ampak na podlagi
               plačevanj z elektronsko kartico in ne bi potrebovali takšnih osebnih podatkov.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo.</p>
               <p>Jaz bom, seveda, naš amandma podprla. Nekaj stvari sem povedala že prej, naj jih še
               nekaj dodam.</p>
               <p>Če bi bilo vse tako jasno, transparentno, zadeva ne bi bila omadeževana z nekaterimi
               črnimi packami, bi v to verjeli, če se ne bi zgodilo nekaj stvari v lanskem letu ali
               že v začetku letošnjega leta. Naša poslanska skupina je dvakrat zahtevala izredno
               sejo Odbora za delo, družino in socialne zadeve na temo sum nezakonitega in
               netransparentnega postopka uvedbe elektronizacije študentskih bonov. Predsednica je
               to dvakrat zavrnila z različnimi razlogi, kljub temu da so bili pomisleki tako v
               javnosti kot med nami poslanci. Potem smo sicer zadevo opravili, vendar pa ni nobene
               logike, da se v nekaterih stvareh v tem parlamentu na odborih, ki so temu namenjeni,
               o teh stvareh ne moremo pogovarjati.</p>
               <p>Preiskovalnemu uradu, kriminalistom smo omogočili izredno ugodne pogoje – so v novih
               prostorih, boljši pogoji – za delo in bi pričakovali, da se bodo lotili tudi te teme,
               da pogledajo, če je vse v redu, da ni prišlo do nobenega kriminalnega dejanja oziroma
               da so sumi, ki se pojavljajo v javnosti, da jih tisti, ki so za to pristojni,
               ovržejo. Enako bi pričakovali, da se opredeli Urad za varstvo za konkurence ali je
               bilo vse v redu z razpisom.</p>
               <p>Zgodile so se še nekatere druge stvari. Pod Golobičevo ministrstvo smo dali
               telekomunikacije, v zadnjem letu se je opravilo ali izvedlo nekaj razpisov, ali v
               zadnjih dveh letih, kjer posle dobiva Ultra, očitno kot ena najboljših, ki lahko na
               določenih področjih ponudi tisto, kar nihče drug ne more, če pa to ni Ultra je potem
               Margento, ki je sicer v letu 2005, 2006, 2007 skupaj ustvarila 943 evrov prihodkov, v
               letu 2008 3007 evrov prihodkov, no v letošnjem letu jih bo pa 350 tisoč, ker dela
               študentske bone oziroma je prevzela to delo.</p>
               <p>Kolega Levanič je rekel, da so bili študentje vabljeni na demonstracije preko SMS
               sporočil. Mene zanima, kam jih bo vabil minister Golobič, ko bo njegovo podjetje
               dobilo GSM od vseh 40 tisoč študentov, ki so koristniki bonov, in ali jih bo morda
               zlorabil za politične namene. Najbrž jih ne bo, ampak morda jih pa bo.</p>
               <p>Mi imamo v parlamentu tudi preiskovalno komisijo, ki preiskuje nekatere zadeve v
               zvezi z Ultro. Najmanj kar je, je to, da se ponavlja cel kup nejasnosti. Ne vemo, kdo
               je lastnik, kdo ni lastnik, pojavljajo se laži, spremembe in tako naprej. Najbrž bi
               bilo prav, da se te stvari razčistijo, preden takšnemu podjetju, ki se očitno ne more
               pohvaliti s samo pozitivno bilanco, lahko marsikaj očitamo. In pristojne službe v tej
               državi bi morale ugotoviti, ali je s temi posli vse v redu ali ni. Jasno je, da je
               tak posel za Margento zanimiv, 7 centov od vsake transakcije, to pomeni 350 tisoč
               evrov na leto in si bo lahko precej opomogla, sem že povedala, kako so v zadnjih
               letih delali, imeli kar nekaj težav in bili nič kaj uspešni.</p>
               <p>Na 13. redni seji študentskega zbora Študentske organizacije Slovenije, ko je bilo
               povedano, da bo izbrano podjetje Margento na razpisu, ker podjetje Bankart ne
               izpolnjuje pogojev – prej sem že povedala, da se je to zgodilo 21. marca, 27. pa je
               bil potem Bankart obveščen, da ni bil izbran. To je, najbrž, malo problem, saj imamo
               Zakon o javnih naročilih in zakonodajo, ki določa, kako, kdaj in na kakšen način se
               obveščajo prijavljeni ponudniki. Omenjen je bil tudi sistem monete. Gospod Aleš Bržan
               je povedal glede monete, bivše predsedstvo ŠOU v Ljubljani je imelo glede uporabe
               mobilne telefonije pomisleke, češ, da je transakcija predolga, je pa dejstvo, da ta
               sistem, ki so ga predstavili tudi s praktično izvedbo, temelji na drugih tehnologijah
               in poteka dosti hitreje, transakcija traja nekaj sekund, manj kot 10 sekund, ta
               kandidat je izvedel tudi delujoči sistem mestne vozovnice –kartica.</p>
               <p>Povedano je že bilo, da poznavalci sistema, jaz nisem, pač pa verjamem tistim, ki se
               s temi stvarmi ukvarjajo, pravijo, da je to po mnenju mnogih slabša in dražja
               varianta in da bo praksa verjetno pokazala, da gre za neučinkovit in nepraktičen
               sistem. Kot je bilo že omenjeno, tega sistema v tujini ne poznajo, ampak hrano
               kupujejo na čipkartice oziroma študentske kartice. In na tej isti seji je bilo prav
               tako omenjeno, kakšna je možnost uporabe študentskih kartic, ki jih dela univerza in
               bi jih bilo treba samo nadgraditi. Gospod Bržan je govoril o uporabi študentskih
               kartic, ki jih izda univerza, da so se že pogovarjali, vendar je to najslabša rešitev
               za študentsko organiziranje. Če bi univerza prevzela izvajanje subvencionirane
               študentske prehrane, študentske organizacije izgubijo veliko področje delovanja v
               korist študentski populaciji. Zato gre tukaj predvsem za politično odločitev, zakaj
               študentske izkaznice ne. Se pravi, ne ukvarjamo se, kaj je dobra odločitev za
               študente, pač pa, kaj je dobro za študentsko organiziranje oziroma študentsko
               organizacijo in njene funkcionarje. Že samo zapis tega, kar je gotovo dobilo tudi
               Ministrstvo za delo, bi moralo, ne vem, vsaj spodbuditi ministrstvo, da pozove te
               gospode iz študentske organizacije na pogovore in jih vpraša ter preveri, ali je
               možna izvedba in nadgradnja študentskih kartic, ki so že, ne pa, da uvajamo nek nov
               sistem, ki, kot ugotavljamo, informacijska pooblaščenka in mi tukaj, lahko privede do
               zlorab. In rečeno je bilo, da informacijska pooblaščenka predlaga, da se pregleda in
               revidira vsa dosedanja zakonodaja s tega področja. To se sicer lahko naredi, ampak
               saj vemo, kako je, ko so enkrat pogodbe podpisane in ko neka zadeva velja, potem
               razdirati tako pogodbo pomeni tudi sankcije, pomeni tudi kazni itn. Zato je verjetno
               pravi čas, da se na to opozori, preden do podpisa take pogodbe pride in preden se
               zadeva zgodi. Država je zaupala izvedbo organizacije študentskih bonov študentski
               organizaciji, to je res, vendar nad tem bdi ministrstvo. In ministrstvo je tisto, ki
               mora biti občutljivo za zlorabe, ker govorimo o velikem denarju, ki ga na koncu
               plačajo študentje, ki enkrat nimajo dovolj štipendij, ki zaradi različnih stvari
               pridejo pred parlament demonstrirat, čeprav še zakona niti v parlamentu nimamo.
               Verjetno ne vedo, da morajo demonstrirati pred vlado, ki jo je sprejela, ali pa pred
               ministrstvom, ki pripravlja zakon o malem delu, pač pa pridejo pred parlament in
               uničujejo tukaj.</p>
               <p>Zato bi še enkrat predlagala, da pogledate naš amandma k 3. členu, da se vprašate,
               ali je res treba zbirati številko mobilnega telefona in ali potrebujemo ta trenutek
               sprejeti odločitev, ki bo pokrila že izveden razpis in izbranega izvajalca ali pa
               najmanj, kar je treba, posel še enkrat pregledati, da ponovno pogledate naš amandma
               in se vprašate, ali je treba zbirati številko mobilnega telefona in elektronski
               naslov in ali lahko mi, če to sprejmemo, če sprejmete, ker mi zakona ne bomo oziroma
               bomo podprli naš amandma, če se ne bomo s tem zavestno odločili, da lahko pride tudi
               do političnih zlorab, saj študentje rečejo, da je bila to politična odločitev. Ali
               niso študentje v vlogi študentov? Ali so politična organizacija, ali kaj? Vedno
               pravijo, da zastopajo pravice študentov, ki so najbrž politično različno opredeljeni.
               Šlo je za politično odločitev, da gredo na ta sistem, zato ker potem bodo imeli kaj
               delati, sicer pa ne bi imeli kaj delati.</p>
               <p>Predlagam, da podprete naš amandma in da vsi skupaj še enkrat pogledamo te stvari.
               Verjetno bo tudi preiskovalna komisija proti ministru za visoko šolstvo prinesla
               kakšne rezultate, pa bi se takrat odločali in sprejemali tako drastične odločitve,
               kot so predlagane s tem zakonom. In tudi ni zanemarljivo, kdo je predlagatelj zakona.
               Prej sem že povedala, da je Državni svet. Če bi ministrstvo ocenilo, da je sprememba
               zakona potrebna, bi najbrž to samo naredilo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Hvaležen bom vsem, če boste upoštevali opozorilo gospe Alenke Jeraj, ko
               je poudarila kaj je vsebina tega amandmaja in o njem v večji meri govorili kot
               doslej.</p>
               <p>Besedo ima gospod Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Govoril bom o tem podatku, vendar je treba okoli tega podatka, ki ga predvideva 3.
               člen, reči še malo več.</p>
               <p>Prvič, ni mi všeč in sem presenečen, da s tem zakonom ne pride v Državni zbor Vlada
               oziroma Ministrstvo za delo, družino in socialne zadeve, glede na to, da imamo
               študentsko prehrano urejeno le kot nek unikum v evropskem merilu. Ravno zaradi tega
               je treba biti še bolj pozoren na te stvari. Pa ne rečem, da imamo napačno urejeno,
               ker pač imamo drug način, nimamo študentskih kampusov in tako dalje. In je bilo
               zaradi tega treba to na ta način urediti, in prav tako tudi evidenco oziroma točno
               določiti, kdo je upravičen do te študentske prehrane. To mora priti do gostinca
               kjerkoli v Sloveniji. Ampak pri tem problemu, kot rečeno, ministrstvo ni
               predlagatelj. Tu se je zbrala očitno skupina okoli ministra, pa vodstvo študentske
               organizacije in ne vem, bom špekuliral, najbrž tudi kakšnih študentskih servisov, ker
               pričakujem, da bo podoben zakon tudi za področje študentskih servisov oziroma
               študentskega dela kmalu na naših klopeh. Pa se najde še Državni svet, kjer so
               predstavniki interesov. In tako pride takšen, da ne bom rekel, lobističen ali
               kakršenkoli zakon v Državni zbor. Zato sem žalosten danes dobesedno pri obeh prvih
               dveh točkah. Tisti, ki bi moral tak predlog pripraviti, ga ne pripravi in tudi pri
               zagovoru ne reče, da ga podpira, pri drugem medlo, pri prvem nič, ampak da ne
               nasprotuje. To je pomembna ločnica med tema dvema izrazoma. Zopet se sprašujem,
               kakšen zakon bi bil, če bi ga pripravilo Ministrstvo za delo. Meni je izredno žal in
               obžalujem, da ga Ministrstvo za delo ni pripravilo.</p>
               <p>Glede tega 3. člena oziroma amandmaja, jaz sem prej v uvodu že kot mnenje poslanske
               skupine jasno povedal, zakaj se ne moremo strinjati s tem zbiranjem podatkov. Konec
               koncev zakonodaja tako narekuje. Mi smo sicer na odboru za delo z nekimi amandmaji
               poskušali zadevo popraviti. Spet bom poudaril, če bi poslušali razpravo na odboru in
               tudi na ta način glasovali, bi bil rezultat zagotovo drugačen. Ta amandma črta tisto
               najbolj sporno zadevo in jaz bom tudi ta amandma pri glasovanju podprl. Hvala lepa.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Amandmaja ne bom podprl. Služi samo temu, da ima predlagatelj možnost 40 minut
               govoriti o ministru Gregorju Golobiču. In vse, kar počnejo študentje ali pa Ultra, za
               vsem po njihovem mnenju stoji minister za visoko šolstvo. On se s posli Ultre ne
               ukvarja od leta 2007, pa tudi za vsa dejanja študentov verjetno ni odgovoren. Mogoče
               bomo prišli na koncu celo do tega, da je granitne kocke sam v sebe metal. Slišali
               smo, da v zadnjih dveh letih državne posle dobiva Ultra. Prav bi bilo, da bi jih
               dobivala, saj je ugledno visokotehnološkorazvito podjetje. Ampak povejte mi pa,
               kateri posel je res izgubila. Ne, kar govoriti, da jih dobiva, če jih v resnici ne.
               Povejte mi, katere je dobila. Rekli ste na preiskovalni komisiji, da so neke
               nejasnosti. Ne vem, če ste bili na kakšni od treh, na katerih je imel možnost Gregor
               Golobič biti prisoten, za kar se je trudil več kot pol leta, in je odgovoril na vse
               vaše očitke, ki ste jih več kot pol leta sejali v javnosti. Na vse očitke je
               odgovoril. In vsi očitki, ki ste jih omenjali, na katere je imel možnosti odgovoriti,
               so se izkazali za neresnične.</p>
               <p>Amandmaja ne bom podprl.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa</p>
               <p>Želi še kdo besedo? Gospod Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p> Hvala za besedo, gospod predsedujoči.</p>
               <p>Pozorno sem poslušal argumentacijo predlagateljev tega amandmaja, ampak žal me niso
               prepričali. Amandma je navidezno všečen, zanimiv, kajti nastopa v smislu varovanja
               osebnih podatkov, in bi si lahko na načelni ravni strinjali z ugotovitvijo, da čas, v
               katerem živimo, in sistemi, s katerimi delujemo, v bistvu omejujejo individualno
               svobodo, kajti kopičijo, ogromno osebnih podatkov. Ampak začeti to razpravo na tej
               točki, po tistem, ko vsa naša naročila, komunikacije, elektronske komunikacije, preko
               katerih naročamo, kupujemo, rezerviramo, potekajo po mobilni telefoniji, po
               računalnikih, po mejlih, se mi zdi za lase privlečeno. Zlasti ker namen tega
               amandmaja je ponovno odpreti vprašanje, problematizirati posel, kjer naj bi domnevno
               bila vpletena politika. Za to predlagatelji nimajo nobenega dokaza, čeprav pišejo v
               utemeljitvi tega amandmaja,.<q>" zadnji podatki kažejo, da je bila raziskava, ki je bila
               podlaga za nov sistem izvedbe študentske prehrane, plod prevare, ki favorizirala
               enega ponudnika"</q>. Če je tako, pa dajte ovadbo. Ne amandmaja, lepo vas prosim! Vi
               tukaj obtožujete s težkimi besedami, nimate pa za to nobenega dokaza. Sklicujete se
               verjetno na dejstva, ki jih lansira samo en medij, tisti medij, ki vztrajno noče
               objaviti demantijev, noče objaviti resničnih dejstev in ne upošteva niti ugotovitev,
               ki izhajajo iz preiskovalne komisije v zvezi s tarčo vašega stalnega
               problematiziranja nekaterih poslov. Gospod Golobič sploh ni vpleten in ni lastnik ali
               solastnik podjetja Margenta, ki ga tukaj večkrat omenjate.</p>
               <p>Glede samih telefonskih številk. Prej ste omenili možnosti zlorab takšnih podatkov in
               številk mobilnih telefonov. Do takih zlorab prihaja žal že leta. In tudi vaša stranka
               ni imuna do takih zlorab. Spominjam se prejšnje volilne kampanje, kjer je ogromno
               ljudi dobivalo sporočila SDS, glasujte za SDS. In ne vem, po kakšnih seznanim ste
               lahko dejansko prišli izražat vsem volivkam in volivcem vaše želje. Da ne govorim o
               študentskih protestih. Omenili ste zlorabo seznamov številk in protest, ki je postal
               nasilen protest, ampak ne pozabimo, da je edini politik, ki je izrazil določeno
               razumevanje do tistih protestov takoj po koncu nasilja, bil prvak SDS-a. Edini
               politik, ki ni takoj obsodil nasilja, ampak je izrazil celo razumevanje in pozval
               Vlado, naj se vendar drugače obnaša do študentske populacije, kar je seveda
               legitimno. Ampak v tistem trenutku bi bilo boljše, če bi politika bila enotna pri
               obsodbi nasilja. To mimogrede. Ampak dejstvo je, da govorimo o amandmaju, ki je,
               gledano tako konceptualno in splošno in globalno, smiseln, je utemeljen, ampak samo
               pri tem zakonu, po tistem, ko telefone uporablja že del študentske populacije, recimo
               na Primorskem, tak način plačevanja ali recimo rezervacije, naročila je že dejstvo.
               Skratka, vsak dan smo soočeni z možnostjo in tudi včasih obvezo posredovanja naših
               podatkov, ali so to vize ali je to elektronsko plačevanje ali je to poslovanje z
               bankami. Skratka – lepo vas prosim, kje pa živite?! Žal živimo v eri tehnologije, ki
               ne samo omogoča, ampak nas sili včasih k takemu načinu naročanja. Zato jaz ne vidim
               nič spornega, če ta zakon in te tehnološke rešitve razumemo v kontekstu celotnih tako
               imenovanih tehnoloških rešitev današnjega časa. Če je pa namen samo problematizirati
               eno politično opcijo in dokazovati, da je tista politična opcija vpletena v nekatere
               posle, mislim, da ste udarili mimo. Imamo preiskovalno komisijo, ki je že definitivno
               demantirala vse vaše namige in obtožbe. Imamo inštitucije, kot je protikorupcijska
               komisija, ki je preverila ta posel in ni ugotovila nobenih koruptivnih elementov. Vi
               pa se sklicujete na dejstva, ki naj bi temeljila na sumu, da lahko pride do
               zlorab.</p>
               <p>Tega amandmaja seveda ne bom podprl. Menim, da je nepotreben. Potrebna pa bi bila
               seveda razprava, celovita razprava o stopnji tehnološke ingerence v sfero svobode in
               zasebnosti slehernega posameznika. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsedujoči.</p>
               <p>Malo prej smo slišali domneve, zakaj naj bi bil amandma k 3. členu vložen. Sam pa ne
               bom domneval, zakaj je v novem predlogu zakona potrebna sprememba 3. člena, ampak bom
               kar vprašal. Zakaj je potreben prvi odstavek 3. člena, kjer piše, <q>"v prvem odstavku
               8.a člena se za besedo EMŠO doda besedilo naslov, številka mobilnega telefona,
               elektronski naslov"</q>? Zakaj? Odgovor sem poiskal na strani, kjer piše obrazložitev
               členov. Obrazložitev pa je naslednja: <q>"Vsi trije podatki so nujno potrebni, zaradi
               novega načina izvajanja sistema subvencionirane prehrane študentov, ki temelji na
               identifikaciji z mobilnimi telefonskimi aparati in elektronski ter fizični
               komunikaciji s študenti"</q>. Jaz ne verjamem, da je danes zadostna identifikacija
               mobilni telefon. Ne verjamem, in to ne more biti. Identifikacija ne more biti
               elektronska pošta in elektronski naslov. Po tej logiki bom šel čez mejo, pa bom
               pokazal telefonsko številko. Torej, zakaj ta sprememba v 3. členu? Nek cilj pa
               vendarle ima. In pravi v nadaljevanju obrazložitev, <q>"zato, da se zmanjšajo
               administrativne ovire"</q>. Ker pa piše v obrazložitvi, da gre za identifikacijo z
               mobilnim telefonom, elektronsko in fizično komunikacijo s študenti, torej fizično,
               pomeni, da ohranjamo 8.a člen, tudi tega sem prebral, torej izvirni člen. Ohranjamo
               vso vsebino, ki se je izvajala po še vedno veljavnem 8.a členu, kjer piše: <q>"Izvajalec
               zaradi izvajanja subvencioniranja študentske prehrane vodi evidenco upravičencev do
               subvencioniranja študentske prehrane, ki obsega: osebno ime, EMŠO, vpisno številko,
               način študija, podatke o študijskem programu, obdobje pravice do subvencioniranja,
               število obrokov ..."</q> in tako naprej. Torej, ohranjamo to, dodajamo spremembo 3.
               člena, še je mobilni telefon, elektronski naslov in ne vem kaj še, v obrazložitvi pa
               piše, da je to nujno potrebno zaradi novega vodenja in zaradi skrajševanja
               administrativnih postopkov. Torej, če k pet prištejem tri, je osem. Jaz bi razumel,
               če bi od 8.a člena vsebino skrčili, odvzeli, in jo nadomestili s temi
               identifikacijskimi mobilnimi telefoni in elektronsko pošto. Brez domnev, brez
               politikantstva, in natanko o 3. členu in amandmaju govorim. Zdaj mi povejte, kako naj
               me kdo prepriča, zakaj sprememba zakona v 3. členu, zakaj mobilni telefon kot
               identifikacija, zakaj elektronska pošta kot identifikacija. No, to je to. Mislim, ne
               razumem. Normalno je, da človek pove svoje ime, priimek, evidenčno matično številko,
               status, tako kot piše izvirni 8.a člen. To je popolnoma normalno, saj smo ljudje, saj
               nismo stroji. Mobilni telefon in elektronski naslov zame nista identifikacija. In kaj
               lahko drugega človek pomisli, kot da za tem nekaj stoji, brez imen. Nekaj za tem je.
               Res ne razumem. Če bi bil študent, če se prijavim, pa ob veljavnem 8.a členu povem,
               kdo sem, na kateri fakulteti, kaj študiram, povem svoje podatke, EMŠO in je
               študentska prehrana zame urejena. Ali sem res tak frajer, da moram zdaj po telefonu
               oziroma da se lahko po telefonu, pod narekovaji, evidentiram in da po elektronski
               pošti in telefonu vedo, da sem to jaz in da bom jaz zdaj imel neko prehrano in ne vem
               kaj še vse urejeno, no. In zaradi tega se lomijo kopja, na koncu pa sploh ne govorimo
               o bistvu. Sploh ne govorimo o bistvu, zato nas je vse lahko sram. Tudi besede pa ni o
               študentski prehrani, kakšna je, kdo jo lahko dobi, po kakšni ceni naj jo dobi in
               zakaj je temu študentu potrebna. O tem pa niti besede. Niti besede! Koliko je
               dejansko lačnih študentov, zakaj je stanje takšno, kakršno je, ne bu ne mu. In ne mi
               govoriti, da za to spremembo v 3. členu niso takšni ali drugačni interesi. Ne bo me
               nihče prepričal, da niso. Pa naj bodo, če bodo res koristili urejenosti študentske
               prehrane in študentom. Naj bodo! Ampak mobilni telefon in elektronski naslov ne bosta
               koristila in nikoli nista. In problemi bodo še vedno nastajali.</p>
               <p>Zato bom amandma k 3. členu podprl, ker sem prepričan, da je 8.a člen, kakršen je,
               zadostno zagotovilo in evidenca za urejeno prehrano študentov. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati o 3. členu?</p>
               <p>Gospod Györek, izvolite.</p>
               <p>Samo tole še. Jaz opozarjam, da ima pravico do razprave tudi Vlada pa tudi
               predlagatelj in se najvlja k tisti vsebini, ki je v razpravi, ne na koncu za vse
               skupaj.</p>
               <p>Gospod Györek, izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo.</p>
               <p>Res sem se malo nerodno počutil, ker sem prej imel stališče naše stranke, ampak nisem
               bil osebno seznanjen z enimi določenimi okoliščinami in informacijami, ki sem jih
               dobil danes v tej razpravi. In prav neumno se počutim, ker zgleda, da bom moral
               spremeniti svoje stališče.</p>
               <p>Delno je zadevo pojasnil kolega Barovič in tudi utemeljil sedaj naše, prepričan sem,
               utemeljene zadržke in pomisleke okoli predlaganega zakona oziroma sprememb zakona. V
               Poslanski skupini Slovenske nacionalne stranke bomo seveda podprli amandma SDS-a, ker
               so me prepričali z informacijami in z nekaterimi podatki in izkušnje kažejo, da v tej
               naši slovenski družbi žal postaja takšna in podobna, da tako povem, lopovščina že
               prav praksa. In da je sam sum že dovolj, da se lahko bojimo, da bo prišlo do tega. In
               zato menim, da je treba preprečiti vsako, tudi najmanjšo možnost zlorabe zakonskih
               določb okrog kakšnega zakona in se temu upreti na vsakem koraku. Nisem vedel, da je
               bilo toliko nejasnosti okrog samega razpisa. Če to drži ali pa če delno drži, vse te
               dubioze, vsa ta sumničenja, potem seveda spreminjam svoje stališče in pa tudi
               stališče celotne Poslanske skupine Slovenske nacionalne stranke in bom podprl
               amandma. V kolikor amandma ne bo sprejet, bomo glasovali proti predlaganemu zakonu
               oziroma spremembam tega zakona. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Žura v imenu predlagatelja, izvolite, imate besedo.</p>
            </sp>
            <sp who="SDZ5:ŽuraDrago">

               <speaker>DRAGO ŽURA:</speaker>

               <p>Še enkrat hvala lepa za besedo.</p>
               <p>Težko oziroma ne morem odgovarjati na določene insinuacije in polresnice, ki so bile
               navedene kot razlog za nasprotovanja, v osnovi razlogov ali kasneje kot podpora za
               predlagana amandmaja. Mislim, ker gredo te stvari do Nacionalnega preiskovalnega
               urada ali pa do Agencije za telekomunikacije, ne vidim več povezave med temi
               zadevami. Lahko pa mogoče kot zanimivo zgodbico povem, s čim sem bil soočen prejšnji
               teden, ko mi je eden od vidnih predstavnikov enega od podmladkov razložil
               <q>"masterplan"</q>, ki stoji za tem zakonom, ki se danes tukaj obravnava. Do leta 2007, ko
               je prejšnja vlada predlagala in je ta Državni zbor sprejel zakon, ki je naložil
               spremembo sistema, se je takrat sicer občan, ki se ni ukvarjal s politiko, Gregor
               Golobič, odločil in videl tukaj svojo priložnost. To mi je on popolnoma resno
               razložil. Sedaj se bom pa jaz politično aktiviral, ustanovili bomo stranko Zares in v
               naslednjem mandatu bom jaz minister za visoko šolstvo, da bom izpeljal ta projekt.
               Edini problem je, da je zgodba v osnovi smešna, še toliko bolj, ker Ministrstvo za
               visoko šolstvo s tem nima nič, pač pa Ministrstvo za delo.</p>
               <p>Ampak zdaj bolj k resnim zadevam, mogoče poskušajmo odgovoriti na konkretne stvari,
               ki so bile tukaj izrečene in se jih da popolnoma verodostojno, na podatkih temelječe,
               zavrniti.</p>
               <p>Najprej, precej kritik je bilo, že v samih mnenjih poslanskih skupin in tudi zdaj v
               nadaljevanju, izrečenih na račun osnovnega predloga zakona. Sklicevali ste se
               predvsem na mnenja, ki so bila podana s strani Zakonodajno-pravne službe, Vlade ali
               informacijske pooblaščenke. Tukaj želim poudariti, kar so na koncu potrdili tudi vsi,
               ki so podali svoja mnenja, da so bila ta mnenja upoštevana, in da so bile te stvari,
               ki so bile zaznane kot pomanjkljivosti, odpravljene. Se pravi, tukaj smo lahko zelo
               konkretni. Pri informacijski pooblaščenki se govori o neusklajenosti, nedoslednosti
               med temi akti, zakonom, pravilnikom in navodili. In tukaj drži, če bi ta navodila
               danes še veljala, bi ta neusklajenost bila. A ta navodila že več let ne veljajo in
               take neusklajenosti ni. Zakon in pravilnik sta popolnoma usklajena.</p>
               <p>Naprej. Ko sem govoril o tehnološki nevtralnosti, ne govorimo več o treh dodatnih
               podatkih. Naslov se je popolnoma črtal na podlagi mnenj in zdaj opcijsko, telefonska
               številka ali elektronski naslov, ne pa telefonska številka in elektronski naslov in
               naslov. Se pravi, in kdor pa ne želi dati tega, se pa lahko tudi odloči za kartico in
               mu tega ni treba oddati. Tukaj se zagotavlja, če se posameznik tako odloči, da ne
               daje teh podatkov.</p>
               <p>Naprej. Želim poudariti, da zakonodaja, ki ureja področje zbiranja in obdelave
               osebnih podatkov, jaz mislim, da je v Sloveniji zelo dobra, zelo jasna in zelo
               nedvoumno. V njej je točno zapisano, če prihaja do kršitev, kakšna je odgovornost
               tistega, ki je kršil to zakonodajo. Jaz mislim, da bo to v redu urejeno, tudi odločbe
               informacijske pooblaščenke kažejo na to, da zagotavlja, da se te določbe spoštujejo.
               Edina alternativa temu je, da enostavno vsem povsod prepovemo zbiranje katerihkoli
               podatkov in da bi lahko bil to dejansko tudi mogoče razlog za podprtje tega
               amandmaja. Zaenkrat toliko, hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Ja.</p>
               <p>Gospa Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo še enkrat.</p>
               <p>Kolegi so me pozvali, dajte ovadbe. Ovadbe so že dane. Nima smisla, da jih dajemo še
               mi. Pač pa morajo tisti, ki so ovadbe prejeli, kaj narediti in se izjasniti o teh
               zadevah. S tega vidika sem jaz omenjala kriminalistično policijo, Urad za varstvo
               konkurence in druge. Meni je čisto jasno, da je to zakon, ki spada pod Ministrstvo za
               delo in ne pod Ministrstvo za visoko šolstvo. Če bi poslušali vse, kar sem povedala,
               je potem jasno, kaj sem hotela povedati. Mi lahko govorimo predvsem o politični
               odgovornosti, to je naša naloga, kazensko odgovornost pa ugotavljajo drugi organi, ki
               jih imamo v tej državi. In vsak mora opraviti svoj posel, pa bo to v redu. Kolega je
               tudi navajal, da je Svet na Kanalu A oziroma medij, ki je objavil, da gre za lažno
               anketo, vprašal tudi tistega, ki ga študentska organizacija navaja kot vodjo ankete,
               in je on zanikal, da so bili podatki zbirani oziroma je bil sploh v svojih odgovorih
               jasen, da pač tega niso delali po naročilu študentske organizacije oziroma, ne bom
               mogla povzeti vsega, ker nima tega klipinga tukaj, ampak skratka, če študentska
               organizacija z demantiji ni mogla priti na televizijo, bi lahko anketo z vsemi
               analizami in podatki, na podlagi katerih so tak način uvedli, posredovala nam. Do nas
               pa ni prav težko priti. Pogosto se srečujemo s študenti, vedno nas znajo najti, kadar
               nas potrebujejo. Govoriti, da so bile vse ključne pripombe in zadeve vključene, ne bo
               čisto držalo. Jaz sem povedala, da je pooblaščenka predlagala, in to bi moralo
               ministrstvo po moji presoji vzeti na znanje, celostno revizijo predpisal na področju
               subvencioniranja študentske prehrane in ministrstvo bi lahko v času postopka te
               zadeve opravilo in prišlo z nekimi verodostojnimi podatki. Kot rečeno, če zakon o
               subvencioniranju študentske prehrane in potem pravilnik o subvencioniranju potrebuje
               dopolnitve in spremembe, je to stvar, ki jo mora narediti Vlada, zato jo pa imamo. Ne
               pa zdaj, da nekdo rešuje in nekdo pride z enim predlogom in to uredi po svoje. Mladi
               forum je pred časom predlagal e-bon in takrat zagovarjal to varianto, ki bi bila res
               cenejša. Zdaj, kot sem rekla, bo 7 centov od vsake transakcije zaslužil Margento.
               Pomagamo gospodarstvu, lepo, ampak zakaj ne pomagamo vsemu gospodarstvu, ampak samo
               tistemu, ki je povezan z ministrom Golobičem.</p>
               <p>Skratka, še enkrat, jaz bom naš amandma podprla, zakona pa v celoti ne bomo podprli,
               zato ker menimo, da je preveč stvari nejasnih in bi jih morali pred odločitvami
               razjasniti, tako s strani ministrstva kot vseh že omenjenih pristojnih organov, ki
               jih imamo v tej državi in ugotavljajo morebitno kazensko odgovornost.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Zelo pozorno sem poslušal predstavnika Državnega sveta. Zakon je zame zelo striktna,
               korektna, ostro zastavljena vsebina. Predstavnik Državnega sveta je rekel, da gre za
               naslov, številko mobilnega telefona ali elektronski naslov. V zakonu je zapisan
               naslov, številka, vejica, mobilnega telefona, elektronski naslov, vejica. Pomeni
               naštevanje in naštevanje v zakonu je obligacija ali obveza. Torej, zanima me, kje je
               ta ali in če že kje je, se mi zdi dostojno, če že kot član Državnega zbora kot
               poslanec odločam, da odločam o korektni in striktni vsebini, ki jo imam pred
               seboj.</p>
               <p>Naslednja stvar, gospod predstavnik Državnega sveta je delal, kdor pa ne želi
               uporabljati oziroma posredovati mobilnega telefona oziroma elektronskega naslova, mu
               tega ni treba. Nikjer ne piše, ne v 3. členu ne v 8a. členu, ki ga 3. člen popravlja,
               tak kot je dejal predstavnik, <q>"če ne želi pa ni treba"</q>, nikjer ne piše, tukaj je
               obligacija, mora, ne <q>"če želi pa ne"</q>. Če je temu tako kot trdite, potem naj se to
               nekje zapiše, da če bom odločil za ali če se bom odločil za ali proti zakonu, da bom
               vsaj vedel o čem sem se odločil, ne pa potem, da bodo s prstom na mene kazali, češ,
               kaj si pa sprejel.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Najprej se je javila Kopač Mrak, izvolite.</p>
            </sp>
            <sp who="SDZ5:KopačMrakAnja">

               <speaker>DR. ANJA KOPAČ MRAK:</speaker>

               <p>Jaz bi želela na tem mestu poudariti, da ministrstvo je pristojno za Zakon o
               subvencioniranju študentske prehrane in da je osnovni cilj ministrstva predvsem
               zagotoviti transparentnost, pregled nad porabo denarja, javnega denarja, ki ga
               namenjamo za subvencionirano študentske prehrane, in zato je tudi podprla na predlog
               ministrstva Vlada spremembo tega zakona, ker se z elektronizacijo, ki je bila, kot
               sem že povedala v začetku, začetka leta 2007 in takrat se je z zakonom dejansko dalo
               pooblastilo, da izvede študentska organizacija ta razpis in te pogoje.</p>
               <p>Kar se tiče samega razpisa, je razpis preverjal tudi Urad za preprečevanje korupcije
               in ni ugotovil ničesar. Na podlagi diskusije, ki je potekala predvsem v letu 2009,
               smo tudi mi na ministrstvo poslali svojo službo za kontrolo in nadzor, da preveri sam
               razpis. Ta služba ni ugotovila večjih nepravilnosti, moram pa poudariti, da na
               podlagi mnenja gospoda Trpina tudi študentska organizacija naj ne bi imela javnega
               pooblastila za izvajanje, torej pač ni bilo potrebno, da razpise vodi v skladu z
               Zakonom o javnih naročilih, vendar vseeno, mi smo ravnali v skladu s svojimi
               pristojnostmi, pri čemer pa je študentska organizacija za to izvedbo bila avtonomno
               pristojna in kot taka tudi odgovorna za vse. Mi smo v delu svoje pristojnosti pač
               nadzor opravili in še enkrat poudarjamo, da je pomembno predvsem, da se
               elektronizacija izvede, ta proces dokonča, predvsem zaradi tega, da bomo imeli
               transparentnejšo porabo nad javnimi sredstvi, kaj je osnovni in ključni namen.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Žura.</p>
            </sp>
            <sp who="SDZ5:ŽuraDrago">

               <speaker>DRAGO ŽURA:</speaker>

               <p>Hvala lepa za besedo, še enkrat.</p>
               <p>Samo dve stvari bom poskušal na kratko, bom citiral, da bo res nedvoumno, <q>"na koncu
               informacijski pooblaščenec predlaga celostno revizijo predpisov na področju
               subvencioniranja študentske prehrane, ki so si v nasprotju še pred nameravano
               spremembo"</q>. V nasprotju pa so si, kot piše prej, zakon in pravilnik na eni strani in
               navodilo na drugi strani. Ta navodila že več let ne veljajo, tega nasprotja ni, ta
               revizija ni potrebna, ker nasprotja ni. To je v 1. točki.</p>
               <p>V 2. točki pa gospodu Baroviču mogoče samo na kratko. Zakon daje podlago, da bo
               izvajalec lahko zbiral te podatke. Tukaj je de facto ali notri, moramo pogledati
               dopolnjeni predlog zakona z amandmaji odbora, EMŠO vejica, potem številka mobilnega
               telefona ali elektronski naslov, naslova niti ni več, in potem spet našteva katere
               še.</p>
               <p>Rad bi opozoril še na nekaj, da nam bo mogoče malo bolj jasno. Kaj pa tisti, ki
               nimajo niti telefona niti elektronskega naslova? Saj jih ne bomo prisilili, da bodo
               morali nabaviti, ne bodo imeli, ampak bodo s kartico, normalno jedli študentsko
               subvencionirano prehrano. Bodo pa po drugi strani prikrajšani za bonitete, ki jih
               prinese telefon ali za tiste stvari, ki jim jih bo nudil portal, do katerega bodo
               dostopali z elektronskim naslovom. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p> Hvala lepa za besedo.</p>
               <p>Najbrž se spomnite, ko smo pred leti uzakonili avtomobilsko nalepko. Ta zakon je
               čista kopija, plagiat tistega zakona. S tem, ko se uvaja obvezno elektronsko
               plačevanje, se uvaja za izvajalca nalepka. Se pravi, ta bo dobil od vsake transakcije
               plačanih 7 centov. Glede na to, da so obroki enaki, subvencija je enaka, bo študent,
               ki bo plačeval obrok, dobil 7 centov nižjo subvencijo za študentsko prehrano. To je
               neposredna posledica tega zakona. Študentje, tisti, ki so uporabniki, ki dobijo
               subvencijo za študentsko prehrano, bodo zdaj od te subvencije morali zagotovi 7
               centov za tistega, ki bo to storitev izvajal oziroma nadzoroval. Ta posel je dobil
               Margento, gospod, ki predlaga zakon, je bil v komisiji, izbral, sodeloval pri izboru
               izvajalca in zdaj pripravil še zakon, ki uzakonja to nalepko. Zanimivo. Zanimivo. Jaz
               mislim, da takšnega primera v zgodovini slovenskega parlamentarizma še ni bilo, da bi
               tisti, ki je izbral izvajalca, sodeloval še pri zakonu, napisal, kaj vse mora ta
               zakon vsebovati oziroma katere podatke mora dobiti, da lahko ta zakon fizično izvaja.
               Zanimivo, in zanimivo, da je med temi podatki pravzaprav napisano čisto vse – kje
               študira, kaj študira, študijski program, manjkata samo še ocena pri posameznih
               izpitih in številka čevljev. S čisto vsemi podatki bo zdaj ta izvajalec
               razpolagal.</p>
               <p>Nikjer pa v zakonu ni urejeno: dolžina hranjenja podatkov, ali je to samo za čas
               študija ali lahko še 10 let po tistem. Poslušajte, poznamo zgodbe, kako se dela z
               arhivi in tako naprej. In moram reči, da ste tako s strani ministrstva, kot tisti, ki
               ste to napisali, zelo idealistični, kar zadeva zlorabe podatkov. Niti stvari, ki so
               transparentno jasne, ki jih vidi vsak običajen državljan kjerkoli, niste sposobni
               inšpekcijsko urediti in sankcionirati. Recimo na Stožicah. Vsi vidijo, da gre za
               prekomerno obremenjevanje delavcev, da gre za zlorabo delovnega časa, zlorabo plačil,
               zlorabo bivalnih pogojev in tako naprej, pa ni ta vlada sposobna organizirati
               sistema, kaj šele v enem takšnem sistemu, kjer gre pravzaprav za neko kolizijo
               interesov in uzakonitev te kolizije. To je zanimivo. In zanimivo, da nihče nima
               nobene slabe vesti na tem področju – ne ministrstvo, ne Vlada, ne predlagatelj.
               Študentje bodo pa ta velik napredek plačevali od tistega, kar jim država zagotovi s
               subvencijo. Ali bo država plačala 7 centov v tem primeru? Ne bo. To se pravi, tisti,
               ki bo elektronsko plačeval, to pa je študent.</p>
               <p>In jaz ne razumem, da se tako zlahka pusti Državni zbor zapeljati v nek kanal, v neko
               pot, ko ima polna usta govora o sociali, o pomoči o subvencijah in tako naprej. Po
               drugi strani pa tistim, ki to najbolj potrebujejo – to pa so socialne skupine, ki
               imajo omejene prihodke in študentje so zagotovo med njimi, še posebej tisti, ki
               prihajajo s podeželja, iz oddaljenih krajev – ti pa bodo plačevali nekim gospodom, ki
               so bili izbrani, 7 centov od vsakega obroka, ki ga bodo pojedli. 7 centov. In ni
               slučajno, da bo tej firmi, ki je bila izbrana, samo na račun tega za 3-krat ali
               4-krat zraste letni promet. 3-krat ali 4-krat bo tej firmi zrasel letni promet samo
               zaradi uvedbe tega sistema. To uzakonjamo. In me prav zanima, kakšno je stališče
               tistih, ki ste tako socialno čuteči. Če ne gre v tem primeru za lobistični zakon,
               spoštovani kolegi, potem se vprašajmo, v katerih primerih gre za lobistični zakon.
               Tipično lobistični zakon - uzakonitev nalepke, uzakonitev poslovnega rezultata firme
               na tem področju, vnaprej jasno, pri toliko in toliko obrokih krat 7 centov je
               poslovni izid za to dejavnost povsem predvidljiv, izračunljiv. Uzakonili ste to.
               Firma Margento, ki bo izvajala to storitev, ima uzakonjen prihodek na tem področju.
               Tako kot je neka druga firma iz Novega mesta imela uzakonjeno, da je dobila 5,6
               milijona za nalepko pri avtomobilskem zavarovanju. Uzakonili ste takrat to. In sedaj
               uzakonjamo popolnoma enako na tem področju.</p>
               <p>Menim, da bi se morali v Državnem zboru vprašati, ali lahko to storimo na breme
               nekoga tretjega, da poberemo po 7 centov iz vse populacije, ne vem, 50 tisoč
               študentov krat 200 ali 150 obrokov in to podarimo nekomu, da bo imel dober poslovni
               rezultat. To niso stroški poslovanja na tem področju, ker z nultim rezultatom tega
               zagotovo ne delajo. Študentje ne bodo plačali samo stroškovne cene storitev, ampak
               tudi zaslužek pri tej storitvi. Tisti, ki bo izvajal to storitev, bo imel neto
               poslovni rezultat, ki bo zelo pozitiven. Sprašujem se, ali mi lahko na področju
               urejanja socialnih razmerij, Ministrstvo za delo je pa tisto, ki je za to še posebej
               zadolženo in lahko da pristanek in stališče, da uzakonja tudi dobičkonosno poslovanje
               na tem področju iz študentskega fonda, iz študentskih štipendij, študentskih
               subvencij in tako naprej. To je uzakonjeno pranje denarja. To je uzakonjeno ožemanje
               študentov in tako naprej.</p>
               <p>Mislim, da vsi tisti, ki ste tako navdušeni nad tem sistemom, kot gospod Kek in še
               nekateri, ki bodo najbrž tukaj imeli cel arzenal možnosti, da bodo to vabilo poslali
               študentom za Rock Otočec in tako naprej, da bodo tja prišli. To je ta nabor, fond teh
               podatkov, to je to. In zato je gospod tako navdušen in še slučajno je tam nekje
               zraven, v tisti grupaciji, ki je blizu temu sistemu Ultra in Magenti in tako
               naprej.</p>
               <p>Skratka, predlagam, da se ta amandma sprejme, to je pač en približek, ampak zakon je
               treba zavrniti iz vseh teh razlogov, ki sem jih povedal. Zakon je treba zavrniti.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa.</p>
               <p>Replika gospod Kek.</p>
               <p>Izvolite.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Gospod Tanko je mojster, da vse skupaj zmeša, pove in daje ljudem vtis, da je to vse
               skupaj povezano, neka firma iz Novega mesta, te nalepke, pač, nejasno pove. To je
               bila firma Mirage, posel je <q>"zrihtal"</q> Mirko Bandelj in firma je kasirala. Kakšni
               drugi iz Novega mesta pa nimajo ali kakšni ministri naši nimajo veze s tem.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Žura.</p>
            </sp>
            <sp who="SDZ5:ŽuraDrago">

               <speaker>DRAGO ŽURA:</speaker>

               <p>Hvala lepa za besedo.</p>
               <p>Želel bi samo pojasniti ta del okrog stroškov, ker se govori, da bo nastal nek nov
               strošek. Drži, na eni strani nastane ta strošek 7 centov, ampak na račun tega stroška
               odpade več drugih stroškov, direktno, to so stroški papirja, preko katerega se danes
               s tem izvajajo, stroški tiska, stroški odčitavanja tega papirja in stroški celotne
               podpore, da se sploh lahko izdaja ta papir. Mislim, da gre za okoli 30 lokacij v
               Sloveniji, kjer 60 študentov non stop dela in tiska <stage xml:id="Redna-18-2010-06-16.stage6">/ ... znak za konec razprave./</stage> ta
               čas pa je tudi ovrednoten. Na drugi strani se izkaže, da bodo stroški novega sistema
               neprimerljivo nižji, kot so stroški sistema, ki se bo vpeljal. To je na direktni
               ravni. Na posredni ravni pa z določenimi drugimi rešitvami v zakonu, verjamem, da se
               bo zmanjšala tudi možnost zlorab zaradi, recimo, on line izmenjave z Zavodom za
               zdravstveno zavarovanje in se<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Žura, čas je potekel, se opravičujem. Gospod Frangež se je javil.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Zelo zanimivo, na kakšen način pravzaprav iz relativno preprostih rešitev, ki jih je
               treba pospremiti z ustreznimi spremembami zakonodaje, če želimo implementirati nek
               nov sistem vodenja sistema, nov sistem, ki naj bi prinesel manj zlorab in večjo
               transparentnost sistema, do kakšnih fantomskih zgodb pravzaprav vedno znova v
               Državnem zboru pridemo. In sporočilo tistim, ki v tem vidijo uzakonjenje korupcije,
               uzakonjenje poslovnih rezultatov povezanih družb in podobno, bi želel vendarle
               sporočiti, da imamo za to v tej državi pristojne institucije. In priporočam, da ne
               kriminaliziramo čisto vsake točke, ki jo obravnavamo v Državnem zboru. Svoje je o tem
               že povedala Komisija za preprečevanje korupcije. Nenazadnje pa imate, mislim, tudi na
               to temo, ali pa je ta tema ena od derivatov vaših preiskovalnih komisij, tudi
               možnost, da te stvari natančno raziščete in se takrat tudi pogovorimo o rezultatih
               tovrstnega kriminaliziranja različnih tem.</p>
               <p>Mi imamo nek ustavni sistem in po tem ustavnem sistemu imajo različni ljudje tudi
               možnost predlagati zakon ali institucije. V tem primeru je pač to Državni svet, kjer
               je predstavnik predlagatelja državni svetnik. Kot poznavalec sistema, kot direktor
               ene od študentskih organizacij natančno ve, kako ta sistem funkcionira. Upam si
               trditi, da je verjetno ob ljudeh na ministrstvu eden od boljših poznavalcev te
               ureditve in izvajanja sistema v praksi. In predlagam, da tu ne zamerimo našemu
               ustavnemu redu, da je dal tudi Državnemu svetu to možnost, da je predlagatelj
               zakona.</p>
               <p>In v tem pogledu se mi zdi pravzaprav dodana vrednost, da tisti, ki so neposredno
               vpeti v ta sistem, to je Študentska organizacija Slovenije, na podlagi veljavne
               zakonodaje, ne na podlagi zakona, ki ga sprejemamo danes, tisti, ki so prvi
               zainteresirani za to, da se sistem izboljšuje.</p>
               <p>O izboru izvajalca smo lahko v medijih marsikaj prebrali. Jaz tu nimam vnaprej
               ustvarjenega mnenja, se ne čutim za to pristojnega, za to imamo v državi pristojne
               institucije, ki naj tu svoje povedo.</p>
               <p>Drugič. Nedvomno je, da so študentje v tem trenutku tista populacija, v katero so
               uprte oči javnosti zaradi drugih sistemskih sprememb in kjer pogledi Vlade in
               Študentske organizacije niso tako enotni kot v primeru tega zakona. Državna
               sekretarka je že prej jasno povedala, da stvari pravzaprav gredo z roko v roki, da je
               Vlada s predlagatelji ta zakon tudi ustrezno uskladila in da tu torej ni velikih
               odprtih vprašanj.</p>
               <p>Kar se tiče namigov o tem, kaj pravzaprav piše v zakonu, glede na razpravo gospoda
               Baroviča, še enkrat velja opozoriti na dopolnjeni predlog zakona, potem ko ga je
               obravnavalo matično delovno telo, v 3. členu zelo jasno piše, kaj pravzaprav po novem
               sistemu zbiramo. In sem vesel, da je prišlo tu do ustrezne dopolnitve, da tu ni
               dilem. In tam vidimo, da je izbrana alternativna verzija, kar pomeni številko
               mobilnega telefona ali elektronski naslov. Razumimo pa, da je treba za to, da
               spravimo delovanje sistema na nek višji tehnološki nivo – in jaz jamčim, da ne bo
               praktično nobenega študenta, ki ne bo izbral možnosti plačevanja in obračunavanja
               preko mobilnega telefona, četudi ta zakon omogoča alternativo, skladno s priporočili,
               ki jih je dala pooblaščenka za dostop do javnih informacij.</p>
               <p>V tem pogledu bi bilo prav, da zakone, ki jih obravnavamo, obravnavamo v skladu s
               tem, kar s temi zakoni predvidevamo. Mislim, da gre za manjše spremembe sistema, ki
               bodo pa omogočile veliko in pozitivno spremembo v delovanju sistema. In to rečem v
               polni veri, nepovezano z ultrami in vsemi drugimi, ki so pač vpeti v potencialno
               delovanje tega sistema. Mislim, da to tudi ni predmet tega zakona. Če pa držijo
               indici, o katerih tako radi govorite v Državnem zboru, pa vendar priporočam, da
               okrepite delo preiskovalnih komisij, ki jih imate v rokah. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Vidim tri roke, pa je najbolje, da odprem prijave. Prosim,
               prijavite se.</p>
               <p>Gospod Pojbič, prosim, imate besedo.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani podpredsednik!</p>
               <p>Najprej moram povedati, da bom ta amandma, ki ga je Slovenska demokratska stranka
               predlagala, podprl, hkrati pa seveda absolutno zavrnil predlagani zakon.</p>
               <p>Ne morem in nikakor ne razumem, predvsem tukaj moram povedati, Poslanske skupine
               Socialnih demokratov. Po tem, kar je povedal moj poslanski kolega in vodja Poslanske
               skupine Slovenske demokratske stranke Jože Tanko, je bilo zelo jasno, kam pelje ta
               predlog zakona. In tisti, ki poznajo gospoda Frangeža in gospoda Žuro in povezave, ki
               tukaj tečejo med temi ljudmi, jim je lahko veliko jasno, kako in zakaj ti ljudje med
               seboj na tak način, tako vehementno zagovarjajo ta predlog zakona. Tisti, ki te
               povezave poznajo, lahko to vedo.</p>
               <p>In ta zakon. Sami veste, da je bil razpis, ki je bil pripravljen, izjemno
               problematičen. Razpis je bil pripravljen izključno za eno podjetje in nihče drug se
               na ta razpis ni mogel prijaviti. In tukaj poglejte, v častniku piše Tomaž Frelih,
               direktor področja sistemi v podjetju Četrta pot, <q>"z vso strokovno kompetenco trdim,
               da se na takšen razpis ne more prijaviti nobeno podjetje na svetu, razen Ultre in
               njenih hčerinskih podjetij"</q>. Če to ni dovolj težek argument, argument za to, da bi
               razumeli, da tukaj v ozadju gre za igro, ki ni v korist te države, državljank in
               državljanov, še manj pa v korist študentov.</p>
               <p>Po prejšnjem zakonu so te študentske bone in vse te stvari tiskali. Kdo jih je
               tiskal? Študentska organizacija in ves denar je ostal v študentski organizaciji.
               Sedaj ta denar, torej tisti centi, o katerih je govoril vodja poslanske skupine,
               gredo vnaprej, uzakonjeno v žep tega podjetja, o katerem danes govorimo, ki je seveda
               v solasti visokošolskega ministra gospoda Golobiča. In če še to ni, eno poglejte,
               lepo vas prosim, gospod Kek, ne govorite stvari, o katerih nas ne morete prepričati,
               nimate nobenih možnosti za to, ker točno veste, da govorimo resnico in tokrat ne gre
               za nobeno politično vprašanje, tokrat gre za nekaj, kar je nedopustno, nesprejemljivo
               in absolutno parlament takega zakona ne more sprejeti, ne more sprejeti, ker je
               toliko pokazateljev, da je zadaj cel kup takih in drugačnih netransparentnih stvari,
               ki so v škodo teh državljank in državljanov in vseh tistih, ki prispevajo za to, da
               imamo v proračunu denar, iz katerega se financirajo te stvari. In še enkrat
               poudarjam, nesprejemljivo je in nerazumljivo je.</p>
               <p>Tukaj med nami sedi tudi vodja Poslanske skupine Socialnih demokratov gospod Kontič.
               Poglejte gospod Kontič, jaz sem prepričan, da vi kot vodja poslanske skupine
               razumete, za kaj gre pri tem zakonu. In če razumete, sem prepričan, ne morete
               dovoliti v nobenem primeru, da bi takšen zakon podprli, ne glede na to, če so v
               ozadja vmešani tudi nekateri poslanci iz vaše poslanske skupine. Vsi tisti, ki so
               poskušali dopovedati, da je v ozadju tega zakona možnost korupcijskega dejanja, so
               poskušali vse nas poslance opozoriti na to, da je tak zakon nesprejemljiv, in da ga v
               tem parlamentu ni možno sprejeti. Ni možno sprejeti. In še enkrat povem, da pri tem
               zakonu ne gre za levo, desno, srednjo ali katerokoli stranko, ampak gre izključno za
               to, da zaščitimo interese te države. In prav Državni zbor Republike Slovenije je
               tista institucija, ki mora počenjati ravno to, da vse odločitve, ki jih sprejema
               tukaj, mora sprejemati v interesu državljank in državljanov Republike Slovenije.
               Nikakor pa ne v interesu posameznih političnih veljakov, predvsem pa še tistih, ki
               danes v tej dvorani sedijo in se tako lepo, bom rekel, nasmihajo meni sedaj tukaj,
               mislim tukaj na gospoda Žura. Gospod, jaz mislim, da vam ta cinični nasmeh ne bo
               veliko koristil, verjemite mi, ker je to nekorektno, predvsem nekorektno od vas. V
               tem Državnem zboru ima vsak poslanec pravico povedati, kako vidi stvari in predvsem
               takrat, ko začuti, da gredo stvari v napačno smer in da gredo v škodo slovenskih
               davkoplačevalcev. Ta odločitev sprejetja tega zakona gre prav v to smer. Zato, ker je
               na razpisu lahko sodelovalo samo eno podjetje, to je največji absurd, kar sem jih
               kdajkoli slišal, in tudi še vodja poslanske skupine je zelo jasno povedal, da takega
               zakona, takega predloga zakona še v Državnem zboru nismo sprejemali. In jaz sem
               seveda tudi v to prepričan.</p>
               <p>In še, ko ste govoril gospod Žura, kaj pa tisti študentje, ki nimajo telefona? Ali za
               njih pa zakon torej ne velja? Kako je lahko tak zakon napisan in ta zakon je po moji
               oceni in zagotovo tudi po ceni Slovenske demokratske stranke diskriminatoren do
               tistih, ki telefona nimajo. Kako lahko mi nekaj uzakonimo, če nimajo vsi tisti, ki bi
               morali, torej tisti, ki so soudeleženi v tej zadevi, niti pogoja za to, da bi lahko
               sodelovali pri tem, ko bomo ta zakon sprejeli. To je diskriminacija in nesprejemljivo
               je. Nesprejemljivo je, da Ministrstvo za delo, družino in socialne zadeve dovoli
               sploh diskriminacijo. Vseskozi govorimo, da moramo čisto vse narediti, da izločamo
               diskriminacijo, da bodo vsi ljudje, državljanke in državljani imeli enake pravice.
               Tokrat vidim, da nekatere stvari enostavno spregledate in zato je nesprejemljivo.</p>
               <p>Zato, takega zakona nikakor ne morem podpreti. Računam pa seveda na Socialne
               demokrate, da bodo tukaj razmislili in sprejeli odločitev, kot vedno radi zelo jasno
               povedo, da želijo, da bomo v tej deželi vsi enakopravni in da diskriminacija ne pride
               v poštev, tukaj pa vidimo, da je vključena tudi diskriminacija.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K repliki se je javil gospod Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Vsak v Državnem zboru ima pravico, da pove v tej dvorani, karkoli si pač že misli, v
               njegovem interesu pa je, da ne govori neumnosti.</p>
               <p>Najprej glede očitanega sodelovanja. Z gospodom Žuro sva svoj čas, ko sem bil sam
               aktiven na Študentski organizaciji, dobro sodelovala, jaz mislim, da je bil to čas,
               ko je Študentska organizacija predvsem v Mariboru izjemno napredovala,
               demokratizirala svoj sistem in tudi v očeh študentih po javnomnenjskih raziskavah, ki
               jih opravlja Pedagoška fakulteta Univerze v Mariboru, bistveno izboljšala svoj ugled
               in ratinge med študentsko populacijo. Še več, v tistem času smo sprejeli novo
               študentsko ustavo, ki je financiranja in nadzor nad finančnimi sredstvi Študentske
               organizacije postavilo kot demokratično kontrolo. Se pa strinjam z vsemi tistimi, ki
               menijo, da moramo tukaj nadzor tudi vnaprej okrepiti. Zame ne vzdržijo argumenti, da
               so sredstva Študentske organizacije nekaj, nad čemer ni javne kontrole.</p>
               <p>Ta sredstva, o katerih pa danes govorimo, namenjena izvajanju sistema študentske
               prehrane, pa so ves čas podvržena vsaj dvojni kontroli. Najprej je to kontrola
               Ministrstva za delo, družino in socialne zadeve, kot tistega, ki bdi nad izvajanjem
               sistema. To je prva instanca kontrole. In drugič, tudi Računsko sodišče v tem
               segmentu, ko gre za nedvoumno proračunska sredstva, ima kadarkoli možnosti za to, da
               preverja skladnost in zakonitost porabe sredstev.</p>
               <p>Glede na vse to, kar nekateri razlagajo o tem zakonu, jaz ne vem, jaz očitno nimam
               pravega predloga zakona, ker ta dopolnjen predlog zakona, ki ga je sprejel Odbor za
               delo, družino, socialne zadeve in invalide ima 5 členov, pardon, členov je sicer več,
               do številke 5, vmes sta še dodatna dva člena, se pravi 7 členov. In jaz res ne znam
               med vrsticami prebrati vsega tega, kar nekateri tukaj vidite. Ne znam prebrati,
               gospod Pojbič. Pokažite mi brez insinuacij, s katerimi zelo radi, bom rekel, sicer
               razpolagate in jih, bom rekel, tukaj delite z vso slovensko javnostjo, brez
               kakršnekoli tehtne osnove za to, kar pravzaprav trdite. Postopki, kot so bili
               izvedeni na strani Študentske organizacije Slovenije, so bili preverjeni s strani
               Komisije za preprečevanje korupcije. Ni moj namen, da jih branim, nikakor. Naj
               pristojne inštitucije ugotovijo, na kakšen način so bili ti postopki izvedeni.
               Ponavljam, naj pristojne inštitucije ugotovijo, kako so bili ti postopki izvedeni. V
               vmesnem času pa predlagam, če pa imate vse te možne informacije, pa dajte ustrezne,
               bom rekel, tudi ovadbe na pristojne inštitucije. Mimogrede, Študentska organizacija,
               ki jo med drugim vodi gospod Žura <gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Frangež, čas za repliko je potekel.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Samo zaključim stavek – mi je na mariborski kalvariji naklonil lep transparent:
               <q>"Frangež, izdal si nas!"</q> Zadnje, kar si želim, je to, da bi z neke posebne
               naklonjenosti do kogarkoli branil Študentsko organizacijo. Mislim pa, da gre za
               takšne rutinske spremembe zakona, da so tovrstne velike razprave v Državnem zboru
               absolutno nepotrebne.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K repliki se je javil tudi gospod Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Kolega Pojbič je dejal, da govorim neresnico. Neresnico govorite vi, gospod Pojbič,
               in vi veste, da govorite neresnico. Gregor Golobič ni solastnik Magente. In ta zakon
               ni zakon ministrstva za visoko šolstvo, pač pa zakon ministrstva za delo. Če
               pogledate, gospe sta z ministrstva za delo oziroma spada pod ministrstvo za delo, se
               opravičujem.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Jeraj, izvolite.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo, še enkrat.</p>
               <p>Jaz sem ministru Svetliku postavila poslansko vprašanje v zvezi z izvajanjem
               subvencionirane študentske prehrane oktobra lani. Povedal mi je, da so na Primorskem
               že prešli na sistem elektronizacije. Kolikor jaz vem, sistem ne deluje najbolje in bi
               pričakovali kakšno analizo s strani ministrstva, menda to nadzorujete. Nekajkrat naj
               bi zadeva že kolapsirala oziroma crknila, po domače. Zato bi bilo fino, da nam
               poveste, kako stvar funkcionira. Minister je tudi povedal, da bodo maja 2010 na ta
               sistem prešli vsi študentje. Kolikor vem, tudi to še ne funkcionira. Me boste
               popravili, če se motim.</p>
               <p>Da pa se favorizira telefonsko številko, najbolj kaže to, da je za tiste študente, ki
               res imajo možnost se odločiti za kartico, ta stane 15 evrov. Zakaj ni kartica zastonj
               ali pa z neko malo bolj sprejemljivo ceno? Zato, da bi se najbrž lažje študentje
               odločili za telefonsko varianto, ker je pač za njih cenejša. In ne govoriti, da smo
               tukaj proti študentom in da hočemo nekaj narediti. Če pač želiš, da se bo odločal med
               varianto A in B, daš B varianto veliko dražjo, pa se bo sigurno za A odločil. Ampak
               to ni najbolj pošteno. Glede na to, da ima Vlada še nekaj časa, upam, da bom te
               odgovore tudi dobila.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javila tudi gospa Kopač Mrak.</p>
               <p>Prosim.</p>
            </sp>
            <sp who="SDZ5:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Jaz bi tudi želela ločiti dve stvari, razpis, pristojnosti ŠOS-a in pa zakon, ki
               določa možnosti, da se izpelje elektronizacija, ki je bila določena in dogovorjena
               leta 2007.</p>
               <p>Gre za to, tako kot sem prej povedala, da je ključni cilj ministrstva
               transparentnejša poraba javnih sredstev. Na račun elektronizacije in izmenjave baz
               podatkov bo to doseženo.</p>
               <p>Vprašanje razpisa in postopkov je v pristojnosti Študentske organizacije Slovenije,
               kjer je Urad za preprečevanje korupcije naredil pregled in ugotovil, da pri tem
               razpisu ni bilo korupcije. Povedala sem, da je tudi ministrstvo v skladu s svojimi
               pristojnostmi poslalo in v skladu s tistimi segmenti, ki ga imamo mi možnost
               nadzirati, ni bilo nepravilnosti. Kar smo pa ves čas želeli in v odprtem dialogu s
               Študentsko organizacijo vodili, je pa prav želja in pritisk, da se držijo časovnice,
               ki je bila dogovorjena že v preteklosti. Ugotavljamo, da časovnica ni bila, da se je
               popravljala. In da tako danes poročilo kaže, da je bil s 1. 4. 2010 opravljen test na
               področju Univerze na Primorskem. 17. 5. naj bi celotna Primorska bila
               elektronizirana, torej, da študenti Univerze na Primorskem dostopajo do tega, s 1. 7.
               2010 pa naj bi se prešlo na celotno območje. To je naša pristojnost, ŠOS-u smo ves
               čas apelirali, da morajo v skladu z zakonom, ki jim je določil rok, to tudi
               izvesti.</p>
               <p>Kar se pa tiče samih postopkov, je pa to stvar organov, ki so za to v tej državi
               pristojni. In če se vrnemo nazaj, da s tem zakonom neko korupcijo uzakonjamo, to
               dejansko ni res, ker kot je že povedano, dejansko vsi ti postopki že tečejo, tudi
               brez te spremembe zakona. Torej na Univerzi na Primorskem so študentje podpisali
               izjavo in so dovolili uporabo svojih mobilnih telefonov. Poročilo kaže med drugim
               tudi, da se je samo manj kot 1 % odločil za kartico, da je velika večina za mobilne
               telefone. Je pa pomembno. Mi bomo tudi od ŠOS-a zahtevali poročilo, kaj se dogaja,
               kakšne so bile napake, tako da tu smo v tej komunikaciji, ampak pristojnosti so jasno
               razmejene. Smo pa tudi, ko je prišel ta predlog zakona in ko je prišla pobuda, da se
               informacijsko pooblaščenko povpraša o tem, kakšno je mnenje glede prvega predloga,
               smo podprli predlog in v bistvu je zdaj predlagan člen tako dopolnjen, da onemogoča,
               da jasno zamejuje tako način, namen uporabe teh podatkov, kateri podatki se lahko
               pridobivajo, način hrambe in tudi to, da lahko posameznik kadarkoli zahteva oziroma
               30 dni po tem, ko je izrabil pravico do subvencionirane prehrane, zahteva izbris
               svojih podatkov iz hrambe. Torej, da je ta sorazmernost med tem, da uporabljaš
               njegove osebne podatke in njegovo možnostjo, da zahteva izbris. Torej, mislim, da je
               s tega vidika zakon dobro dopolnjen in tak kot je sedaj, v tej obliki absolutno
               sprejemljiv in zagotavlja varstvo osnovnih osebnih podatkov. Če pa prihaja do
               zlorabe, imamo pa zopet v tej državi institucije, ki so za to odgovorne in morajo
               svoje postopke izpeljati. Zakon tak ,kot je, je zelo enostaven, celo poleg tega
               člena, o katerem zdaj govorimo, je pomemben v tem, da izpopolnjuje tudi nekatere
               napake, ki so bile v preteklosti predvsem to, da na žalost ni bilo jasno zapisano, da
               upokojenci pa niso upravičeni do subvencioniranja študentske prehrane, Ne boste
               verjeli, da se nam tudi takšne možnosti zlorab pojavljajo prav zaradi sistema, ki
               danes obstaja, da gre preko tiskanih bonov, kjer je pa bilo že tudi pojasnjeno, da ta
               sistem, tudi ta, ki je danes, veliko stane in da že sedaj se strošek tega vzdrževanja
               sistema dejansko prenaša na študente in da bo sedaj s to elektronizacijo sistem
               cenejši. Je pa res, še enkrat bi rada poudarila, treba ločiti, kar zakon predlaga na
               eni strani, kjer je varstvo pravic osebnih podatkov močno izpostavljeno, in po drugi
               strani sam potek razpisa in posla, ki ste ga omenjali. Tukaj ni povezave. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo o 3. členu in amandmaju k temu členu? Ne. Potem zaključujem razpravo in
               prehajamo na 4.a člen in amandma k temu členu. Želi kdo razpravljati? Ne. S tem
               zaključujem razpravo.</p>
               <p>O amandmajih bomo v skladu s časovnim potekom seje zbora odločali v petek, 18. 6.
               2010, v okviru glasovanj. S tem prekinjam to točko dnevnega reda. Prekinjam tudi 18.
               sejo zbora, ki jo bomo nadaljevali jutri ob 9. uri. Obenem vas obveščam, da se bo ob
               13. uri začela 15. izredna seja Državnega zbora. <stage type="time">(SEJA JE BILA PREKINJENA 16.
                  JUNIJA 2010 OB 11.46.)</stage>
               </p>
            </sp>
         </div>
      </body>
   </text>
</TEI>