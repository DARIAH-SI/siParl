<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-21-2010-10-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|3359E573E174614BC12577C800214845</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=3359E573E174614BC12577C800214845</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-21-2010-10-18.DZ" n="21">
               <name>Redna</name>
               <date when="2010-10-18"/>
            </setting>
         </settingDesc>
         <particDesc>
            <listOrg>
               <org xml:id="Redna-21-2010-10-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">21. seja</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je začela ob 14.01.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 21. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednja poslanka in
               poslanci: Janja Klasinc, Anton Urh, mag. Branko Grims, Vili Trofenik, Roberto
               Battelli, Tadej Slapnik, Franc Jurša, Janko Veber in mag. Andrej Vizjak.</p>
               <p>Na sejo sem vabil predsednika Vlade, ministrice in ministre k 1. točki dnevnega
               reda, varuhinjo človekovih pravic dr. Zdenko Čebašek Travnik k 30. točki dnevnega
               reda ter predstavnike Vlade k vsem točkam dnevnega reda.</p>
               <p>Vse prisotne lepo pozdravljam.</p>
               <p>Prehajamo na določitev dnevnega reda 21. seje Državnega zbora. Predlog dnevnega reda
               ste prejeli s sklicem seje z dne 8. 10. 2010. O predlogu dnevnega reda bomo odločali
               v skladu z drugim odstavkom 64. člena Poslovnika Državnega zbora. Predlogov za umik
               točke z dnevnega reda nisem prejel.</p>
               <p>Odbor za kulturo, šolstvo in šport in mladino je predlagal Državnemu zboru, da
               dnevni red 21. seje razširi z obravnavo predloga sklepa o soglasju k spremembam in
               dopolnitvam pravilnika o pogojih, merilih in postopku za razporeditev sredstev
               fundacije za financiranje športnih organizacij v Republiki Sloveniji. Predlog za
               širitev je v nasprotju s 6. in 7. odstavkom 64. člena Poslovnika Državnega zbora,
               zato Državni zbor o tem predlogu ne bo razpravljal in ne glasoval. Zbor iz istega
               razloga ne bo razpravljal in glasoval o predlogu Odbora za zdravstvo, ki je Državnemu
               zboru predlagal, da dnevni red 21. seje razširi z obravnavo predloga za sprejem
               avtentične razlage prvega odstavka v povezavi z drugim odstavkom 41. b člena Zakona o
               zdravniški službi. Prehajamo na določitev dnevnega reda. Zboru predlagam, da za
               današnjo sejo določi dnevni red, kot ste pa prejeli s sklicem. Prehajamo na
               glasovanje. Poslanke in poslance prosim, da preverite delovanje glasovalnih naprav.</p>
               <p>Glasujemo. Navzočih je 51 poslank in poslancev, za je glasovalo 50, proti nihče.</p>
               <p><stage xml:id="Redna-21-2010-10-18.stage4">(Za je glasovalo 50.)</stage> <stage xml:id="Redna-21-2010-10-18.stage5">(Proti nihče.)</stage></p>
               <p>Ugotavljam, da je dnevni red 21. seje zbora določen.</p>
               <p>Prekinjam sejo zbora, ki jo bomo nadaljevali ob 15. uri s 1. točko dnevnega reda, to
               je z vprašanji poslank in poslancev. Hvala lepa.</p>
               <stage type="time">(Seja je bila prekinjena ob 14.05. in se je nadaljevala ob 15.02.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci!</p>
               <p>Prehajamo na <title>1. TOČKO DNEVNEGA REDA – TO JE NA VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 35
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. člena in 247. členom Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik Vlade.</p>
               <p>Vsak poslanec ima za postavitev vprašanja na voljo tri minute, predsednik Vlade,
               ministrice in ministri odgovorijo na vprašanje v največ petih minutah. Če je
               vprašanje postavljeno več ministrom, imajo vsi skupaj na voljo pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da so na to pozorni.
               Obrazložitev zahteve za dopolnitev odgovora poslanec postavi v dveh minutah,
               dopolnitev odgovora pa sme trajati največ tri minute. Poslanec, ki postavi vprašanje,
               lahko zahteva, da se na naslednji seji opravi razprava o odgovoru predsednika Vlade,
               ministrice ali ministra. O tem odloči Državni zbor brez razprave. V primeru, da
               poslanec na postavljeno vprašanje danes ne bo dobil odgovora, mu morajo predsednik
               Vlade, ministrica ali minister v 30-ih dneh predložiti pisni odgovor. Poslanec, ki
               postavi vprašanje, na katerega ni bilo odgovorjeno, lahko izjavi, da vztraja pri
               ustnem odgovoru. V tem primeru bom vprašanje uvrstil na naslednjo redno sejo
               Državnega zbora.</p>
               <p>V zvezi s to točko so se za danes opravičili naslednji ministri: dr. Franc Križanič,
               minister za finance, dr. Igor Lukšič, minister za šolstvo in šport, od 15.45 dalje,
               Samuel Žbogar, minister za zunanje zadeve, ter dr. Roko Žarnić, minister za okolje in
               prostor od 20.30 dalje.</p>
               <p>Na klop ste prejeli tudi pregled poslanskih vprašanj, na katera v poslovniškem roku
               ni bilo odgovorjeno.</p>
               <p>Prehajamo na postavitev poslanskih vprašanj. Kot rečeno, bo na prva štiri vprašanja
               odgovarjal predsednik Vlade Borut Pahor. Poslansko vprašanje mu bo najprej postavil
               Zmago Jelinčič Plemeniti, Slovenska nacionalna stranka.</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa in prav lep pozdrav vsem skupaj!</p>
               <p>Gospod predsednik, mene zanima:</p>
               <p>Kako Vlada kontrolira delovanje naše največje banke, Nove Ljubljanske banke?</p>
               <p>Kot vidimo, je treba ves čas dajati neke denarje, da pokrivamo neke izgube, slabo
               poslovanje, razne nagrade, kot jih je dobil recimo gospod Kramar, milijon evrov, da
               je slabo delal v banki. Enkrat smo že reševali banko z denarjem nas vseh. Zdaj, kot
               kaže, jo bomo morali zopet. Pa najprej je bilo rečeno 400 milijonov evrov, pa 200
               milijonov evrov. Pravzaprav pa človek niti ne ve.</p>
               <p>Kako deluje ta naša banka? Izgleda, da nima nobenega nadzora. Vzemimo primer
               pivovarne v Tuzli. Tam je Nova Ljubljanska banka skoraj 20 % lastnik. Ta pivovarna
               posluje z minusom. V zadnjem letu je bil izguba 2 milijona evrov. Zanimivo je to, da
               navkljub temu, da je tako velika izguba, in glede na to, da je Nova Ljubljanska banka
               dala Pivovarni v Tuzli 5 milijonov evrov denarja, kapitala, obratnih sredstev v
               gotovini, seveda naši predstavniki ne hodijo na razne, kaj jaz vem, skupščine
               delničnega društva Pivovarne Tuzla. Naših predstavnikov, ki so 20 % lastniki, ne
               zanima, kaj je z denarjem, ki ga slovenska država daje v Tuzlo. Kakor kaže, in
               nekateri mali delničarji pravijo, da so bili ti milijoni pravzaprav posojeni lastniku
               gospodu Hilmu Selimoviću, ki je lastnik sarajevske pivovarne in obenem tudi lastnik
               podjetij, ki pivovarni v Tuzli dobavljajo surovine po bistveno višjih cenah, kot so
               te cene surovin na odprtem trgu.</p>
               <p>Človek se vpraša, zakaj, kako, ali bo kdo odgovarjal, ali se bo nadaljevalo tisto,
               kar se ves čas. V Sloveniji se lahko na veliko krade, na veliko goljufa, na veliko
               izigravajo zakoni, pa se nikomur nič ne zgodi. Če bo kdo kaj narobe rekel, pa ga bodo
               odstranili s pomočjo policije, zaprli, pretepli, mu poslušali vse skupaj in ga
               absolutno onemogočili tako na političnem kot tudi na normalnem življenjskem
               parketu.</p>
               <p>Prosim, če mi lahko odgovorite vsaj okvirno o tem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod predsednik Vlade Borut Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Rade volje vam odgovorim, spoštovani gospod poslanec, na to vprašanje.</p>
               <p>Tudi zato, ker se mi zdi, da je treba javnosti nekoliko jasneje, tudi s preprostimi
               besedami, in zato nekoliko bolj površno, pojasniti, kaj pravzaprav pomeni, če je
               država večinski lastnik, recimo Nove Ljubljanske banke, kot pravzaprav edine
               sistemske banke znotraj slovenskega bančnega sistema.</p>
               <p>Najprej, da kasneje ne pozabim povedati, nadzor nad poslovanjem družbe, tudi v tem
               primeru Nove Ljubljanske banke, ne glede na to, da je država večinski lastnik, ne
               izvaja lastnik neposredno, ampak izvaja nadzorni svet. In nadzorniki niso dolžni
               pojasnjevati svojih odločitev in niso odgovorni za svoje odločitve delničarjem, kot
               se napačno misli v javnosti, to bi želel povedati, ampak družbi. Vlada nima te
               možnosti, da bi poklicala recimo tiste člane nadzornega sveta, ki jih je bila
               imenovala kot delničar v tej družbi, da bi jim dala navodila. Nima te možnosti. Oni
               so pri svojih odločitvah avtonomni in zato tudi odškodninsko odgovarjajo. V javnosti
               se zato prehitro delajo napačni sklepi, češ, če in kolikor bo država večinski lastnik
               Nove Ljubljanske banke, toliko bolj bo lahko Vlada neposredno vodila njeno politiko.
               To ni res. Vlada te politike, tudi če bi hotela, ne sme voditi. Ne samo zaradi
               korporacijskega prava, ampak tudi zato, ker je urejeno tako, da nadzorniki
               odgovarjajo družbi in ne delničarjem.</p>
               <p>Nadzorni svet je sprejel odločitev o dokapitalizaciji, to sprašujete, spoštovani
               gospod poslanec. In sprašujete v bistvu, kako bo reagirala Vlada na to. Jutri imamo
               delovni sestanek te vrste, verjetno bomo nadaljevali odločanje o tem vprašanju na
               četrtkovi seji Vlade. Odločitev ni tako enostavna, in moramo temeljito proučiti vse
               možnosti, ki so pred nami. Zakaj spet pravim to? Ker ne bi rad, da bi javnost napačno
               razumela, da slovenska vlada s tem, ko ohranja, če se za to odloči s svojimi
               odločitvami Državni zbor, država, svoj večinski delež v NLB, potem preko nje tudi
               neposredno vodi politiko. Ne. To moramo imeti razčiščeno. Zato imamo tudi jasno
               definirane odgovornosti članov nadzornega sveta.Oni so odgovorni družbi, ne
               delničarjem, mi pa lahko s svojimi stališči sporočamo, kakšna so pričakovanja Vlade
               kot enega od lastnikov, enega od delničarjev. To je vse, kar lahko storimo.</p>
               <p>O tem, kakšna bo odločitev Vlade v zvezi z dokapitalizacijo, pa bo sporočeno
               javnosti, ko bo Vlada to odločitev sprejela. Zaenkrat poznamo odločitev nadzornega
               sveta. Ta je sprejel odločitev o dokapitalizaciji v vrednosti 250 milijonov. In
               javnost se utegne vprašati, ali se državi splača iz proračuna, in sicer iz bilance B,
               dokapitalizirati banko, ki smo jo enkrat že, recimo temu, sanirali, in jo sanirati
               znova, ali pa namesto tega, da damo denar iz žepa davkoplačevalcev za
               dokapitalizacijo, poiščemo ali banka poišče novega partnerja, s čimer pa država
               izgubi večinski delež, čeprav lahko na drug sistemski način ohrani kontrolo nad
               svojimi strateškimi usmeritvami. Zato je to vprašanje absolutno legitimno vprašanje
               in si ga ne samo smemo, ampak tudi moramo zastaviti. Vlada si ga, in ko bomo ta
               odgovor dali, ga bomo tudi posredovali temu visokemu zboru.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Jelinčič?</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Gospod predsednik, odgovorili ste mi pravzaprav, da država ne kontrolira banke, kar
               pomeni, da davkoplačevalci dajemo denar nekomu, ki ga lahko troši, kot mu <q>"paše"</q>, z
               levo roko, z desno roko, daje posojila ali darila raznim ljudem, ki so jim pogodu, in
               morda potem dobivajo še kakšne procente za v žep. Vsak lastnik ima pravico zahtevati
               odgovor na to, kam gre njegov denar, če je v neki firmi, v neki delniški družbi, vsak
               lastnik. Ampak če je država lastnica, potem ima država pravico, ne le pravico, država
               ima dolžnost zahtevati odgovore. In kot vidim, je tule <q>"ne, nočemo, ne moremo, to ni
               naša zadeva... "</q> Kako ni naša zadeva? Kako ni zadeva Vlade? Seveda je zadeva Vlade,
               saj gre vendar za denar vseh ljudi, ki težko živijo, zelo težko živijo in zdaj bodo
               dobili še eno porcijo v višini 250 milijonov evrov, ki jih bodo morali dati, pa bi
               bilo bolje, če jih že moramo dati, namesto da smo jih dali Grkom, da bi jih dali v
               našo banko, če je že na tem. Ampak kaj je bistveno? Nihče ne odgovarja, denar se deli
               in denar se meče naokrog. Nesporno dejstvo. Lahko vam dam dokumente, zapisnike in vse
               skupaj iz te tuzelske banke, pa boste videli, kakšna svinjarija je to. Tule je
               evidentno 5 milijonov evrov šlo nekam, toda vprašati nihče ne sme ničesar. Ja, kako
               je to mogoče? Mi smo totalno zblojena država! Pojdite v Ameriko, pa recite tam: <q>"Ne,
               lastnik nima pravice vprašati."</q> Nesli vas bodo ven! In nikoli več nazaj. Tako se v
               državi ne dela z denarjem vseh nas. Če je to vaš privatni denar, pa vas ne zanima,
               kam gre ta denar, je vaša zadeva. To je pa zadeva vseh nas.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod predsednik Vlade.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Kot rečeno, je prav, da zelo jasno povemo vsem davkoplačevalcem, da morebitni
               večinski delež države v Novi Ljubljanski banki ne pomeni, da poslovno politiko te
               banke vodi država. Korporacijsko pravo oziroma po zakonu je tako, da nadzor nad
               poslovanjem Nove Ljubljanske banke, kljub temu da je država večinska lastnica,
               opravlja nadzorni svet, ki je pri tem avtonomen.</p>
               <p>Poglejmo primer, to je zdaj primer iks, da ne bo kdo delal napačnih sklepov. Imamo
               primer<gap n="..."/> <stage xml:id="Redna-21-2010-10-18.stage7">/ oglašanje v dvorani/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Ali lahko<gap n="..."/> ? Imamo primer podjetja, ki lahko zabrede v resne poslovne težave, če ne
               bo odobren kredit, recimo, Nove Ljubljanske banke, in s tem izgubi posel več tisoč
               ljudi. Toda banka in njeno strokovno vodstvo meni, da garancije za tak kredit ni, in
               bi bila morebitna odobritev kredita v škodo te družbe. Kaj je prava odločitev in kdo
               je zanjo odgovoren? Odločitev je rokah uprave in nadzornikov. Seveda si verjetno
               Vlada in mi, država in skupno, želimo, da bi bili rešeni tudi problemi podjetja, ki
               sem ga omenjal. Ali smemo zaradi tega stremljenja, da morda to podjetje ne bi zašlo v
               težave, kakorkoli vplivati na poslovne odločitve Nove Ljubljanske banke? Ne moremo.
               To je tisto, kar želim že ves čas v zadnjem času krize pojasniti javnosti<gap n="..."/> <stage xml:id="Redna-21-2010-10-18.stage8">/
               oglašanje iz klopi/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani!</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Ne, nobenih lobiranj. Tukaj je zmotno prepričanje. In lahko se prepričate pri upravi
               in pri nadzornikih Ljubljanske banke, kolikokrat sem ali so moji kolegi opravili
               kakšen razgovor z njimi<gap n="..."/> <stage xml:id="Redna-21-2010-10-18.stage9">/ oglašanje iz klopi/</stage> Kaj je narobe s pošto?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani!</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Hočem vam reči, da gre tukaj za neko odločitev, v kateri moramo presojati celo vrsto
               stvari, in ni enostavna. Zdi pa se javnosti preveč enostavna in se prehitro delajo
               površni zaključki. Treba bo zelo pametno in pretehtano preučiti in se odločiti za eno
               od dveh možnosti v tem konkretnem trenutku. Ravnali bomo kot vestni gospodarji. To je
               vse, kar lahko rečem v imenu Vlade glede vprašanja, ki je pred četrtkovo sejo Vlade.
               Ravnali bomo kot vestni gospodarji.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za mir v dvorani. Gospod Jelinčič, imate proceduralno vprašanje oziroma
               predlog?</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Meni veseli, da je gospod premier rekel, da boste vestno delovali v
               prihodnje, ker do zdaj niste vestno delovali.</p>
               <p>Nadzor je ena zadeva, to je nadzor poslovanja, vendar zahteva po odgovorih je druga
               stvar. In odgovori morajo biti dani v vsaki normalni družbi na svetu. Denar, ki so ga
               delničarji dali, pa naj bodo to direktni mali delničarji ali pa delničarji preko
               državne NLB, mora biti uporabljan transparentno, ne pa za razne privatne variante,
               kot se to dogaja tukaj.</p>
               <p>Zato tudi želim podati ta proceduralni predlog. K sreči nam zdaj ne bo treba
               plačevati hrvaških varčevalcev pri NLB, kajti, baje, se je zdaj odprlo nebo in se je
               vse skupaj razjasnilo, čeprav je bilo to jasno že leta 1994, ko so Hrvati sprejeli
               zakon, po katerem so sprejeli dolgove te banke na hrvaškem ozemlju. In zdaj smo mi
               odkrili toplo vodo, po drugi strani pa smo morali zato, da Hrvati priznavajo samo
               tisto, kar je že ves čas znano, pravzaprav umakniti vse zadržke pri praktično vseh
               poglavjih o vstopanju Hrvaške v Evropsko unijo. Jaz mislim, da je ta zadeva v zvezi z
               Ljubljansko banko nujna, da se o njej razpravlja tukaj v Državnem zboru, da se
               razjasnijo zadeve, da se v bistvu mogoče zahteva, da izpolnite tudi tisto obljubo, da
               bo gospod Kramar vrnil tisti milijon evrov, ki ga je dobil za nagrado za, kot smo
               videli kasneje, zelo slabo poslovanje Nove Ljubljanske banke. Če ne bomo sprejeli
               tega kot dejstvo, da se nagrajujejo tisti, ki slabo delajo, tisti, ki goljufajo, in
               tisti, ki kradejo. To je zdaj šlager v Sloveniji. Na žalost je to šlager v Sloveniji
               in jaz ne vem, koliko časa bo šlo še tako, dokler se ne bo pokradlo čisto vsega, kar
               je še ostalo. Ostalo tako ali tako ni več dosti.</p>
               <p>Zato v skladu z drugim odstavkom 246. člena prosim, da v enem od naslednjih dni
               glasujemo o tem, da se o tej tematiki odpre razprava v Državnem zboru. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zmaga Jelinčiča Plemenitega, da Državni zbor na naslednji seji
               opravi razpravo o odgovoru predsednika Vlade Boruta Pahorja na njegovo poslansko
               vprašanje, bo Državni zbor odločil jutri, v torek, 19. oktobra 2010, v okviru
               glasovanj.</p>
               <p>Poslansko vprašanje predsedniku Vlade bo predstavil Zvonko Černač iz Slovenske
               demokratske stranke.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovani predsednik Vlade, na prejšnji seji sem vas spraševal o
               političnoklientalističnih povezavah, ki segajo vse do vašega kabineta. Nadaljujem,
               ker nismo dobili popolnih odgovorov.</p>
               <p>Enostranska politična obarvanost in dostopnost do najbolje plačanih položajev samo
               pravilno politično usmerjenim elitam, ne glede na njihovo strokovnost in
               usposobljenost, pa tudi do državnih poslov, se je v času vašega vladanja razmahnila
               do skrajnosti. Pred dnevi je z vladne postelje zdrsnilo še pokrivalo, KAS, Kadrovsko
               akreditacijski svet, kjer je zaradi prerivanja med koalicijskimi partnerji postalo
               očitno zelo vroče. Politično- gospodarske elite so v slabih dveh letih vaše oblasti
               dobile izjemno gospodarsko politično moč, pa tudi imuniteto.</p>
               <p>Poglejmo samo en primer. Gospod Danilo Toplek, dolgoletni, lahko bi rekli večni,
               direktor Taluma, družbe, ki je v državni lasti, visok predstavnik Socialnih
               demokratov, je predsednik nadzornega sveta Nove KBM. Pred časom so mediji razkrili,
               da je bil tihi družbenik v zasebnem podjetju, ki je poslovalo z državnim podjetjem,
               ki ga vodi, in za ta delež naj ne bi plačal niti evra, sedaj pa je vreden nekaj
               milijonov evrov. To ni bil edini primer. Ugotovljeno je bilo, da je gospod Danilo
               Toplek tudi tretjinski lastnik zasebne družbe Vesol, ki je na Talumovem, torej
               državnem zemljišču, zgradila sončno elektrarno in da sta tretjinska solastnika tudi
               sin in hči predsednika uprave Faktor banke, ki je v povezavi s posli v Talumu, Faktor
               banko pa skupaj z ostalimi podjetji obvladuje ACH oziroma nekdanji predsednik
               Državnega zbora gospod Herman Rigelnik. Mimogrede, sin predsednika uprave Faktor
               banke je sedaj tudi tisti, ki vodi začasno upravo v Merkurju. Visok predstavnik vaše
               stranke je torej kot direktor državnega podjetja položaj izkoriščal predvsem zato, da
               je skrbel za svoje privatne posle. Pričakovali bi vaš nedvoumen javni poziv k
               njegovemu odstopu. Ne vemo niti tega, ali gre za osamljen primer. Koliko je še takih
               tihih družbenikov iz vaše in ostalih vladajočih strank, ki položaj v državnih
               podjetjih izkoriščajo za privatne posle?</p>
               <p>Kaj boste torej storili, da se taka razmerja, ko gre za izkoriščanje položaja v
               državni družbi za privatna osebna okoriščanja, očitno pod izrazitim pokroviteljstvom
               vladajoče politike, v bodoče preprečijo? Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Storili bomo vse, kar je v naši moči. <stage xml:id="Redna-21-2010-10-18.stage10">/ oglašanje iz klopi/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Vlada bo, da ne pozabim odgovoriti na vaše vprašanje, potem bi rad dodal neke
               stvari, z naklonjenostjo proučila predlog, da bi Agenciji za upravljanje kapitalskih
               naložb države, ki bo izdala kodeks upravljanja podjetij, priporočila, da v kodeks
               vključi tudi nezdružljivost opravljanja funkcije vodenja ali nadzora ene pravne osebe
               s funkcijo tihega družbenika v drugi pravni osebi, če ti dve pravni osebi medsebojno
               poslujeta. To je eden od odgovorov na vaša vprašanja.</p>
               <p>Drugi odgovor. Kas je povzročil veliko razburjenja v slovenski javnosti, pa tudi
               posmeha in kritike, češ, da je, kot ste vi rekli, neko pregrinjalo. V bistvu je zelo
               razjezil utečene kanale lobiranja, zlasti vedno koalicijskih strank. V veliki meri je
               discipliniral vladne stranke in apetite ljudi, ki jih podpirajo ali kako drugače
               stojijo za njihovo politiko, da bi preko kadrovskih vplivov odločali o odločitvah
               Vlade. Mislim, da je Kas dobro opravil svojo nalogo. Če bi se odločal še enkrat, bi v
               tisti situaciji, v kateri smo se znašli in druge možnosti pravzaprav nismo imeli
               tisti hip, še enkrat približno tako, s pomočjo mojih kolegic in kolegov, odločil o
               ustanovitvi nekega telesa, ki bo, kolikor je mogoče, glede na, brez zamere, razpaslo
               tradicijo apetitov koalicijskih strank glede kadrovske politike, te apetite omejilo.
               Kas jih je v veliki meri, ne povsem. Jaz tukaj zmage ne morem razglasiti, toda tudi
               ne poraza. Še vedno mislim, da smo tukaj naredili marsikaj v smeri tega, kar OECD
               pričakuje od države glede avtonomije pri imenovanju ljudi. Tudi pri omejitvi drugih
               vplivov smo, mislim, naredili zelo veliko in se moramo vsi skupaj veseliti nekaterih
               uspehov in vedno skupaj z vami, bom rekel, ugotoviti nezadovoljstvo, če prihaja in
               kadar prihaja do zlorabe oblasti, če so tukaj tudi poklicani organi, institucije
               pravne države, da reagirajo, ne samo politično-arbitrarno. Gospod poslanec, pa kdaj
               reagirajo, saj so dolžni reagirati po uradni dolžnosti! Tako da vam še enkrat rečem,
               kot predsednik Vlade sem od prvega dne in še danes na stališču, da je treba, kolikor
               je mogoče transparentno, urediti odgovornost za imenovanja na določene položaje, da
               se ve, kdo je odgovoren, in omejiti vse tiste vplive na te odločitve, ki niso pokriti
               z odgovornostjo. To je bistveno. Mislim, da smo tukaj naredili en korak naprej, pa
               nisem zadovoljen, ker mislim, da se ga narediti še večjega. In bomo poskušali tukaj
               iti naprej. Ampak nekatere izkušnje, ki smo jih imeli v dveh letih, so dobre. Če
               predsednik enega takega organa, kot je Kas, po dveh letih lahko javno kritizira, in
               prav je, da se izreče o slabih in tudi morda o kakšni dobri izkušnji, ampak slabe so
               nekoliko bolj slišane, je to nekaj novega v slovenski politiki. Je nekaj novega v
               slovenski politiki! Se pravi, institucija, ki jo je Vlada postavila, je bila
               avtonomna tudi do te mere, da se izreka o svojem delu, o tem, kaj je narobe in kaj
               ne. In to nam daje nek mandat za prihodnje. Pravim, nismo uspeli v celoti. Toda šli
               smo v pravo smer in gremo v pravo smer. To je potrdil tudi OECD. V tem času smo
               postali člani OECD, ki ima opravka s korporativnim upravljanjem. Niso rešeni vsi
               problemi. Jaz vam tukaj lahko dam svoje politično zagotovilo, da bom, kolikor je to v
               moji moči in v moči mojih pristojnosti, storil vse za to, da tisti, ki nimajo nobene
               odgovornosti, ne bodo imeli tudi možnosti, da sprejemajo odločitve.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovani predsednik, jaz sem Kas omenil mimogrede. O pokritju pa ne govori Zvone
               Černač, preberite si intervju z donedavnim predsednikom tega Kasa, gospodom Kovačem.
               Na STA-ju piše, <q>"Kas kot strokovno pokritje za politične odločitve Vlade"</q>, to so
               njegove besede in jaz sem iz teh besed izhajal. Vi ste ga imenovali na ta položaj, ne
               Zvone Černač in ne opozicija.</p>
               <p>Vi niste odgovorili na moja konkretna vprašanja. Jaz sem vas spraševal o konkretnem
               primeru gospoda Danila Topleka, nanizal kar nekaj podatkov glede tega konkretnega
               primera, in moram reči, da javnost pričakuje jasne odgovore, ne izmuzljivih
               odgovorov. Javnost želi izvedeti, kako je mogoče, da ta vlada, ki naj bi bila veljala
               za socialdemokratsko, najbolj lomasti po pravicah tistih, ki imajo najmanj, in nudi
               izrazito podporo tistim, ki so obogateli na hrbtih oziroma žuljih siromakov. Pred
               dnevi smo v medijih prebrali, da je najbolje plačani direktor v državi gospod Ivan
               Zidar iz SCT. Lani, ko ste javnost prepričevali, da je kriza in da je treba zatisniti
               pas, je zaslužil skoraj 800 tisoč evrov oziroma 2175 evrov na dan. Nedelje in
               prazniki vključeni. Poslušamo torej medle odzive v zvezi z razkritji raznih omrežij,
               tudi v zvezi z omrežji direktorja Taluma gospoda Danila Topleka, vidnega člana
               SD.Mimogrede, sodni postopki, ki so sproženi na ptujskem sodišču, se nikamor ne
               premaknejo zaradi teh sorodstveno-prijateljskih razmerij. Beremo tudi, da sta se
               nedavno sestala z njim gospod Franci Križanič, vaš minister za finance, in Drago
               Isajlović, bivši oziroma še vedno svetovalec tega ministra, bivši pripadnik SDV.</p>
               <p>Do kod segajo, spoštovani premier, ta omrežja?</p>
               <p>To vas sprašujem. Javnost upravičeno dvomi, da se to dogaja mimo oziroma brez vaše
               vednosti.</p>
               <p>Kaj boste torej storili, da se ti dvomi razčistijo?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod predsednik Vlade.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Še enkrat vam povem, da bom storil vse, kar je mogoče in kar je v moji pristojnosti,
               in da so tu poklicani in za to tudi po uradni dolžnosti dolžni skrbeti pristojni
               organi, gospod poslanec. Ne morete, in po moje to tudi ni dobro, ne smete od
               predsednika Vlade ali ministrov terjati, da so arbitrarni pri teh presojah. Če in
               kolikor bom reagiral, in sem že, ne bodite glede tega v skrbeh. V skrbeh so dostikrat
               moji kolegi v stranki, ne vi. Tako daleč smo šli v doslednosti glede kadrovske
               politike v tej državi. Tudi ta primer bo v skladu z zakoni preiskan in bo dobil svoj
               epilog. Prav gotovo ta vlada ni vlada, ki bi si zadala za svoj cilj, da skrbi, da
               tisti, ki živijo dobro, živijo še bolje, tisti pa, ki živijo slabo, živijo še slabše.
               To niti ni naš smoter, niti ni naš cilj, niti ne delamo tako, ampak poskušamo v času
               te krize obremeniti sloje in generacije tako, da bodo približno nosili pravično breme
               tega izhoda iz krize. To je moja vizija in tako tudi poskušamo delati, ne brez,
               seveda, spet spodrsljajev sem in tja, ampak nehotenih. Še enkrat vam povem, ni
               nobenih omrežij skupin, lobijev, ki bi<gap n="..."/> <stage xml:id="Redna-21-2010-10-18.stage11">/ oglašanje v dvorani/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Prosim! <gap n="..."/> imeli ta vpliv na Vlado. Jih ni. Ne da bi jaz vedel za to. Kot v vsaki
               družbi, kot v vsaki demokratični družbi lahko seveda poskuša vsakdo, to je njegova
               demokratična pravica, zastaviti svoj vpliv za karkoli, za neko politično idejo ali za
               karkoli drugega. Stvar pristojnih pa je, da skrbijo, da se ne prekorači zakon, gospod
               poslanec. In to delamo. In Vlada bo šla po tej poti tudi naprej in bo upoštevala
               izkušnje, ki smo jih ugotovili v dveh letih svojega dela, dobre in slabe. Kas je bil
               po moje, suma sumarum, dobra odločitev, ne odlična, ampak dobra. Je šel v pravo smer.
               In bo treba naprej pogledati, ali je Agencija za upravljanje s kapitalskimi deleži
               države dovolj za to, da se dajejo limiti, ki omejujejo apetite, ne samo strank, ampak
               tudi lobijev in vsega, kar sodi v demokratično družbo. Saj to ni prepovedano. Ne
               smejo pa namesto tistih, ki smo poklicani in imamo uradne dolžnosti, odločati namesto
               nas. To je bistveno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate proceduralni predlog, gospod Černač?</p>
               <p>Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Obžalujem, da ta dvom, ki je bil izpostavljen, ni bil v teh odgovorih ovržen. Namreč
               o prepletenosti teh omrežij in o tem, da ta omrežja segajo v sam kabinet premierja.
               Ampak je bil ta dvom dodatno utrjen.</p>
               <p>Zaradi tega predlagam, da se na podlagi odgovora predsednika Vlade opravi razpravi
               na podlagi Poslovnika Državnega zbora o tem odgovoru, ker je očitno, da je Slovenija
               vedno bolj prepletena s socialnimi in kapitalskimi mrežami, ki ne delujejo vedno v
               dobro vseh državljank in državljanov. V zadnjih letih so se ta omrežja pod patronatom
               vladajoče politike izrazito okrepila in dobila nov zagon. Segajo v najvišje pore
               vladne oblasti. Primerov za to je kar nekaj. V nekaterih primerih, kot vidite, je
               mogoče čez noč odstaviti nadzornike, v drugih primerih to ni mogoče, ker so pač
               pripadniki posvečene stranke, ki se ji v tem konkretnem primeru Socialni demokrati. V
               nekem primeru je bilo mogoče večkrat uporabiti telefon in klicati bivšega predsednika
               uprave NLB in zahtevati od njega vračilo domnevno neupravičenega milijona evrov
               nagrade, ki naj si je ne bi zaslužil. V teh primerih, ko gre za dolgoletnega člana
               Socialnih demokratov, očitno vidnega, očitno tudi drugače kapitalsko povezanega s to
               stranko, takega telefonskega razgovora ni bilo mogoče uporabiti. Še več. Omreženja,
               ki se dogajajo na dvorišču Taluma, so tako močna, da segajo preko teh povezav, ki sem
               jih prej omenil, segajo na ptujsko sodišče, kjer je podpredsednica sodišča žena
               gospoda Danila Topleka, sestra, pardon, segajo na tožilstvo, kjer je vodja tožilstva
               partnerka oziroma žena visokega predstavnika nekdanjega tehničnega direktorja Taluma,
               torej desne roke gospoda Topleka, segajo v posamezne banke, kajti gospod Toplek je še
               vedno predsednik nadzornega sveta Nove Kreditne banke Maribor, segajo v Merkur, kjer
               se je država izrazito vključila v reševanje, v nasprotju z nekim drugim podjetjem, ki
               ga je pustila umreti. Skratka, gre za to, da posvečene elite, očitno pod patronatom
               najvišjega političnega vodstva, mimo pravil, ki veljajo v pravni državi, obvladujejo
               to Slovenijo in utrjujejo paradržavo, ki bi jo morali čim prej izkoreniniti. In ne
               nazadnje je temu pritrdil tudi premier sam, ko ni dal jasnih odgovorov na konkretno
               postavljena vprašanja, na stvari, ki so bile v medijih s konkretnimi podatki, tudi
               listinami, objavljene, in tudi s strani tistih, ki se jih tiče, ne zanikane, pač pa
               potrjene. Neobičajno je tudi, da se Minister za finance v neki gostilni dobi s tem
               gospodom in z bivšim<gap n="..."/> <stage xml:id="Redna-21-2010-10-18.stage12">/ izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zvonka Černača, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil jutri, v torek, 19. oktobra 2010, v okviru glasovanj.</p>
               <p>Poslansko vprašanje predsedniku Vlade bo predstavil Franc Bogovič iz Slovenske
               ljudske stranke.</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep pozdrav, spoštovane kolegice in kolegi, spoštovani predsednik, spoštovani
               ministrski zbor, spoštovani predsednik Vlade!</p>
               <p>Pred dobrim letom in pol sem vas marca 2009 na 4. redni seji Državnega zbora
               vprašal, berem prepis magnetograma, <q>"ali se strinjate z naslednjimi trditvami: da je
               sedaj primeren čas, da je treba pred posameznimi odločitvami na področju energetike
               najprej v okviru energetskega sveta oblikovati strateški razmislek o nadaljnjem
               razvoju energetike ter ga zapisati v obliki strateškega dokumenta, kot je na primer
               novelacija energetskega programa. Drugič, da imamo o tem dokumentu odprto razpravo
               tudi v Državnem zboru, kjer spregovorimo o njem in sprejmemo določene odločitve. In
               tretjič, da se na podlagi takšnega strateškega dokumenta sprejemajo odločitve o
               nadaljnjih korakih v slovenski energetiki, kar pomeni, da bi se potrjevanje poroštev
               za posamezne investicije in morebitna reorganizacija slovenskega elektrogospodarskega
               sistema izvajala zgolj po obravnavi in sprejetju nacionalnega energetskega programa v
               Državnem zboru"</q>.</p>
               <p>V odgovoru ste mi, spoštovani predsednik Vlade, zagotovili naslednje. Zopet prepis
               magnetograma, <q>"pospešili bomo pripravo vseh dokumentov, da se bo o njem lahko izrekla
               stroka in na koncu tudi politika. Prve diskusije bomo imeli že v kratkem v okviru
               nacionalnega oziroma strateškega sveta za energetiko. Ministrstvo za gospodarstvo bo
               pripravilo prve premise teh odločitev, posvetovali se bomo v okviru tega sveta, v
               okviru Vlade, zagotovo v okviru strokovne javnosti in ne nazadnje v Državnem zboru.
               Torej, preden bomo sprejeli odločitve, bodo predmet posveta in izmenjav mnenj v tem
               visokem zboru"</q>.</p>
               <p>Spoštovani gospod predsednik Vlade! Prejšnji teden smo iz medijev izvedeli za namero
               ministrice za gospodarstvo, da namerava na seji Vlade predlagati pripojitev Gen
               energije k Holdingu Slovenskih elektrarn in s tem de facto ukiniti drugi energetski
               steber v Sloveniji. To se dogaja kljub vašim zagotovilom, da bodo vse odločitve
               predhodno predmet strateškega posveta v strokovni javnosti in tudi znotraj Državnega
               zbora.</p>
               <p>Sprašujem vas:</p>
               <p>Kje so razlogi, da se hiti s posameznimi potezami, preden se dogovori razvojna
               strategija slovenske energetike?</p>
               <p>Zakaj se hiti z odločitvami brez razprave o različnih argumentih za posamezne
               odločitve?</p>
               <p>Kakšne učinke bodo imele te ad hoc odločitve?</p>
               <p>Zakaj se v Sloveniji vztrajno izogibamo transparentni razpravi o delovanju in
               razvoju energetskega sektorja, ki ne nazadnje vpliva na višino mesečnega računa za
               elektriko za gospodinjstva in usodno vpliva na konkurenčnost slovenskega
               gospodarstva?</p>
               <p>Spoštovani predsednik Vlade, sprašujem:</p>
               <p>Kaj vodi Vlado Republike Slovenije k tej neracionalni odločitvi?</p>
               <p>Kakšen je vaš pogled na poteze ministrice za gospodarstvo gospe Darje Radić in
               koalicijskega Zaresa, ki očitno prevzema vse niti finančnih, kadrovskih, razvojnih in
               investicijskih tokov na področju energetike?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralno, gospod Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Spoštovani gospod predsednik, menim, da ne bi smeli dopuščati manipulativnih
               vprašanj, vprašanj, ki niso vprašanja, pač pa služijo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralni predlog, gospod Kek!</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>10 minut nazaj je imel gospod kolega Černač 3 minute časa, da je razložil svoje
               proceduralno vprašanje. Prosim, da dopustite to tudi meni.</p>
               <p>Torej, vprašanje je služilo temu, da se navrže kot dejstvo, da želi Zares imeti
               pregled nad energetiko. Dejstvo je, da sta bila iz odstavljenega nadzornega sveta HSE
               odstavljena dva člana Zares od štirih, v novega pa ni bil imenovan niti eden. S tem,
               da so šli vsi skozi proceduro Kasa. Seveda pa je normalno, da to imenuje Vlada in
               ministrica, ki je zadolžena za energetiko, ne bo imenoval minister, ki je zadolžen za
               Slovence po svetu.</p>
               <p>Združitev obeh stebrov, sta bila<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Kek, proceduralni predlog, prosim vas! To je vsebinska zadeva. Prosim, da
               podate proceduralni predlog!</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Prosim, da ne dopuščate manipulativnih vprašanj.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Tega predloga seveda ne bom upošteval.</p>
               <p>Prosim, gospod Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Najprej glede te polemike in moje vloge v odgovorih na poslanska vprašanja.</p>
               <p>Jaz mislim, da je prav, če se zastavijo vsa poslanska vprašanja, potem pa predsednik
               Vlade odgovori tako, kot misli. In vi ocenjujete, ali je odgovoril dobro ali slabo,
               ali je povedal vse, kar je vedel ali ne, ali ravna prav ali ne. In v tem smislu sem
               bil vedno zagovornik demokratične diskusije in sem še vedno. Ne pravim, da smo
               dosegli angelski nivo nevtikanja strank v kadrovske odločitve. Pravim pa, da smo
               pomembno omejili apetite vladajočih strank, ko gre za odločitev Vlade, ker je to v
               pristojnosti Vlade. To je prva stvar, ki zadeva vaše vprašanje, ki ste ga omenili na
               koncu.</p>
               <p>Zdaj pa k najbolj bistvenemu. Nobena odločitev glede združitve dveh stebrov še ni
               sprejeta. In mojo besedo, ki sem jo dal, bom držal in jo držim. Vi veste, da
               ministrica ima za to vso potrebno, bom rekel, ne samo pravico, ampak tudi dolžnost
               povedati, kakšna so njena stremljenja in kaj ona meni, da je dobro. Potem pa Vlada
               odloči. Ampak pred tem sem kot predsednik Vlade ob vseh drugih obveznostih,
               spoštovani gospod poslanec, prejšnji teden ne samo protokolarno pozdravil zbor
               energetikov na Brdu pri Kranju, poslušal sem njihovo konferenco in se na koncu odzval
               na njihova stališča. To je prva stvar, kar se tiče moje obljube, da bom spoštoval
               diskusijo v strokovni javnosti. V sredo imamo strateški svet pri Vladi o tem
               vprašanju in želimo proučiti možnosti, ki jih imamo. Ti sta dve: ali ostanemo pri
               zdajšnjih dveh stebrih ali gremo v enega. In za vse je treba imeti nekatere ključne
               argumente za eno ali drugo odločitev. Drži? Drži! Torej gremo tako, kot sem bil
               obljubil, in prosim, da kdaj rečete tudi, da se obljubljenega držim. Ne vedno, ker,
               kot rečeno, nihče ni popoln, ampak tukaj je najprej strokovna diskusija, je javna
               razprava, gremo na strateški svet, bomo prišli morda tudi pred, če bo, in vidim, da
               je to neko pomembno vprašanje, tudi sam mu posvečam veliko pozornosti, Evropa mu
               posveča veliko pozornosti. Gre za energetsko suverenost, za celo vrsto vprašanj, ki
               so s tem povezana. In mislim, da nam gre pri nekaterih stvareh relativno dobro, ampak
               ne bi bral odgovora, ki mi ga je ministrstvo pripravilo glede dosežkov na področju
               energetske politike.</p>
               <p>Ključno vprašanje je, ali bomo imeli v prihodnje, to, kar vas zanima, dva stebra ali
               en steber. Nič še ni odločeno, gremo po poteh, kot sem jih bil opisal, strokovna
               javnost, laična javnost, zainteresirana javnost. In znova krog nazaj na strokovno in
               politično raven ter bo predlog odločitve, ki jo bomo morda prediskutirali pred
               sprejetjem na Vladi tudi tukaj v Državnem zboru. Ne bo prvič v tem mandatu, da bomo
               to storili. Tako mirno, ta odločitev je pomembna, se zavedam tega, zato je treba
               stehtati argumente, že v sredo je strateški svet in potem naprej druge pristojne
               institucije.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Želite dopolnitev odgovora? Prosim, gospod Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Najprej tistim, ki so se vmešali v to vprašanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Dopolnitev odgovora, samo to je možno, vse ostale stvari opravim jaz, pazite, da ne
               bom tudi pri vas.</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Tistim, ki stopijo na rep, se oglasijo, to so bile besede ministra<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Bogovič, želite dopolnitev odgovora?</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Želim dopolnitev vprašanja.</p>
               <p>Prvič. Lansko leto smo govorili tu na seji, najprej v poslanskem vprašanju in marca
               na seji. In govorimo o zelo resnem vprašanju. Prepričan sem, da je drugi steber v
               slovenskem prostoru pokazal, da se je dejansko pripeljala neka osvežitev na zatohel
               energetski prostor, v katerem je bilo veliko inovativnega pristopa tudi v družbi, ki
               je v državni lasti. In veliko pomeni to za konkurenčnost slovenskega gospodarstva, za
               konkurenčnost gospodinjstev, konec koncev eno četrtino elektrike plača javni sektor
               in tudi v kontekstu varčevanja v javnem sektorju smo s tem nekaj pridobili. Naslednji
               zelo pomemben korak. Ne bi se kar tako oglasil, ampak jasna je bila namera,
               ministrica je tukaj, je prejšnji teden izjavila, da prejšnji teden ali najkasneje ta
               teden bo to na Vladi. Zato smo se želeli oglasiti tisti, ki mislimo, da smo na nek
               način v prostoru, ki je skozi dve stoletji najprej črpal premog, sredi druge svetovne
               vojne se je zgradila termoelektrarna, v sedemdesetih letih se umesti jedrski objekt,
               v devetdesetih letih hidroelektrarna, v zadnjih mesecih smo umestili odlagališče.</p>
               <p>Strokovna javnost je dokazala, da smo sposobni upravljati in tudi voditi te objekte
               in sedaj pride preko noči takšen klic po enkratni ad hoc odločitvi. Prepričan sem, da
               je to pot v napačno smer. Želimo aktivno sodelovati in podcenjujoče in ponižujoče
               besede ter žalitev so tisti, ki pravijo, da gre to za počiščenje z nekimi lokalnimi
               lobiji. Lokalni lobi v tem primeru je 70 tisoč prebivalcev, ki so odločali, da je
               sposobno sprejemati objekte, da je sposobno tudi upravljati te objekte in takšne
               besede vladnega predstavnika smo v našem prostoru sprejeli kot veliko žalitev in
               mislim, da to ni prav<gap n="..."/> <stage xml:id="Redna-21-2010-10-18.stage13">/ izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Če želite odgovoriti, sicer ni bil predlog, ampak prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>V isti uri v isti dvorani govorimo o lobijih kot o nekem sestavnem delu demokratične
               družbe in smo jih dolžni respektirati, paziti pa, da si ne prevzamejo moči, ki jim ne
               gre. Po drugi strani pa se kar povprek kritizira, češ, da ti počnejo natančno to, da
               vodijo državo namesto ministrov in Vlade. Hočem reči, da v isti uri slišimo dva zelo
               različna pristopa glede tega, na kakšen način naj v demokratični družbi zagotavljamo
               na eni strani možnost, da vsakdo pove, kar meni, in na drugi strani uveljavi
               odgovornost tisti, ki na koncu sprejme odločitev. Jaz sem vam povedal, gospod
               poslanec, kako nameravam ravnati. Naj vas to, da je na seji Vlade, ne vznemiri, mi
               imamo pomembne odločitve na seji Vlade, recimo tudi strategijo NLB, ki je morda na
               seji Vlade dvakrat, trikrat, tudi potem preložimo odločitve, če menimo, da niso
               dozoreli argumenti za eno ali drugo odločitev, če seveda niso neizogibne.</p>
               <p>Tako vam še enkrat rečem, o tej stvari tečejo diskusije. In kot razumem, bova z
               ministrico v sredo, ko bo recimo strateški svet o tem diskutiral, ki je sestavljen
               zares pluralno, potem bomo videli, ali je potrebna še kakšna predparlamentarna ali
               druga oblika politične ali strokovne razprave, da bomo lahko stehtali argumente. Naj
               vam še enkrat povem, morda je to odgovor še na kakšno drugo vprašanje, ki je bilo
               danes v tem Državnem zboru. Jaz kot predsednik Vlade nisem ujetnik nobenega lobija,
               ne zastopam nobenega omrežja, sem predsednik ene od parlamentarnih strank, to je tudi
               normalno v parlamentarni demokraciji, toda to ne pomeni, da stranka vodi Vlado. Vodim
               jo jaz in sem jaz odgovoren za njeno delo, dobro in slabo. In tudi druge stranke, ki
               so koalicijske stranke, kot je običajno v parlamentarnih demokracijah, imajo svoje
               politike. Toda to ne pomeni, da katerakoli od njih bolj ali manj vpliva na odločitve
               Vlade mimo pristojnosti mojih kolegic in kolegov. Ne pravim, da pri tem kakšenkrat ni
               morda vse tako, kot bi si želeli, absolutno je tukaj še marsikaj treba narediti.
               Ampak prosim, naj v tej Sloveniji ne prevlada neko napačno stališče, da tukaj v teh
               dveh vrstah sedi skupina ljudi, ki jim je edini interes, da upraviči pričakovanja ali
               pa izpolni kakšne naloge skupine ljudi, ali lobijev, ali posameznikov in da skrbi za
               premožne. To ni res. Imamo druge ambicije in druge skrbi in se tem posvečamo, tudi ko
               gre za ta vprašanja. Poskušali bomo najti nek odgovor, ki bo dober za slovensko
               gospodarstvo, ne za ta ali oni lobi. To je moj odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate proceduralni predlog, gospod Bogovič?</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>V skladu s poslovnikom mislim, da je treba opraviti razpravo v Državnem zboru.
               Lansko leto je bila na tem mestu obljubljena, letos do poletja naj bi se že opravila
               in bi naj bil nacionalni energetski program sprejet. jeseni naj bi ga sprejela Vlada,
               do poletja Državni zbor. Nič od tega se ni storilo. Glede na to, da so bile številne
               odločitve napovedane, da se bodo uresničile v letošnjem letu, ker ni na vidiku
               nobenega od teh dokumentov, mislim, da je nujno treba opraviti to razpravo. To
               razpravo je treba opraviti tudi v tej luči, kajti Slovenija je od lanskega februarja
               do danes tudi na področju posameznih investicij prišla v zelo čudne vode. Danes
               beremo besede direktorja Direktorata za energetiko, da največja investicija, ki se
               danes izvaja v Sloveniji, je klasičen primer, ki se nikoli več ne sme ponoviti. In
               zato mislim, da je prav, da Državni zbor spregovori o tako nacionalno pomembnem
               projektu, kot je energetika. , kajti bojim se, da se bo ob ponavljanju takšnih zgodb
               zgodilo to, da bomo v nekem trenutku naše najbolj vitalne energetske projekte
               zastavili, ker se bojim, da Državni zbor in država Slovenija ne bo dovolj velik
               garant za posamezne projekte. In v nekem trenutku je po mojem velika bojazen, da bomo
               počasi začeli razmišljati tudi o prodaji slovenske energetike.</p>
               <p>Govorim o tem, spoštovani predsednik, da je treba dati poroštvo za določene objekte
               v tem prostoru. In glede na diskusijo, ki se je odvila v splošni javnosti v
               Sloveniji, glede na stanje Republike Slovenije, ki je v teh dveh letih pol več
               dolžna, kot je bila v preteklosti, glede na to, da so v Evropi na pohodu brezogljične
               tehnologije, da pa mi iščemo poroštva za nek drug objekt, se bojim, da se nam bo na
               koncu zgodilo, da boste, bom zelo direkten, zastavili od hidroelektrarn pa do
               nuklearke vse zato, da se bo lahko ta investicija izpeljala, ki jo je danes, če
               preberete v Mladini, direktor direktorata gospod Janez Kopač ocenil za eno največjih
               neumnosti, ki se je zgodila. Tega ne trdim sam. Žalosten sem, da se od lanskega
               januarja, ko sem tu zelo odgovorno podal to opozorilo, ni zgodilo nič drugega, kot da
               je bilo lansko leto na tej investiciji za 25 milijonov že sprejetih obveznosti. Bojim
               se, da smo sedaj že na 200 do 300 milijonih, kolikor bi bila potencialna škoda, Vlada
               pa se do tega projekta še ni opredelila. Ni to osnovni problem. Celotna energetika je
               problem, zato želim, da Državni zbor v skladu s proceduro Državnega zbora o tem
               spregovori na naslednji seji.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Franca Bogoviča, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil jutri, v torek, 19. oktobra 2010, v okviru glasovanj.</p>
               <p>Poslansko vprašanje predsedniku Vlade bo predstavil mag. Borut Sajovic iz Liberalne
               demokracije Slovenije.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala za besedo, spoštovani gospod predsednik. Prijazen pozdrav predsedniku Vlade in
               vsem ministricam in ministrom!</p>
               <p>V uvodu najprej pohvala s strani Poslanskega kluba Liberalne demokracije Slovenije
               za res odlično udeležbo, s tem vsi skupaj dokazujete, da inštrument poslanskih
               vprašanj in pobud jemljete še kako resno.</p>
               <p>Moje vprašanje, gospod premier, se nanaša na probleme, ki so povezani z vrednotenjem
               nepremičnin. V tem sistemu je prišlo kar do nekaj nejasnosti in težav. Za marsikatero
               od teh vprašanj smo krivi državljani in državljanke sami. Že desetletja in leta nismo
               bili ažurni. Za rešitev teh problemovje bil določen tudi inštrukcijski rok 25.
               november, kot stimulacija ali pa hitrejša pot do cilja pa so bile predpisane denarne
               kazni za fizične in pravne osebe, ki časom primerno niti niso tako majhne. Veseli
               smo, da se je v času, ko je to vprašanje nastajalo, Vlada hitro odzvala in ta rok že
               podaljšala.</p>
               <p>Zanima nas pa:</p>
               <p>Ali ocenjujete, da je poleg napak, ki jih zagrešimo državljanke, državljani, prišlo
               tudi do sistemske napake?</p>
               <p>Ali so sistemske napake identificirane?</p>
               <p>Ali so mogoče že kakšni ukrepi, kako bi skupaj z Geodetsko upravo Republike
               Slovenije te napake lahko odpravili in stanje na področju vrednotenja nepremičnin
               pripeljali na tisto raven, ki jo imajo nam primerljive sosednje evropske države?</p>
               <p>Ključni del, še enkrat:</p>
               <p>Ali je Vlada te sistemske napake odkrila?</p>
               <p>Ali so mogoče že predvideni, kljub temu da je zgodaj, kakšni ukrepi, da se te napake
               odpravijo?</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade Borut Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Hvala lepa.</p>
               <p>Kot rečeno, se sem in tja sliši tudi kakšna beseda spodbude. Jaz ne rečem, da je
               Vlada vredna vedno ali pretežno, ampak sem in tja tudi in tudi opozicija in eden
               drugega moramo tudi spodbujati in ne samo kritizirati. Smo v časih, ko opravljamo vsi
               skupaj težko in odgovorno nalogo in kakšenkrat brez spodbude tudi ne gre. Zato bi se
               vam rad gospod Sajovic za to tudi zahvalil. Vlada jemlje resno to parlamentarno
               razpravo in je prav tako.</p>
               <p>Kar se tiče vašega vprašanja. Poskusno vrednotenje nepremičnin je povzročilo med
               lastniki upravičeno nezadovoljstvo. In tudi pri Vladi. Zato sem na prejšnji seji v
               četrtek zahteval od ministra, da za to sejo Vlade pripravi poročilo in da tudi
               predlaga ukrepe za odpravo razlogov, ki so pri nas vseh povzročili veliko
               nezadovoljstva.</p>
               <p>Tukaj sem danes dobil tiste ukrepe, ki jih Geodetska uprava Republike Slovenije že
               pripravlja, in bi rad šel skupaj z vami skozi te ukrepe. Najprej gre za olajšanje
               načina sporočanja pripomb in sprememb, gre za poenostavitev postopka sporočanja,
               možnost preko telefona z uvedbo dodatnih telefonskih linij, okrepitev števila
               uslužbencev na izpostavah Geodetske uprave in podobnih ukrepov.</p>
               <p>Geodetska uprava bo, če bo pripomb na vrednost nepremičnin veliko, rok za
               posredovanje podaljšala tudi po 25. novembru. Če bo torej veliko število pripomb, in
               izgleda, da tako bo, bomo podaljšali rok za posredovanje pripomb. Pripravlja se nabor
               potrebnih sistemskih ukrepov, kot rečeno, jih bo minister predlagal v presojo
               ministrskemu zboru v četrtek. Pripravlja se nabor potrebnih sistemskih ukrepov, s
               katerim bodo dolgoročno zagotovljene kakovostne nepremičninske evidence. Velja
               posebej poudariti, da se vsak lastnik sam odloči, ali bo na podlagi prejetega
               obvestila podal pripombe ali jih ne bo, in da zaenkrat predvidenega roka 25. 11. 2000
               ne bomo spremenili, razen, če se ne bo izkazalo to za potrebno. Na to, ali bo storil
               to ali ne, ni vezana nikakršna kazen. Napačne podatke bo Geodetska uprava popravila
               po uradni dolžnosti. Seveda pa je v pomoč, če lastniki na te napake opozorijo. Torej,
               lastniki niso dolžni opozarjati na napake. Te napake mora sama ugotoviti Geodetska
               uprava. V pomoč Geodetski upravi bo, če bodo lastniki na to opozorili, vendar niso
               dolžni. To je, mislim, za ljudi pomembno obvestilo, da ne bo nesporazumov, da bi zdaj
               nastala neka panika med ljudmi, da morajo – če ne bodo, da bo nastala za njih
               nepopravljiva škoda –, urgirati pri Geodetski upravi. Ne, Geodetska uprava je po
               uradni dolžnosti dolžna sprejeti odločitve, ki bodo primerne.</p>
               <p>Glede na to, da lastniki posredujejo največ sprememb na podatke o lastništvu in o
               nepremičninah, leto izgradnje stavbe, uporabna površina in podobno, velja opozorilo,
               da bo vse te spremembe mogoče posredovati tudi kasneje. Za sporočanje teh sprememb
               ustrezna zakonodaja roka ne določa. Pomembno je, da bodo lastniki podatke o svojih
               nepremičninah uredili do vzpostavitve sistema množičnega vrednotenja in uporabe
               podatkov v davčne namene do datuma, ki ga bo določil zakon o davku na nepremičnine,
               ki pa je trenutno šele v pripravi. Preden pa bodo podatki registra nepremičnin
               uporabljeni za obdavčitev, bo Geodetska uprava za vse nepremičnine, za katere še
               vedno ne bo izračunana vrednost, z vprašalnikom pozvala lastnike, da v tridesetih
               dneh posredujejo manjkajoče podatke. Šele v primeru, da lastniki nepremičnin v roku
               tridesetih dni po prejemu tega vprašalnika ne bodo posredovali podatkov, bo podana
               osnova za globo, o kateri sprašujete tudi v vašem vprašanju.</p>
               <p>Pravim, Geodetska uprava bo tudi na navodilo, ki ga bo dobila s strani ministrstva
               oziroma Vlade, v nadaljevanju postopala tako, da lastnikom ni treba skrbeti, zdaj pa
               je bilo zaradi nekaterih odločitev uprave to nezadovoljstvo upravičeno, ne bo
               treba<gap n="..."/> <stage xml:id="Redna-21-2010-10-18.stage14">/ izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, mag. Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik Vlade za takojšnje ukrepanje. Skupaj z resornim
               ministrom sta storila in povedala tisto, kar je bilo storiti in povedati treba. Zdaj
               vsi vemo, da bodo pravilni, točni dejanski izračuni podlaga za odmero davka, ki naj
               bi nadomestil davek, tako imenovani nadomestilo za uporabo stavnega zemljišča.</p>
               <p>Drugi del mojega vprašanja pa se nanaša na tisto, kar smo v stranki Liberalne
               demokracije Slovenije že pred dvema letoma zapisali tudi v program:</p>
               <p>Ali delite naše mnenje in naša prizadevanja v okviru koalicijskih usklajevanj ob tem
               zakonu, da se prva osnovna nepremičnina, ki jo uporabljamo za bivanje, hiša ali
               stanovanje, ne obdavči bolj, kot je bila obdavčena do sedaj, vsaka naslednja, druga,
               tretja ali četrta pa se seveda progresivno bolj obdavčijo? Z drugimi besedami:</p>
               <p>Ali načrtujemo davčno politiko tako, da bodo tisti, ki so premožnejši, v skupno
               vrečo plačevali več? Hvala lepa.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Ja, to je moje načelo in načelo Vlade.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno, gospod Pukšič. Ampak proceduralni predlog, če podaste.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, predsednik Vlade in ministri!</p>
               <p>Sprašujem vas, spoštovani gospod predsednik Državnega zbora, zakaj je na vrstnem
               redu postavljanja poslanskih vprašanj na 32. mestu napisano, da bo poslanec Franc
               Pukšič postavil ministru brez resorja, odgovornemu za razvoj in evropske zadeve,
               poslansko vprašanje. Dobil pa je ta isti poslanec od dr. Pavla Gantarja pismo, na
               katerem piše, da je minister Mitja Gaspari dr. Pavlu Gantarju, predsedniku Državnega
               zbora, sporočil, da ne želi odgovarjati na postavljeno poslansko vprašanje, ki ga je,
               moja malenkost, poslanec Franc Pukšič postavil Mitju Gaspariju, tako kot je to
               običajno in v skladu s poslovnikom. Slovenska ljudska stranka že drugič postavila
               ministru Mitju Gaspariju poslansko vprašanje in že drugič se je na isti način
               izognil, da bi pred tem Državnim zborom odgovoril na poslansko vprašanje.</p>
               <p>Zato vas, spoštovani gospod predsednik dr. Pavel Gantar sprašujem, ali poslanci
               Slovenske ljudske stranke še imamo pravico, možnost in našo dolžnost postavljati
               vašemu ministru Mitju Gaspariju sploh kakšno vprašanje? Ali pa so gospod minister
               Mitja Gaspari izvzeti iz tega, da jim lahko poslanci Slovenske ljudske stranke
               postavljamo vprašanje, ki pa so seveda izključno vezana na njegov resor. V odloku
               odelovnih področjih za regionalni razvoj in evropske zadeve piše, da minister
               zagotavlja medresorsko usklajevanje strateških dokumentov, na podlagi katerih lahko
               Republika Slovenija prejema sredstva iz evropskega proračuna in vodi dialog z
               Evropsko unijo na tem področju. In v stanju, v kakršnem smo danes, ko je slovensko
               gospodarstvo v situaciji tako rekoč padca konkurenčnosti in ko vemo, da sta poslovno
               okolje in javne finance praktično na najslabšem možnem dnu v zgodovini, mi iz
               opozicije ne smemo postavljati ministru vprašanja.</p>
               <p>Povejte mi, spoštovani gospod predsednik:</p>
               <p>Na kakšen način se smemo lotiti v Slovenski ljudski stranki, da dobimo od ministra
               Gasparija vendarle kdaj kakšen odgovor?</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Pukšič, sami ste dobili enako obvestilo kot jaz glede preusmeritve poslanskega
               vprašanja. Lahko odgovorim samo to, da je mag. Mitja Gaspari ocenil, da za odgovor na
               vprašanje, ki ste ga postavili, ni pristojen, zato nanj ne bo odgovarjal. To
               vprašanje bi morali preusmeriti na ministra, ki je pristojen za regionalni razvoj.
               Ker je to prišlo zadnji trenutek, ste še vedno napisani pod številko 32 in vas v tem
               trenutku obveščam, da vas črtam s številke 32, ker niste preusmerili vprašanja na
               ministra brez resorja. To je vse, kar vam lahko sporočim. Hvala za pohvalo.</p>
               <p>Prehajamo na poslanska vprašanja, postavljena na 20. seji Državnega zbora.</p>
               <p>Ministrica za kulturo Majda Širca bo odgovorila na vprašanje Mirana Györeka v zvezi
               z državno proslavo v čast združitvi Prekmurja s Slovenijo.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Vprašanje, ki ste ga postavili, potrebuje nekaj pojasnil, ker je zmotno
               razmišljanje, da je Ministrstvo za kulturo na kakršenkoli način omejevalo proslave
               ali jih namerava omejevati v bodoče. Zato v kratkem povzetek, kaj se je zgodilo, da
               je Vlada sprejela tak načrt proslav, kot ga imamo sedaj in je primerljiv tudi z
               državami članicami Evropske unije.</p>
               <p>Lansko leto je Koordinacijski odbor za državne proslave pripravil predlog, da se v
               letu 2010 in posledično tudi v prihodnje število državnih proslav, ki smo jih imeli v
               Sloveniji več kot dovolj, celo inflacijo le-teh, zmanjša, in to na način, ki bi bil
               primerljiv z drugimi državami <stage xml:id="Redna-21-2010-10-18.stage15">/ nemir v dvorani/</stage>, ampak očitno to vprašanje kaj dosti
               ne zanima poslank in poslancev, zato predpostavljam, da ga bom na naslednji seji
               dobila ponovno ali pa<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospa ministrica.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p><gap n="..."/> se sedaj umirite, pa bom nadaljevala. Pa ustavite čas.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospa ministrica, samo trenutek. Prosim za mir v dvorani. Vse, ki se pogovarjate,
               prosim, da zapustite dvorano čim prej. Gospod Pukšič, mag. Kamnarjeva, gospod Žerjav,
               gospod predsednik Vlade, gospod Bogovič, prosim za mir v dvorani. Ministrica,
               nadaljujte.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Manjka šolski minister, da bi še mir naredil. Vendar čas se mi je pa nekoliko iztekel
               med tem.</p>
               <p>Ta racionalizacija ni šla v smer varčevanja ali podobnih razmislekov, ampak v način
               iskanja boljših rešitev, ki, kot pravim, bi zreducirale več kot štirikratno kvoto
               proslav, kot smo jih imeli v primerjavi z drugimi državami, na bolj racionalno,
               logično in bolj pomenljivo število proslav, ki so sedaj zreducirane v tri ključne
               sklope: pet državnih praznikov oziroma dela prostih dni, ki se jih z državnimi
               proslavami oziroma s slavnostnimi sejami Državnega zbora slavi vsako leto, se pravi
               slovenski kulturni praznik, ki ostaja, mimogrede, še zmeraj unikum in zanimiva
               pomembnost v našem prostoru oziroma širšem prostoru, dan upora proti okupatorju, dan
               državnosti, dan reformacije in dan samostojnosti in enotnosti. To se te uradne
               državne proslave.</p>
               <p>Potem so proslave, ki lahko kombinirajo oziroma imajo pomemben vpliv tudi v
               povezovanju z regionalnimi in lokalnimi skupnostmi in so pomembne za določeno regijo
               ter se proslavljajo na vsakih pet okroglih let. Na primer: vrnitev Primorske k
               matični domovini, dan Rudolfa Maistra in združitev prekmurskih Slovencev z matičnim
               narodom. In še tretji sklop proslav, to so tiste izjemne, ob izjemnih priložnostih,
               in se dogajajo samo ob velikih okroglih obletnicah.</p>
               <p>Kaj hočem povedati? Da je Vlada v začetku letošnjega leta sprejela program, ki ni
               samo program za letošnje leto, ampak dolgoročnejši, ki pa ne omejuje proslavljanja
               ali na kakršenkoli način beleženja pomembnih zgodovinskih in ostalih dogodkov v
               Sloveniji in jih premešča še v drugačne kontekste, s tem da se v tem smislu tudi ni
               spremenilo to, kar ste v vašem poslanskem vprašanju postavili. Ne drži namreč, da bi
               ministrstvo za kulturo odpovedalo proslavo v Črenšovcih, ki je, mimogrede, bila zelo
               dobro organizirana, in se je na lokalni oziroma širši ravni zgodila z izjemno
               pozornostjo in tudi pomembnim uspehom. Ni je mogla enostavno odpovedati, ker ta
               proslava ni bila uvrščena v koledar, o katerem sem prej govorila, ki ga je sprejela
               Vlada, ko je potrdila ta načrt.</p>
               <p>Naj povem še to, da sama proslavljanja niso nujno vezana zgolj samo na proslave. Te
               proslave, tudi te na pet let, ki bodo potekale v sodelovanju s koordinacijskim
               odborom, lokalnimi regionalnimi skupnostmi, tudi s participacijo delnih sredstev in
               ostale pomoči, imajo pomemben prispevek in niso umaknjene. Sploh ne. V tem smislu je
               tudi izhodišče vašega poslanskega vprašanja temeljilo na napačnih predpostavkah, ki,
               kot sem poskušala zdaj odgovoriti, ne držijo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Györek, želite dopolnitev odgovora?</p>
               <p>Prosim.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik.</p>
               <p>Spoštovana gospa ministrica, očitno ne želite razumeti, kaj sem hotel s poslanskim
               vprašanjem. Dejstvo je, da velika večina Slovenk in Slovencev v Prekmurju in tudi na
               Primorskem meni, da je tak izbris državne proslave v počastitev združitve Slovencev z
               matičnim narodom, ki je stoletja trpel jarem okupatorjev in nadvlade tujega naroda,
               sramotno ignoriranje tako pomembnih dogodkov slovenske zgodovine in, blago rečeno,
               nacionalna sramota. Od tega se poslanci Slovenske nacionalne stranke distanciramo in
               najostreje protestiramo.</p>
               <p>Vsi skupaj se moramo zavedati naše skupne odgovornosti, da dobijo takšni prazniki
               svoje mesto v ljudski zavesti in spominu slovenskega naroda, kajti osnovni namen
               takšnih praznikov je trajno vzdrževanje človekove zavesti o njegovi nacionalni
               pripadnosti, o skupni kulturni identiteti in naši zgodovini. To sem vam hotel
               povedati, zakaj vaša odločitev ni primerna.</p>
               <p>Nesprejemljivo je izgovarjanje na nekakšno racionalizacijo – danes pravite, ne
               zaradi stroškov državnih proslav v tem primeru – še manj pa na neko evropsko
               mednarodno primerljivost. Strinjamo se, da je vsekakor treba posvetiti več pozornosti
               stroškom, njihovi upravičenosti in jih po možnosti skrčiti. In to smo dokazali v
               Črenšovcih, kako se lahko s skoraj nič evrov stroškov naredi dobra proslava. Ampak
               kot vidim in predpostavljam, se s takšno možnostjo v Vladi in na vašem ministrstvu
               niste kaj pretirano ukvarjali, ampak ste se enostavno odločili za neke vrste izbris,
               ne da bi pogledali natančno finančno konstrukcijo.</p>
               <p>In na koncu, upam, da se boste odločili za preklic takšne odločitve na vašem
               ministrstvu. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospa ministrica.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Spoštovani poslanec, niste mogli slišati, ker je bil res nemir tukaj. Zato ponavljam:
               ni bilo izbrisa, in tudi ni Ministrstvo za kulturo tisto, ki bi kaj lahko izbrisalo,
               prepovedalo, zanikalo ali pa uničevalo kulturno identiteto, ki naj bi se potrjevala
               po vaših razmislekih predvsem skozi proslave. Izbrisa ni, ker proslave so, lahko pa
               omogočajo tudi drugačne vrste proslavljanja, drugačen časovni premik z njimi in lahko
               omogočajo tudi bistveno bolj poudarjeno vsebino tega proslavljanja. Je pa Vlada
               potrdila, ne pa Ministrstvo za kulturo, še enkrat, načrt, ki na nek način s tem, ko
               poudari manjše število uradnih državnih proslav, kar še ne pomeni, da izniči ali
               izbriše druge proslave, zato ne površno, površnost v tej družbi je zelo domača, zato
               je prav, da vsaj znotraj posvečenih prostorov, kot je Državni zbor, ni doma. Ne gre
               za izbris. Same proslave ne uničujejo slovenske identitete, kje pa! Je pa res, da po
               naših podatkih oziroma po podatkih, ki so vsem dostopni, večina držav dejansko izbere
               manjše število, največ v povprečju dve, tri proslave na državnem nivoju, kar pa ne
               pomeni, da niso prisotne tudi druge proslave, ki imajo še dodatne možnosti. Tudi niso
               proslave samo v praznikih, niso samo v enem večeru, v eni seji, proslave so lahko
               zabeležene tudi s tedni odprtih vrat, z izdajo posameznih knjig, s šolskimi poudarki,
               učbeniki in tako naprej, ki lahko na drugačen način zaznamujejo neko, za narod
               pomembno, kulturno in zgodovinsko preteklost ali spomin ali tisti segment, ki
               dejansko utrjuje našo identiteto. In tako kot omenjena proslava, ki je bila dobra,
               mimogrede, tudi krčenje je danes pomembno, kljub temu da smo se v prejšnjih mandatih
               soočali s proračunom za proslave, ki se je v bistvu prepolovil, smo še zmeraj lahko
               sofinancirali tiste proslave, ker smo bili bolj racionalni in bolj skrbni do njih, ki
               so se dogajale še po predhodnem načrtu vladnih proslav.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister za promet, dr. Patrick Vlačič bo odgovoril najprej na vprašanje Rada
               Likarja v zvezi s sanacijo avtocestnega odseka Vrhnika–Logatec.</p>
               <p>Prosim, dr. Vlačič.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>V obnovo voziščne konstrukcije na odseku Vrhnika–Logatec, ki je bila zgrajena leta
               1971, je poleg prehitevalnega in voznega pasu ter opornega zidu in podvozov vključen
               tudi pas za počasna vozila, ki je bil do zdaj izdelan iz asfalta. Velike prometne
               obremenitve s tovornimi vozili povzročajo poškodbe vozišča, zato se bo pri sanaciji
               ta pas, ki je namenjen tovornim vozilom, izdelal iz betona, podobno kot se zdaj
               vgrajuje v novogradnjah v Sloveniji, ker so to pasovi, ki so bolj obremenjeni, in se
               je to pokazalo za tehnološko smiselno rešitev. Izvajalec del je že vgradil skoraj
               polovico predvidenega betona. Testna kontrola naročnika in notranja kontrola
               izvajalca sta ugotovila, da beton ne dosega zadostne trdnosti. Ta karakteristika se
               lahko ugotavlja samo v petih do sedmih dneh od vgradnje. Ko so bile naročene dodatne
               preiskave, v katerih se je ugotovilo, da je posledica premajhne trdnosti premalo
               cementa, je moral izvajalec izključno na svoje stroške odstraniti ves neustrezen
               material in ponovno vgraditi takšnega, kot je zahtevan s pogodbo in tudi v
               tehnološkem elaboratu. Upravljavec avtoceste je v konkretnem primeru postopal
               pravilno in je s testno kontrolo ugotovil nepravilnosti. Le-te se niso ugotovile šele
               kakšno leto ali dve ali pa tri za tem. Nastalo škodo bo v celoti pokril izvajalec
               del. Sistema preprečevanja takšnih napak, ki v celoti nikoli niso popolnoma
               izključene, po naši oceni ni treba spreminjati, ker sam sistem tudi dokazuje, da jih
               je moč odkriti. Pomembno je, da sta notranja in zunanja kontrola ugotovili te napake.
               V takšnih primerih kot tudi v tem je bistveno, da izvajalec na svoje stroške odstrani
               torej nastali vgrajeni beton in ga potem zamenja z novim.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Gospod Likar, prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod predsednik. Spoštovani ministri, kolegice in kolegi!</p>
               <p>Zahvaljujem se za vaš odgovor, gospod minister, vendar z njim nisem v celoti
               zadovoljen, kajti danes premoremo vrsto tehničnih rešitev, ki omogočajo elektronsko
               merjenje in do takšnih nepravilnosti po mojem ne bi moglo pa tudi ne bi smelo
               prihajati, razen, če je po sredi kakšna velika malomarnost, za katero pa mora stati
               zadaj tudi ime in morajo obstajati ustrezne sankcije.</p>
               <p>V odgovoru ste navedli, da bo stroške oziroma te posledice tega nosil izključno
               izvajalec del, to je SCT, če se ne motim. Očitno pa je tudi v tem primeru, pa tudi,
               jaz mislim, v mnogo drugih primerih šlo za pomanjkanje nadzora nad izvajanjem
               gradbenih del na avtocestnih odsekih. Tudi prometni inšpektorat je v obdobju obnove
               tega avtocestnega odseka od leta 2006 do danes, se pravi odsek Vrhnika–Logatec, vodil
               vrsto postopkov, vendar ugotovljene pomanjkljivosti niso zadostovale za uvedbo
               kakšnih kazenskih sankcij zoper izvajalca del. Naložena jim je bila zgolj odprava
               ugotovljenih posledic.</p>
               <p>Zato vas še enkrat, gospod minister, sprašujem:</p>
               <p>Kako namerava vaše ministrstvo v prihodnje doseči racionalnejšo porabo sredstev iz
               nacionalnega programa za izgradnjo in vzdrževanje slovenskih avtocest in doseči
               učinkovitejši nadzor nad izvajanjem del, da ne bi zoper prihajalo do podobnih
               primerov ter posledic<gap n="..."/> ? <stage xml:id="Redna-21-2010-10-18.stage16">/ izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Pravzaprav sem vesel vašega vprašanja iz enega preprostega razloga, ker obnove so
               ena izmed dejavnosti na avtocestah, ki izjemno obremenjujejo promet. In verjetno ste,
               ker vidim, da se zavzemate za to in ste se tudi zelo poglobili, videli, da se recimo
               na tem odseku dela ponoči, kar do zdaj v Sloveniji ni bila praksa. Marsikje smo imeli
               tudi težave s tem, ko smo poskušali iti v nočne obnove, ker so v bližini kakšna
               naselja in so potem pritožbe krajanov zaradi prevelike osvetlitve. Kar vam hočem
               povedati, je, odkar sem na ministrstvu, se srečujem s problemom obnov, kot so se tudi
               prejšnji ministri, in nenehno spreminjamo in optimiramo sistem. Tako kot je zdaj
               nočno delo, ki ga prej ni bilo, bomo šli korak za korakom počasi v sistem, ki bo
               optimalen.</p>
               <p>Ena od zadev, ki jih želim jaz slej ko prej uvesti, je tudi nek supernadzor vsega
               tega, kar se dogaja. Dejstvo je, da je naše gradbeništvo relativno majhno in, po
               domače povedano, vsi vse poznajo. Tako že nekaj časa razmišljam, kako bi pravzaprav
               uvedli sistem, ki bi meni kot ministru omogočil en res takšen nadzor, ki bo absolutno
               objektiven in bo optimalen. Zavedam se težav, ki jih prinašajo obnove za nas
               uporabnike avtocest in tudi za davkoplačevalce. Saj verjetno ste tudi videli, da smo
               sredstva za obnove iz lanskega leta na letošnje bistveno zmanjšali. Že s tem
               pravzaprav zahtevamo izjemno natančen pregled, kje je sploh smiselno delati obnove.
               Da se ne bi dogajalo, da bi se delale obnove tam, kjer to ni potrebno. In gre korak
               za korakom, pri obnovah, ki so bile v preteklosti slabo zastavljene, odpravljamo
               pomanjkljivosti in za naslednje leto lahko pričakujete še nekatere novosti. Tako kot
               je bilo letos to nočno delo in podobno. Je pa seveda to ena zadeva, ki jo srečujemo
               povsod v Evropi na avtocestah, povsod, kjer imajo avtoceste, in povzročajo velike
               zastoje. Zato je treba predvsem narediti obnove takšne, da bodo uporabnikom čim bolj
               prijazne in da ne bo prihajalo do porabe davkoplačevalskega denarja.</p>
               <p>Veseli me, da se je tukaj ugotovilo že ob izdelavi, da je prišlo do napake. To, na
               kar ste me opozorili, bom še posebej povprašal, v zvezi s temi električnimi
               meritvami. Jaz nisem tehnolog, pa tega ne poznam ali je možno ta skening delati že
               med samo vgradnjo. Tako da se bom tudi to pozanimal, vsako tako mnenje mi je seveda
               dobrodošlo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister bo odgovoril tudi na vprašanje Franca Jurše glede nadzora nad izvajanjem
               pravilnika o omejitvah uporabe državnih cest, katerih trajanje je daljše od enega
               leta.</p>
               <p>Prosim, minister dr. Patrick Vlačič.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Kar se tiče državnih cest, gospod Jurša navaja, poslanec, se opravičujem, navaja, da
               pravilnik o omejitvah uporabe državnih cest, katerih trajanje je daljše od enega
               leta, prepoveduje vožnjo posameznim vrstam vozil zaradi zavarovanja državne ceste iz
               razlogov, ki se nanašajo na zavarovanje ceste in prometa in njih, in sicer zaradi
               neustreznih tehničnih elementov ceste, nosilnosti in voziščne konstrukcije in
               premostitvenih objektov.</p>
               <p>V drugi točki 6. člena so določeni odseki državnih cest, na katerih se zaradi
               neustrezne nosilnosti voziščne konstrukcije prepove promet za vozila z osno
               obremenitvijo, ki je večja od 8 ton. Na tem seznamu je tudi ta odsek. Odločitev o
               uvedbi omejitev prometa, z ozirom na ohranitev celotnega cestnega telesa, je
               ekonomska odločitev iz naslova gospodarjenja s cestami. Te omejitve se smiselno
               uvajajo na delih cestnega omrežja, kjer s tehničnega vidika v bližnji prihodnosti
               lahko pričakujemo pospešeno propadanje cestnega telesa, in sicer na delih, kjer se na
               nosilnosti voziščnih konstrukcij odraža učinek utrujenja, stanje vozne površine pa je
               mejno ali slabše. V primerih, ko je prepoved oziroma omejitev uporabe določene
               državne ceste ali njenega dela potrebna za obdobje, ki presega eno leto, se takšna
               prepoved oziroma omejitev določa v skladu s prej omenjenim pravilnikom. 9. člen
               določa, da mora direkcija, kadar ugotovi, da so podani razlogi za omejitev uporabe
               državne ceste, ki jih ni mogoče odpraviti v roku enega leta, podati ministru
               utemeljen predlog za omejitev uporabe. Ravno tako velja za odpravo omejitve. Na
               omenjeni cesti Ljutomer–Pavlovci je uvedena omejitev oziroma prepovedan promet
               tovornih vozil z osno obremenitvijo, ki je večja od 8 ton. Na odseku je obojestransko
               vzpostavljena ustrezna signalizacija, ki opozarja na omenjeno odredbo. Skladno s
               pravilnikom je prometna ureditev na odseku državne ceste označena s predpisano
               signalizacijo in s tem so tudi vzpostavljeni pogoji za ugotavljanje kršitev, nadzor
               nad prekoračenjem največjih dovoljenih obremenitev, ki so določene s prometnim
               znakom, in kršitev pravil o varnosti cestnega prometa. Nadzor nad izvrševanjem izvaja
               policija, ki je hkrati tudi prekrškovni organ.</p>
               <p>Na koncu bi želel poudariti, da se v okviru novosti novega zakona o cestah predlaga
               podelitev pooblastila za izvajanje nadzora nad preseganjem največjih dovoljenih osnih
               obremenitev tudi občinskim redarstvom, ki naj bi izvajala nadzor na občinskih cestah
               in državnih cestah v naseljih. S tem ukrepom bomo zagotovili večji nadzor in večjo
               učinkovitost spoštovanja pravnih pravil.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister bo odgovoril tudi na vprašanje Milana Čadeža v zvezi z vzdrževanjem cest.</p>
               <p>Prosim, gospod minister dr. Patrick Vlačič.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>Torej to je splošno vprašanje samo o vzdrževanju cest, če prav razumem?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>To je vprašanje, ki je bilo postavljeno v zvezi z vzdrževanjem cest, tako imam
               napisano, na zadnji seji, če se ne motim.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Takrat, ko sem jaz manjkal.</p>
               <p>Torej Direkcija Republike Slovenije za ceste je obvestila Direktorat za ceste. Glede
               enega konkretnega primera sem imel namig, da naj bi se o njem govorilo, zato imam
               bolj konkretno. Drugače vam na splošno lahko povem za vzdrževanje cest.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kar odgovorite tako, kot mislite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Na splošno glede vzdrževanja državnih cest. Želje so take, denarja je pa toliko. To
               je največji problem. Imamo 6 tisoč kilometrov državnih cest, od tega jih je 3 tisoč v
               relativno slabšem stanju. Proračunska sredstva so takšna, kot so. Če še bolj na
               splošno povem, samo državne ceste so en del tistih infrastrukturnih sredstev, ki jih
               imamo za investicije, za investicijsko vzdrževanje. Potem je tu gradnja železniške
               infrastrukture, gradnja do sedaj tudi avtocest in podobno. Želje so v Sloveniji zelo
               velike in jih je tako, če čez palec rečem, za 15 milijard evrov. Denarja pa imamo na
               ministrstvu na voljo med 300, 400 milijonov na leto. In teh dveh stvari enostavno ne
               morem dati skupaj. Kar počnem za to, da bi lahko nekako prišli do sredstev, da bi
               našli sredstva, da bi hitreje obnovili državne ceste, je to, da se trudimo, da bi z
               javno-zasebnim partnerstvom pripeljali neke partnerje, ki bi omogočili financiranje
               takšnih odsekov, da bi prej obnovili vse te državne ceste. Ampak javno-zasebno
               partnerstvo je zelo fino delati na avtocestah, kjer pobiraš cestnino. Na državnih
               cestah je to skorajda nemogoče. Zato poskušamo najti načine, kako bi pripeljali neke
               zasebne partnerje tudi na državne ceste, da bi teh 3 tisoč kilometrov državnih cest
               obnovili prej, kot bi prišli na vrsto z državnim proračunom. Z ministrom za finance
               imava medresorsko delovno skupino, ki jo midva vodiva, ki ne najde odgovora na ta
               vprašanja. Ni enostavno. Ampak mislim, da neke luči na koncu tunela se tukaj kažejo.
               Je pa v osnovi problem v tem, da je denarja toliko, kot ga je. In tega, ki je, moramo
               razporediti na 3 tisoč kilometrov državnih cest, ki jih je treba obnoviti. Je pa
               smiselno to narediti prej, ker je kasnejši vložek toliko višji vložek. Če pustimo, da
               ceste popolnoma propadejo, potem je težje izvajati rekonstrukcijo vzdrževanja, kot če
               to naredimo v obdobju, ko je to bolj smiselno. Prej, ko bomo to naredili, manjši bo
               vložek za državo, tudi če se bomo zaradi tega nekoliko zadolžili.</p>
               <p>To je relativno enostaven odgovor na to, kar bi si tudi jaz želel, da bi imel toliko
               sredstev, kot jih potrebujem za obnovo državnih cest.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Čadež.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Hvala za odgovor, gospod minister.</p>
               <p>Očitno si mojega vprašanja niste natančno ogledali oziroma prebrali. Vprašanje je
               bilo o vzdrževanju, ampak tudi konkreten primer na cesti Škofja Loka–Žiri. Razumem,
               da je težava z vzdrževanjem cest v Sloveniji, vendar smo poslanci, pokrivamo vsa
               področja, tu smo tudi zaradi tega, da opozarjamo na te kritične probleme.</p>
               <p>Vemo, da imamo slabih 60 % cest v Sloveniji, ki imajo visoko oziroma srednje visoko
               stopnjo tveganja, kar je ocenila neodvisna evropska komisija. Prav na teh cestah se
               zgodi največ prometnih nesreč, ki se končajo s težkimi posledicami oziroma tudi s
               smrtjo. Prav tukaj vas opozarjam na kilometer 7,5 Škofja Loka–Žiri. In prav na tem
               kilometru, kar sem vas opomnil že spomladi na aprilski seji, se je septembra zgodila
               ponovno tretja smrtna nezgoda. Tudi vi imate koncesionarje, cestne oglednike, ki si
               ogledujejo določene ceste. Želim, da se ta odsek natančno ogleda, ker je nevaren, ker
               ne želimo, da se v tem lokalnem okolju in tudi v celi Sloveniji dogajajo taki
               primeri, glede na to, da ne to že opozarjamo. Želim tudi povedati, da je v zadnjih
               dveh letih prišlo do napredka na tej cesti, ki je sicer že v slabem stanju, želim pa,
               da se vzdrževanjeoziroma ta nujna dela intenzivno nadaljujejo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala.</p>
               <p>Tudi sam sem se vozil zadnjič po vaših krajih in si ogledoval te ceste. Zaradi
               rebalansa proračuna so bila sredstva še dodatno zmanjšana za državne ceste in tako
               smo morali ukrep krpanja vozišč omejiti na resnično najnujnejša popravila, za krpanje
               vozišč, kjer zaradi prometnih obremenitev in zmrzlinskih poškodb prihaja do
               razpadanja vozne površine. Območje, o katerem govorite, je klimatsko izjemno
               obremenjeno in zaradi tega še toliko bolj izpostavljeno vplivom na cestišče.</p>
               <p>Prioriteta popravil je bila prilagojena danim razmeram, zato neravnina na cesti
               R-1/210, odsek Škofja Loka–Gorenja vas, kjer se je, žal, zgodila prometna nesreča s
               smrtnim izidom, za katero po naših podatkih sicer ni bil vzrok neravnina, ni bila
               izravnana. Popravilo vozišča na omenjeni stacionaži bo Direkcija za ceste ponovno
               uvrstila v plan krpanja za naslednje leto in bomo to neravnino odpravili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate proceduralni predlog?</p>
               <p>Postopkovni predlog, gospod Čadež.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Želim, gospod minister, da se resnično ta del natančno ogleda, ker ne želimo, da se
               ponovijo take stvari. In bi želel tudi od vas ne samo naslednje leto tak odgovor,
               tako vprašanje sem imel tudi na spomladanski seji, želim konkreten datum oziroma
               časovnico, kdaj bo prišlo do tega postopka.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Institucija postopkovnega predloga je bila, kolega Čadež, zlorabljena, ker pa gre za
               cesto v Poljanski dolini, recimo, da bomo <q>"to šteli malo manj"</q>. Toliko za
               informacijo. Hvala lepa.</p>
               <p>Poslansko vprašanje ministru bo postavil Janez Ribič v zvezi z ureditvijo
               nezavarovanih železniških prehodov.</p>
               <p>Prosim.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala lepa, predsednik.</p>
               <p>Trenutno je na slovenski železniški infrastrukturi 916 nivojskih prehodov, od tega
               jih je 577 zavarovanih samo z Andrejevim križem. V letih 2009 in 2010 je bilo na
               področju nivojskih prehodov izvedeno naslednje. Najprej nam povem, da različne ukrepe
               izvajamo zato, da preprečujemo nivojske prehode, ki so zavarovani samo z Andrejevim
               križem, zato boste videli, da je ta nabor različen. Eden izmed njih je ukinjanje, teh
               je bilo 19. Avtomatske naprave, zavarovanje z njimi, teh je bilo 9. Obnovljen je bil
               en nivojski prehod z ureditvijo zavarovanja za pešce in obnovljena avtomatika na enem
               nivojskem prehodu. Z drugimi besedami povedano, od 577 smo jih v dveh letih približno
               30 uredili, kar je relativno po moji oceni majhna dinamika. Majhna dinamika zato, ker
               je to zelo, zelo drago, in bom potem tudi povedal na koncu, ko vam bom dal kompletno
               sliko, ker se praktično redno s tem ukvarjamo.</p>
               <p>Kar se tiče aktivnosti, ki tečejo, so naslednje. V izdelavi je projektna
               dokumentacija za pridobitev gradbenega dovoljenja za rekonstrukcijo in
               elektrifikacijo proge Pragersko–Ormož–Hodoš, s katero se bo uredilo kar 100 prehodov
               naenkrat, se pravi na celotni trasi. Proga Pragersko–Ormož bo imela 11 izvennivojskih
               križanj, 14 jih bo zavarovanih z zapornicami, ukinjenih bo 18. Ormož–Murska
               Sobota–Hodoš, 13 izvennivojskih, 25 zavarovanih, ukinili jih bomo 36. Začetek
               gradbenih aktivnosti se postavlja v leto 2013.</p>
               <p>Kar se tiče Divače–Koper, z gradnjo nadvozov, povezovalnih cest, izvedbo avtomatskih
               zavarovanj in ukinitvami se bodo uredili vsi nivojski prehodi na progi Divača–Koper
               in na odseku Divača–Prešnica, kjer jih je 8 zavarovanih z Andrejevim križem. Po
               terminskem načrtu se bodo aktivnosti, povezane s prihodi, začele v letu 2011, končale
               v letu 2013.</p>
               <p>Poleg navedenega poteka še izdelava DPN-jev za sedem posameznih izvennivojskih
               križanj, s čimer se bo omogočila ukinitev nivojskih prehodov in povečala varnost na
               železnici tudi na progi Ljubljana–Sežana, to je Rakek, Ljubljana–Jesenice, prehod
               Lesce pri Murki in Selo–Žirovnica, proga Ljubljana–Dobova, prehodi Spodnje Laže,
               Brežice, uvoz Dobova, izvoz, proga Zidani Most–Maribor, prehod Bohova. Poudariti
               moram, da je število ukinjenih ali zavarovanih nivojskih prehodov v veliki odvisnosti
               od zagotovljenih proračunskih sredstev in v tej povezavi ima ministrstvo za cilj, da
               v nacionalni program vključi financiranje zavarovanj, tako na glavnih kot tudi na
               regionalnih progah. Natančnejši načrt lahko poleg tega, ki je bil zdaj že nekako
               predstavljen, zahtevate oziroma pričakujete v nacionalnem programu.</p>
               <p>Kdaj bo zagotovljeno ustrezno zavarovanje treh nezavarovanih prehodov v občini
               Pesnica? Lahko vam posredujem informacijo, da je preiskovalni organ začel preiskavo
               in bo njegovo poročilo pripravljeno v najkrajšem možnem času.</p>
               <p>V skladu s predlogi in komisijo za pregled nivojskih prehodov bodo pripravljene
               rešitve zavarovanj vseh prehodov, ki jih omenjate. Pregled situacije prehodov na tem
               območju kaže, da je možno dva nezavarovana prehoda, med njimi je tudi ta, na katerem
               je bila nesreča, ukiniti in ju povezati s povezovalno cesto na bližnji zavarovan
               prehod. Za tretji prehod pa se v tem trenutku postavlja možnost ustreznega
               zavarovanja, za kar se v najkrajšem možnem času pričakuje predlog komisije.</p>
               <p>Naj povem, ker imam še ravno toliko časa, da pogosto se s to problematiko ukvarjamo,
               tudi danes smo se, in ena izmed odločitev, ki je bila pred kratkim sprejeta, je tudi
               izobraževanje občinskih služb, ki so za to pristojne. Namreč večina nesreč, ki se
               zgodi, se zgodijo na križanju železnice in občinskih cest, ne državnih cest,
               Praktično skoraj vse državne ceste, in mislim, da je mogoče res nekaj primerov, je
               takšnih, da so zavarovane samo z Andrejevim križem. Problem so občinske ceste in
               križanje z železnico. Zato bomo naredili izobraževanje za te, ki so na občinah
               odgovorni za varnost na teh prehodih.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Ribič?</p>
               <p>Prosim.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Spoštovani gospod minister in vsi prisotni!</p>
               <p>Moram reči, da ste mi kar na široko odgovorili na moje vprašanje, kako bomo
               razreševali to problematiko v Sloveniji.</p>
               <p>Jaz bi še enkrat rad poudaril, da me pač zanima za ta konkretni primer, za katerega
               sem vprašal.</p>
               <p>Kdaj bo zagotovljeno ustrezno zavarovanje teh treh železniških prehodov v občini
               Pesnica?</p>
               <p>Poudaril bi rad in, gospod minister, prosim vas in pa vaše pristojno prometno
               ministrstvo, da preko svojih služb, predvsem zlasti še direkcije za železniški
               promet, čim prej pripravite projektno dokumentacijo in zagotovite ustrezno
               zavarovanje omenjenih železniških prehodov, da ne bi prihajalo do novih nesreč. Ne bi
               želel namreč, da se dogodi še kakšna podobna tragedija. Jaz vem, da je to velik
               zalogaj, tudi finančni, ampak tam, kjer se takšne tragedije pojavljajo, bi se tudi
               morala vzpostaviti neka prioriteta razreševanja teh problemov, in to bi rad dosegel,
               da bi vzeli bolj pod drobnogled in bi se tudi ta problem na tem koncu razrešil. Gre
               za eno od najstarejših prog, povezava Dunaj–Ljubljana–Trst. In če je že toliko let
               nezavarovan železniški prehod, mislim, da bi tukaj morali uvesti neke prioritete.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Ker mi je prej zmanjkalo časa, bom še to povedal. Poleg tega smo naročili, ker je
               občinska pristojnost, da se še enkrat opravi pregled vidnega trikotnika dostopa. In
               če slučajno kje niso občinske službe opravile svoje naloge – tam je recimo prehod
               takšne narave – da se doseže ta vidnost.</p>
               <p>Glede tega konkretnega primera. Ja, ima prioriteto. Takoj, ko dobimo od
               preiskovalnega organa napotilo, jaz sem vam nakazal, kakšna bi lahko bila rešitev,
               bomo tudi k njej pristopili. In ima absolutno prioriteto. Na koncu koncev pravim, da
               se s to problematiko veliko ukvarjamo. Sem pa bil danes presenečen, ko sem slišal, da
               pravzaprav v naši državi razmerje med zavarovanimi, pa prehodi z avtomatiziranimi
               napravami, pa z zavarovanimi zgolj z Andrejevim križem, ni dosti drugačno, kot je
               tudi v razvitejših državah v Evropi. Hkrati pa sem naročil svojim sodelavcem, da
               poskušajo najti način, kako bomo boljše opozorili voznika, kadar se približuje
               Andrejevem križu. Naša ocena je, da je percepcija Andrejevega križa nezadostna pri
               približevanju nivojskemu križanju, ali bo to neko svetlobno opozarjanje ali bo to
               kakšno drugo opozarjanje. Lani smo imeli tudi akcijo Andrejev križ preventivne
               narave. In če povem plastično: ljudje se na rdeči luči ali na stop znaku bolj pozorno
               obnašajo kot pri Andrejevem križu, čeprav ima tiste znake, da se mu približuješ in je
               potem Andrejev križ. Zato iščemo načine, kako bi tudi z bolj intenzivnim opozarjanjem
               na teh nivojskih križanjih, ki so zavarovana zgolj s križem, dosegli večjo varnost ob
               vseh teh drugih ukrepih. Kot povedano, bo ta šel prioritetno naprej in nakazana
               rešitev je ukinitev dveh povezovalnih cest in zavarovanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister za kmetijstvo, gozdarstvo in prehran mag. Dejan Židan bo odgovarjal na
               vprašanje najprej Sama Bevka v zvezi z zatiranjem majskega hrošča. Mislim, da bo to
               rahlo pozen odgovor, ampak vseeno.</p>
               <p>Prosim, gospod minister.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Gospod predsednik, spoštovane poslanke in poslanci, kolegi ministri!</p>
               <p>Majski hrošč spada med tako imenovane nekarantenske škodljivce, ker je nevarna
               ličinka. Je prisoten v Sloveniji, za boj proti njemu pa v osnovi uporabljamo tako
               imenovane tehnološke ukrepe, to je poseben način oranja, plitvega oranja z
               rotovatorjem. S tem se vzdržuje potem neka normalna populacija, ki ne povzroča
               gospodarske škode na področju kmetijstva.</p>
               <p>Imeli smo množičen izbruh leta 2007 v občinah Idrija in Logatec in takrat je Vlada
               odreagirala na poseben način, s posebno uredbo in se je kot boj proti temu škodljivcu
               uporabljal posebni pripravek, ki je vseboval patogeno glivo. Takrat je bilo za boj
               proti temu škodljivcu porabljenih 540 tisoč evrov državnega denarja. Ta aktivna snov
               je bila iz registra v Evropski uniji izbrisana leta 2008 in se od takrat naprej več
               ne uporablja za redno borbo proti škodljivcu, možna je pa še vedno interventna
               uporaba.</p>
               <p>V tem trenutku je ocena strokovnih služb, na tem področju Idrije deluje
               Kmetijsko-gozdarski zavod, da je možno proti škodljivcu delovati še s tehnološkimi
               ukrepi in obvladovati njegovo populacijo. Potrebna pa sta tukaj dva poudarka. Če
               pride do spremembe ocene, da predstavlja zopet veliko gospodarsko nevarnost, je na
               predlog strokovne službe možno v Slovenijo ponovno interventno uvoziti glivo, ki
               deluje proti ličinki in tudi v tem primeru moram zagotoviti, podobno kot sem
               zagotovil pri zlati trsni rumenici, čeprav ni namenski denar načrtovan v proračunu za
               leti 2011, 2012, vendar v primeru potrebe pa se bo ta denar takoj našel. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Gospod Bevk, izvolite.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za besedo, gospod predsednik.</p>
               <p>Jaz se gospodu ministru zahvaljujem za njegov odgovor. Veseli me tudi možnost, da je
               možno to glivo interventno uvoziti in da se bo lahko ukrepalo, če se pojavi večji
               obseg škode. Dejstvo je, da se ta škoda pričakuje v prihodnjem letu, ko bomo spet
               imeli tako imenovano kebrovo leto. Se pa pojavlja škoda tudi na drugih območjih v
               Sloveniji, to je na gori nad Ajdovščino, ne samo na črnovrški planoti v občini Idrija
               in Logatcu, temveč tudi v Kobaridu, Bovcu, Tolminu in Čepovanu. Zato bi bilo dobro,
               da se strokovne službe pripravijo na morebitno večjo škodo v prihodnjem letu in da
               ustrezno ukrepajo. Naj pa povem vsaj eno pozitivno plat teh poplav, ki so bile na
               črnovrški planoti, tudi Zadlog je bil zalit skoraj 17 dni in je bilo nekaj teh
               škodljivcev tudi po tej platiuničenih, strokovnjaki ocenjujejo nekako polovica. Je pa
               zaradi tako dolgotrajnega zalivanja travinj prišlo do škode na travah. Tako bo
               vsekakor treba sanirati eno in drugo stvar. Hvala lepa, še enkrat, za odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Torej ni potrebe, da bi minister dodatno odgovarjal.</p>
               <p>Minister bo odgovoril tudi na vprašanje Janeza Ribiča v zvezi z ustanovitvijo
               internetne skupine.</p>
               <p>Prosim.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Hvala, gospod poslanec za vprašanje.</p>
               <p>Tukaj tečejo aktivnosti, kakor je bilo obljubljeno s strani obeh ministrov. V tem
               trenutku se končuje protokol med obema ministrstvoma, kako učinkovito odreagirati na
               inšpekcijski ravni, kar je v tem konkretnem primeru bil problem. Druga zadeva, to pa
               mogoče kot obvestilo, da boste razumeli, zakaj smo to tako resno vzeli. Ministrstvo
               za kmetijstvo, gozdarstvo in prehrano se je z obrambnim resorjem za civilno zaščito
               dogovorilo, da financiramo nakup posebnega čolna, ki bi ga ravno v vašem primeru tam
               potrebovali, pa ga nismo imeli. Ta čoln bo seveda financiralo kmetijsko ministrstvo
               in ga predalo v uporabo civilni zaščiti. Civilna zaščita ga bo lahko uporabljala v
               celi paleti primerov, s katerimi se ukvarja, in tudi v takšnem primeru, kot ste
               postavili vprašanje, ko enostavno na razpolago ni bilo na ravni države ustreznega
               tehničnega sredstva. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Ribič?</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo, spoštovani gospod minister.</p>
               <p>Zanima me konkretna odgovornost inšpekcijskih služb, ki v tej zadevi niso opravile
               svoje naloge, saj je prihajalo do prelaganja odgovornosti in je bilo celo njihovim
               predstojnikom težko določiti, kateri inšpektor je pristojen, kot ste lahko sami
               ugotovili.</p>
               <p>Se pravi:</p>
               <p>Kdo je kriv in kdo bo odgovarjal za posledice?</p>
               <p>Treba je tudi vedeti, da je bilo Perniško jezero po izgradnji avtocest deloma zasuto
               v globljih delih in da je bil narejen nov iztočni objekt. Ali je res narejen slabo in
               nepravilno, pa prosim naj odgovorijo za to pristojni strokovnjaki.</p>
               <p>Treba je narediti red, zato pričakujem, da bo tudi Dars z vsem svojim strokovnim
               aparatom enkrat za vselej opravil svoje delo na tem področju.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Gospod poslanec, še enkrat hvala za vprašanje.</p>
               <p>Tukaj je v bistvu jasno, tisti, ki opravlja in ima od tega gospodarsko korist, mora
               poginule ribe pripeljati do mesta, to je obala, kjer jih v celoti prevzeme
               veterinarsko-higienska služba.</p>
               <p>Kakor sem že poudaril, v bistvu je prišlo do tega, da štiri inšpekcijske službe so
               se usklajevale, katera je odgovorna, katera lahko izda ustrezne sklepe. Takrat sva
               tudi z ministrom dr. Rokom Žarnićem posegla in smo se vse službe potem tudi
               uskladile. Je pa bil v bistvu primer takšne narave, da ga je bilo dejansko vsebinsko
               težko reševati. Če bi bile vode zadosti visoke, bi se lahko že z običajnimi čolni
               mrtve ribe odstranile, če bi bilo dno ravno. Tudi pri nizkem vodostaju se enostavno
               tisti, ki odstranjujejo, sprehodijo in odstranijo. Če pa je dno, kakor v tem primeru,
               ko je bila plitvina, vmes pa zelo globoke jame, ki so ogrožale ljudi, če bi se
               odpravili na ta način, se je pa iskalo ustrezno tehnično sredstvo, na primer takšno,
               kakor bo ta čoln, ki ga bo sedaj kmetijsko ministrstvo financiralo za civilno
               zaščito. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister bo odgovoril na vprašanje dr. Laszla Göncza v zvezi z reševanjem škode,
               povzročene s strani divjadi.</p>
               <p>Prosim, gospod minister.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Tukaj je treba dati kar nekaj informacij. Področje, ki ga vi, gospod poslanec,
               omenjate, spada pod pomursko lovsko upravljavsko območje. Tukaj je relativno kar
               dosti škod izplačanih na letni ravni. Višina škod je nekje okoli 100 tisoč evrov, se
               pa med leti spreminja. Vsaj takrat, kadar je v gozdu premalo hrane, se živali
               preselijo na polja. Takrat so škode tudi čez 100 tisoč evrov. V letu 2008 jih je bilo
               izplačanih 118 tisoč 568 evrov. leta 2009 98 tisoč evrov. V letih, ki so drugačna, pa
               je škod bistveno manj, nekje okoli 55 do 60 tisoč evrov.</p>
               <p>Tukaj je treba povedati še naslednje dejstvo. Količina živali je odvisna od letnih
               načrtov odvzema, ki potem dajejo pravico in dolžnost lovskim družinam, da v bistvu
               izpeljejo odstrel. Ti načrti pa se sprejemajo na tako imenovani javni način, potrebna
               je javna obravnava, ker je treba javno izraziti stališče in zahteve, do katerega se
               mora upravljavec opredeliti. In zdaj en podatek, gospod poslanec, ki vas bo verjetno
               zanimal, in ta je naslednjih. V zadnjih letih se, po nam dostopnih podatkih, na
               javnih predstavitvah letnih načrtov, kjer bi se ljudje in kmetje, ki imajo škodo,
               morali izjasniti, nekaj zahtevati, predstavniki kmetov in kmetje teh javnih
               razgrnitev niso udeležili.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev, ja, prosim. Dopolnitev odgovora, prosim.</p>
            </sp>
            <sp who="SDZ5:GönczLászló">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod predsednik. Spoštovani gospod minister!</p>
               <p>Strinjam se z nekaterimi vašimi odgovori, verjetno je napaka tudi v samih
               interesentih za uveljavitev škode, vendar bi kljub temu odprl še dve stvari oziroma
               sta že bili odprti v uvodnem vprašanju, ampak bi jih ponovil. Žal, kljub temu, kar
               ste omenili, je trend takšen, da je ta škoda vedno večja, iz leta v leto večja.
               Torej, koncept pristopa reševanja tega problema, po moji oceni, le ni pravilna. Treba
               bo vložiti še več napora in iskati možnosti. To je ena stvar. In druga stvar je ta,
               da se postavlja vprašanje ograjevanja površin s temi visokimi ograjami, kar se je,
               baje, na določenih območjih obneslo.</p>
               <p>Vemo, da je specifična konfiguracija tal na območju, o katerem zdaj govoriva, ampak
               kljub temu sprašujem:</p>
               <p>Kakšno je strokovno stališče do postavljanja tovrstnih ograj?</p>
               <p>Ali je to prava rešitev oziroma v kakšno smer se bo lahko šlo?</p>
               <p>In čisto za konec bi še enkrat poudaril. Letos sem tudi sam pogledal določene
               povzročene škode in vam lahko zagotovim, da je na Goričkem stanje s tega vidika res
               katastrofalno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite?</p>
               <p>Prosim, gospod minister, odgovor.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Hvala, gospod predsednik.</p>
               <p>Rad bi podal dve informaciji. Seveda je možno tudi zaščititi, to zaščito tudi
               Ministrstvo za kmetijstvo, gozdarstvo in prehrano sofinancira, vendar ker gre tukaj
               za zelo velik prostor – in seveda je iskanje ravnovesja med varovanjem živali, ob
               tem, da se zavedamo, da žival nima več naravnega sovražnika, ker je bil na našem
               koncu skorajda iztrebljen, in med odstrelom. To ravnotežje je treba iskati. Pogosto
               se zgodi v tem, moja osebna ocena je tudi v tem trenutku takšna, da je bil v bistvu
               odstrel manjši. Bi pa še enkrat pozval populacijo, ki ima največ škode, torej
               kmetijski sektor in njihove predstavnike. Bodite pozorni, do konca marca naslednjega
               leta, se ponovno zaključi javna razprava, ki govori ravno o upravljavskih načrtih, in
               tudi tam, kjer je pristojno mesto, do katerega se upravljavci morajo opredeliti do
               vseh pripomb, zelo jasno povejte svoje argumente.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na vprašanja poslank in poslancev. Zvonko Lah bo postavil vprašanje
               ministru za okolje in prostor dr. Roku Žarniću.</p>
               <p>Prosim, gospod Lah.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Spoštovani gospod minister!</p>
               <p>Ljudje so z veliko nejevoljo sprejeli obvestila o poskusnem izračunu vrednosti
               nepremičnin. Razlog za to so številne napake in nelogičnosti, ki so v teh obvestilih
               vsebovane.</p>
               <p>Zanima me:</p>
               <p>Kaj boste storili glede zmede pri množičnem vrednotenju nepremičnin?</p>
               <p>Kdo bo za to odgovarjal?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovani poslanec, spoštovane gospe poslanke,
               poslanci!</p>
               <p>Hvala lepa za vprašanje, ki bo omogočilo razjasnitev mnogih dvomov in vprašanj glede
               te akcije, ki pa, moram reči, je mogoče občutljiva zato, ker ljudje za tem <q>"izdelkom"</q>
               Dursa vidijo davke, za katere pa naše ministrstvo v naslednjem koraku ni pristojno.</p>
               <p>Vaše vprašanje je izredno podobno, praktično identično vprašanju gospoda poslanca
               Gvida Kres, 4 k 25, in da ne bi dvakrat bral ali bral istega vprašanja, imam še
               odgovor na njegovo vprašanje, še neka dodatna pojasnila<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod minister, na vsako vprašanje boste morali odgovoriti ločeno, tako da v tem
               trenutku gospodu Kresu ne morete odgovarjati, samo gospodu Lahu.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa. Hotel sem pojasniti, da bosta oba odgovora skupaj dala celovito
               sliko.</p>
               <p>Nepremičninske evidence ni možno urediti v kratkem času. Pomanjkljivi in neurejeni
               podatki izvirajo predvsem iz prejšnjega družbenega sistema, ki ni bil naklonjen
               evidentiranju lastnine. Žal procesa privatizacije in lastninjenja družbene lastnine
               nismo izkoristili za ureditev evidentiranja nepremičninskega premoženja. Nekatere
               odmevne afere, ki jih je povzročilo nesistematsko evidentiranje premičnin in
               stvarnopravnih pravic na njih, na primer kot Zbiljski gaj, so povzročila vsaj delno
               ureditev tega področja. Z Zakonom o varstvu kupcev stanovanj in stanovanjskih stavb
               iz leta 2004 so začeli investitorji dosledno evidentirati vse stavbe v etažni
               lastnini. Še vedno pa ostaja v precejšnji meri neevidentirane nove enodružinske
               stavbe, gospodarska poslopja in predvsem že prej zgrajene stavbe. Tako stanje, ki je
               zatečeno, je narekovalo, da se v registru nepremičnin zberejo podatki o dejanskem
               stanju nepremičnin. S popisom nepremičnin je bila zajeta večina podatkov o stavbah in
               nekateri podatki o zemljiščih in stavbah so bili izvzeti še iz drugih zbirk, kot so
               zbirke lastnikov iz zemljiške knjige, namenske rabe zemljišč od občin, dejanske rabe
               pa od Ministrstva za kmetijstvo, gozdarstvo in prehrano. Tudi podatku o uporabnikih
               iz registra prebivalstva za državno lastnino, lastnino občin in javno dobro so bili
               pripisani podatki o upravljavcih. Zaradi količine podatkov, zbiranja podatkov od
               lastnikov in kasnejše avtomatske obdelave podatkov je bilo že vnaprej jasno, da bo
               treba podatke še enkrat preveriti. In ta preveritev poteka ob obveščanju lastnikov o
               poskusno izračunani vrednosti nepremičnin. Odgovornost za pomanjkljivo in nepravilno
               evidentiranje nepremičnin, ki povzroča nezadovoljstvo lastnikov nepremičnin, ne more
               prevzeti le en organ. Za evidentiranje podatkov, zbranih v registru nepremičnin, je
               odgovornih več resorjev, ki skrbijo za podatke, ki so bili prevzeti v register. Za
               pravilnost in ažurnost podatkov so odgovorni tudi lastniki sami. Z obvestili o
               poskusnem izračunu vrednosti je država prvič vsem lastnikom razgrnila podatke, ki jih
               ima vodene o njihovih nepremičninah. Razgrnila pa je, žal, tudi napake, ki obstajajo
               v evidencah in nepravilne povezave med podatki. Lastnikom je razgrnila, kako imajo
               urejeno stanje svoje nepremičnine v katastrih in ali imajo zaščitene solastniške
               pravice v zemljiški knjigi. Obveščanje lastnikov nepremičnin lahko izkoristimo kot
               priložnost za kakovostnejše vodenje nepremičninskih evidenc. To pa je v interesu tako
               posameznika kot države. Pričakujem, da bodo kratkoročni ukrepi, ki jih je že sprejela
               Geodetska uprava, po potrebi pa jih bo še ministrstvo, zagotovili hitrejše urejanje
               podatkov v postopku obveščanja. Za dolgoročno ureditev tega področja bomo predlagali
               sprejem ustreznih ukrepov Vladi. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Hvala lepa.</p>
               <p>Že prav, gospod minister, da bo to prispevalo k izboljšanju evidence, ampak mene
               zanima:</p>
               <p>Zakaj ravno v tem trenutku s tako akcijo, ko vemo, da Geodetska uprava nima ažurne
               evidence, da zemljiška knjiga ne vpisuje vseh sprememb pravočasno?</p>
               <p>Res pa je tudi, da sami lastniki nimajo pri sebi evidence urejene, kot bi jo morali
               imeti. Vendar pri tem množičnem vrednotenju gre za statistično obdelavo podatkov,
               izvršenih transakcij v določenem obdobju, in to je v obdobju petih let. V tem obdobju
               so bile nekatere transakcije tudi špekulativne narave, se pravi, cene bistveno višje.
               In sedaj se pojavlja, da so ljudje tudi tam, kjer dobro poznajo tržno vrednost,
               dobili bistveno višje ovrednoteno in je prava zmeda. Tako da bo država pobirala davek
               v nekih špekulativnih vrednostih, ki so bile v določenem trenutku.</p>
               <p>Potem, popis je star tri leta. V tem času so ljudje spreminjali svojo lastnino,
               prodajali in tako naprej. Nastala je zmeda, ki jo je Geodetska uprava še povečala,
               ker že tako do sedaj niso ažurno vpisovali vseh sprememb v zemljiško knjigo. Mislim,
               da to ni ravno pravi način, ker že tako ne zmorejo urediti vseh teh evidenc in so ti
               lastniki, ki so množično pridrveli sedaj na Geodetsko upravo, to zmedo še
               povečali.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>V pojasnilo. Rok in urnik je bil že vnaprej določen, tako da je padlo v sedanji
               trenutek. Moram pa povedati, milijon 99 tisoč 317 obvestil je GURS poslala. V tem je
               84 milijonov podatkov. V 14 dneh do sedaj je prišlo 1 ‰ ali 89 tisoč 215 predlogov
               sprememb podatkov – 1 ‰, ena na tisoč. In od tega samo desetinka promila, se pravi,
               ena na 10 tisoč pripomb na vrednost. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Glejte, gospod minister, hvala bogu, da je prišlo samo 1 ‰. Kaj, če bi 10 %? Kaj bi
               potem naredili? Mislite, da je problemov samo en promil? Prepričan sem, da jih je
               bistveno več. Ljudje niso prišli, ampak še bodo, vsaj takrat, ko bo šlo zares.
               Mislim, da je problematika zelo pereča. Res, kot ste rekli, se je to nakopičilo skozi
               vsa ta leta, da bi morali začeti pred 20 leti to počasi urejati, sedaj se pa čez noč
               tega ne da. Vendar se bojim, da bo to naredilo še večjo zmedo, ker v zemljiški knjigi
               sedaj ni več vpisana kvadratura niti raba zemljišča, ampak samo parcelna številka. In
               na novo se ustvarja zmeda, ker mora lastnik oziroma tudi posrednik na Geodetsko
               upravo po prave podatke, nekateri pa tega sploh ne gredo iskat in vpišejo v
               kupoprodajno pogodbo samo parcelno številko. In nastane zmeda, ko kupec niti ne ve,
               kaj je kupil, kakšne površine in kakšno kvadraturo. Se že pojavljajo problemi, kot so
               določeni primeri, ko je kupec več kupil, kot je pa potem dobil. In ta razlika oziroma
               ta zmeda bo postajala še večja. Mislim, da bi bilo treba to pričeti razčiščevati,
               resda določene stvari prvič od časa Marije Terezije naprej, vendar na tak način, ko
               posegamo z nekim davkom, zato da bomo razčiščevali osnovne stvari, se bojim, da bo še
               večja zmeda. Zato mislim, da bi bilo prav, da se v korist reševanja te problematike
               opravi razprava o tem v Državnem zboru.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Laha, da Državni zbor na naslednji seji opravi razpravo
               o odgovoru ministra za okolje in prostor na njegovo poslansko vprašanje, bo Državni
               zbor odločil jutri, v torek, 19. oktobra 2010, v okviru glasovanj.</p>
               <p>Zdaj bo gospod Bogdan Barovič postavil poslansko vprašanje ministrici za
               gospodarstvo mag. Darji Radić.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala.</p>
               <p>V bistvu je bilo vprašanje namenjeno in usmerjeno tako na ministrico kot ministra za
               okolje in prostor. Vprašanje se tiče posledic povodnji. Posledice poplav iz leta 2007
               še niso bile sanirane. Torej tri leta kasneje, letos, so bile posledično, zaradi
               nesaniranih posledic iz leta 2007, škode veliko večje. Ocenjene so na nekaj 100
               milijonov evrov, neposredno in posredno pa je prizadetih več 10 tisoč ljudi in na
               desetine podjetij. Pogostost poplav je čedalje večja in posledice tudi. Komaj mesec
               dni po poplavah je okrog reševanja posledic vse utihnilo. Konkretne finančne obljube
               do danes ni nobene. Na mojo strankarsko, torej pobudo Slovenske nacionalne stranke,
               naj ta vlada prizadetim občinam da možnost, da predvidena neporabljena sredstva iz
               občinskih proračunov preusmerijo v financiranje posledic in s tem razbremenijo tudi
               državo, odgovora pač ni.</p>
               <p>Namesto konkretnih in učinkovitih potez pristojnih ministrstev, je minister za
               okolje in prostor dobil nalogo, naj pripravi zakon o koncesijah za spodnjo Savo,
               spremembe Zakona o vodah, spremembe Zakona o varstvu okolja, spremembe Zakona o
               varstvu narave. Ampak kolegice in kolegi, z zakoni se ne da urediti razmer po
               povodnji in pred novimi katastrofami. Osnove preventivne ukrepe prestavljajo Vlada in
               ministrstva iz leta v leto. Na primer čiščenje vodotokov, ki so nemogoče zaraščeni.
               Če jih država ni sposobna, naj prenese odgovornost in finance na posamezne občine, ki
               bodo to storile in delale vsaka svoje vodotoke redno in prihranile trpljenje in
               uničenje naravnih katastrof in milijonske škode. Natančni izračun za preprečitev
               večstomilijonskih škod je narejen vsako leto. Do leta 2016 je treba nameniti 50
               milijonov za gradnjo zaplavnih pregrad. Rekel bom samo 50 milijonov, kajti, če to
               naredimo, bomo preprečili večstomilijonsko ali milijardno škodo. Posledice povodij iz
               leta 2007 in tudi letos so prevelike. Prevelika je materialna škoda, preveliko je
               trpljenje ljudi, prehude so posledice za državo. Mislim, da je skrajni čas, da si
               gorje prihranimo za naslednje desetletje.</p>
               <p>Zato sprašujem ministra za okolje in ministrico za gospodarstvo:</p>
               <p>Ali bosta v proračunu za leto 2011 in v proračunih do leta 2013 namenila vsaj
               minimalno potrebnih 15 milijonov za vzdrževanje 760 milijonov vrednih objektov vodne
               infrastrukture?</p>
               <p>Ali bosta Ministrstvo za okolje in prostor in Ministrstvo za gospodarstvo do konca
               leta 2011 izvedla vzdrževalna dela v javno korist na vodotokih, kot je bilo
               obljubljeno aprila leta 2008?</p>
               <p>Kaj več bom vprašal pa še v drugo. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa. Hvala lepa za vprašaje.</p>
               <p>Jaz moram reči, da se to vprašanje res delno nanaša tudi na ministra za okolje,
               predvsem v delu, ki se tiče vzdrževanja vodne infrastrukture in pa sanacijo samih
               posledic poplav. Vseeno mi pa dovolite, da odgovorim zdaj v tem delu, ki se tiče
               Ministrstva za gospodarstvo.</p>
               <p>Moram tukaj povedati, da smo na Ministrstvu za gospodarstvo verjetno eni izmed
               prvih, izmed vseh ministrstev, pa ne razumite tega narobe, ki smo hitro ukrepali in
               takoj zagotovili pomoč podjetjem pri odpravljanju posledic teh poplav v letu 2010, in
               sicer smo iz svojega proračuna zagotovili 5,6 milijona evrov sredstev, ki smo jih
               dali Slovenskemu podjetniškemu skladu, ta pa je že objavil javni poziv podjetjem, da
               naj predložijo poročila o svojih škodah. Na tej podlagi imajo podjetja možnost dobiti
               do 200 tisoč evrov nepovratnih sredstev po načelu de minimis za sanacijo škode v
               njihovih podjetjih. Seveda Ministrstvo za gospodarstvo lahko pomaga v skladu s
               svojimi pristojnostmi samo pri sanaciji podjetij, in sicer pri sanaciji njihove
               opreme, pri obnavljanju, recimo, zalog, ki so bile v poplavah uničene in tako naprej.
               V zvezi s tem bi rada tudi to povedala, da pa ta ukrep ni bil letos pri teh poplavah
               prvič izveden. Isti ukrep je bil izveden tudi pri prejšnjih poplavah. In že v
               prejšnjih poplavah se je izkazal kot zelo uspešen, saj je zelo na hitro in v kratkem
               času pomagal tistim podjetjem, da so nekako lažje premostila tisti čas sanacije škode
               do poplav. Tukaj gre za odpravljanje manjših škod, seveda pa so v teh poplavah
               nekatera podjetja utrpela tudi večje škode. Ministrstvo za gospodarstvo se je
               vključilo in tudi pozvalo vsa podjetja iz poplavljenih območij, naj nam čim prej
               posredujejo celovito oceno škode. Za te pa imamo potem predvideno oziroma rezervirana
               sredstva v proračunu v letu 2011. Seveda tukaj govorim o škodah, ki bistveno
               presegajo vrednost 200 tisoč evrov. Recimo, zagotovo ima Svea večjo škodo pa še
               kakšen bo med njimi, pa tem se ne da takoj na hitro dati sredstva, vsaj dokler se ne
               ugotovi sama škoda. Moram pa reči, da so tudi sama podjetja potrebovala določen čas,
               da so pravzaprav ocenila, kakšno škodo imajo, koliko škode imajo na opremi, na
               strojih in tako naprej.</p>
               <p>Torej, mi smo se odzvali hitro, zdaj samega odziva, koliko je že prijaviteljev bilo
               na ta ukrep preko Slovenskega podjetniškega sklada, še nimamo, ampak inštrument je
               pripravljen tako, da prava podjetja, tista, ki bodo dala vloge za škodo, bodo lahko
               dobila izplačana sredstva že decembra 2010. Toliko z moje strani, mogoče bo še
               minister kaj dopolnil. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister dr. Žarnić, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani poslanke in poslanci!</p>
               <p>Jaz imam podobno vprašanje pod številko 16, kjer bo mogoče bolj podrobno povedano,
               ampak tukaj samo na nekaj konkretnih vprašanj.</p>
               <p>Mi smo pred spremembo Zakona o pogojih koncesije in pred spremembo Zakona o vodah.
               Obe ti spremembi bosta predvidoma nekoliko popravili finančno bilanco navzgor, kajti
               vemo, da je bilo do leta 1990 0,4 BDP-ja rezervirano za urejanje vodotokov, po letu
               1992 pa je padlo za štirikrat.</p>
               <p>Glede občin. Razmišljamo o spremembi Zakona o vodah, tudi o večji vlogi občin
               oziroma komunalnih podjetij, ki so v občinah, pa še o eni drugi zgodbi, ki je še
               veljala od Marije Terezije naprej. Lastniki obvodnih zemljišč so bili tudi dolžni po
               zakonu urejati tiste dele vodotokov, kar se tiče poraščenosti, kot sedanji. Tudi to
               je ena od stvari, o kateri se pogovarjamo. Mogoče bom podal malo več odgovorov na
               vaše vprašanje v odgovoru poslancu Verliču. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev gospod Barovič?</p>
               <p>Izvolite.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>Ja, jaz bi najprej rekel, da razumem, da je treba spremeniti zakone, če želiš
               spremeniti neke pogoje, ampak v tem trenutku mislim, da je najprej treba pomagati in
               potem spremeniti zakon. Sami zakoni, če bo, bog ne daj, ponovne povodnji ne bodo
               rešili čisto nič, ne glede na to, v kakšni fazi je ta zakon.</p>
               <p>Rad bi spomnil samo na prvo vprašanje, kjer sem povedal, da obstaja izračun, po
               katerem naj bi bilo 15 milijonov za vzdrževanje objektov vodne infrastrukture v letih
               2011, 2012 in 2013 minimum, ki je potreben za preprečitev takšne škode, kot smo ji
               bili priča. Prav tako sem spomnil na obljubo, ki je bila dana aprila leta 2008, da
               bodo izvedena vsa vzdrževalna dela v javno korist na vodotokih, torej tistih, ki so
               imeli posledice poplav iz 2007 do prihodnjega leta. Samo spomnim! Imam pa še dve
               vprašanji ali če želite, pobudi, če ne poznate odgovorov.</p>
               <p>Zanima me:</p>
               <p>Zakaj Ministrstvo za okolje in prostor in Ministrstvo za gospodarstvo seveda skupaj,
               z roko v roki, v času hude krize v gradbeništvu ali pa cela Vlada, če želite, ne
               ponudi gradbenim podjetjem takojšnjega dela za državo, in sicer gradnje protipoplavne
               vodne infrastrukture ali pa redno in investicijsko vzdrževanje takšne
               infrastrukture?</p>
               <p>In drugič:</p>
               <p>Zakaj ti dve ministrstvi in Vlada ne ponudita, na primer delavcem Vegrada, rednega
               vzdrževanja manj zahtevnih čiščenj strug, grmovja v vodotokih in drugih del, kot
               oblike plačanih državnih javnih del?</p>
               <p>S tem bi seveda pomagali prizadetim, pomagali bi tem delavcem in nenazadnje veliko
               bi bilo storjenega v skupno korist.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Zelo se strinjam z vami. Samo en podatek. Nujno potrebna sanacijska dela na
               obstoječih objektih za urejanje tega področja imajo ocenjeno vrednost 100 milijonov
               evrov. Nujna sanacijska dela, da ne govorimo še o tistem, kar je treba zraven. Tukaj
               se popolnoma strinjam, je ogromna priložnost za gradbena podjetja, z eno majhno
               nevšečnostjo, najti te milijone. Mi smo odvisni od budžeta. Mi bi zelo radi kot
               ministrstvo to imeli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Jaz bi še enkrat rada poudarila, da Ministrstvo za gospodarstvo sredstev za
               vzdrževanje vodotokov in teh stvari enostavno nima. Ni to v naši pristojnosti, se pa
               trudimo pomagati podjetjem, ki so utrpela škodo v poplavah. Jaz mislim, da smo tukaj
               zelo ažurni in smo v končni fazi hitro našli tudi sredstva v okviru našega
               ministrstva, da smo ta ukrep že letos lahko začeli z izvajati.</p>
               <p>Kar se pa tiče samega vključevanja gradbenikov v sanacijo. Jaz ne vidim nobenega
               razloga in verjetno povsod, kjer potekajo ta dela, so vključena gradbena podjetja. To
               je absolutno dobro pobuda in dober predlog. Moram reči, da sem tudi sama, ko sem bila
               na ogledu v Zagorju v Svei, najprej rekla, kje so zdaj naši gradbeniki, zakaj še ne
               čistijo struge. Če pride naslednji teden – takrat je tako izgledalo, da lahko še ene
               poplave sledijo, če ne bodo očistili te struge –, bo naslednji teden še huje. Tako,
               da jaz tukaj kakšnega posebnega poziva države niti ne vidim, kdo drug bo delal, če ne
               naša slovenska gradbena podjetja, in prepričana sem, da so se tudi vključila. Dejstvo
               pa je, da je področje gradbeništva, vemo, da je gradbeni sektor zdaj v tej krizi
               najbolj utrpel, imamo največjo krizo na tem področju. Tudi smo že pripravili eno celo
               vrsto ukrepov za področje gradbeništva, vendar bolj ko gledamo, kje in na kakšen
               način bi pravzaprav lahko temu sektorju pomagali, vedno bolj ugotavljamo, da je
               gradbeni sektor enostavno predimenzioniran in ga v taki obliki enostavno ne moremo
               ohraniti z ne vem kakšnimi ukrepi države. moral se bo prečistiti in zmanjšati na eno
               normalno raven. Bom pa o ukrepih v gradbeništvu mogoče ob kakšni drugi priložnosti
               malo več še povedala.</p>
               <p>Rada bi povedala samo še to, da se pa strinjam z vami, da se pa v javna dela lahko
               vključijo tudi taki delavci in to pa bo predlog našega ministrstva, da se vključi v
               program del za leto 2011, ki ga sicer izvaja Zavod za zaposlovanje preko Ministrstva
               za delo. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Andrej Magajna bo postavil poslansko vprašanje ministrici za gospodarstvo
               gospe Radić in ministru za kmetijstvo, gozdarstvo in prehrano mag. Židanu.</p>
               <p>Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani predsedujoči, predstavniki Vlade, kolegice in kolegi!</p>
               <p>Podpiram zelo kompleksno globalno tematiko, bi lahko rekel, kako zaščititi slovensko
               gospodarstvo pred poplavo nizkocenovnih produktov iz tujine. To vprašanje zastavljam
               ministrici za gospodarstvo gospe Darji Radić in ministru za kmetijstvo mag. Dejanu
               Židanu.</p>
               <p>Sprašujem:</p>
               <p>Kakšne vzvode in instrumente imamo sploh na razpolago za zaščito pred uvozom
               nizkocenovnih produktov, blaga in storitev, ki poplavljajo slovenski trg in slabijo
               oziroma, lahko kar rečem, uničujejo realni sektor slovenskega gospodarstva?</p>
               <p>Ta je v določenem smislu temelj slovenske samobitnosti. Da, realni sektor je osnova
               samostojnosti in suverenosti Slovenije. Problem nizkocenovnih produktov ni le njihova
               cena, saj se ta oblikuje ob pogojih prostega pretoka blaga in storitev po načelu
               svobodne konkurence, problem je, prvič, njihova cenenost, torej vprašljiva kakovost
               in drugič, oblikovanje cene, ki nastaja ob pogojih nelojalne konkurence, na osnovi
               damping cene tujih proizvajalcev. Menim, da pravila Svetovne trgovinske organizacije,
               Mednarodnega finančnega sklada in tudi prevzeta pravila Evropske unije v nezadostni
               meri preprečujejo nelojalno konkurenco. Mnogi produkti so cenovno nizki tudi zato,
               ker si določene multinacionalke priskrbijo posle, vire in surovine po izjemno nizkih
               cenah. Pa ni to moje razmišljanje zato, ker sem si ogledal film Naomi Klein, to vemo
               že dalj časa, priskrbijo si aranžmaje na osnovi političnih pritiskov, gospodarske
               diplomacije in drugih formalnih, neformalnih instrumentov in pritiskov. Mnogi
               proizvajalci dosegajo nizke cene tudi na račun delovne sile, ki prejema dohodke pod
               pragom revščine, ne vključujejo socialno varstvenih prispevkov, plačo prejemajo
               neredno, neposredno ali posredno pa izkoriščajo tudi otroško delovno silo. Slovenski
               gospodarski subjekti oziroma kmetovalci v takšnih pogojih nelojalne konkurence ne
               morejo konkurirati nizkocenovnim produktom navkljub boljši kvaliteti in nižjim
               dobičkom.</p>
               <p>Ali ima Vlada oziroma ministrstvo sploh na razpolago instrumente, da se zaščitimo
               pred svetovno nelojalno konkurenco?</p>
               <p>Ali ima Slovenija sploh kakršnekoli možnosti, da vpliva na spremembo pravil
               mednarodne skupnosti, ki se nanašajo na pretok blaga in storitev?</p>
               <p>In zadnje<gap n="..."/> <stage xml:id="Redna-21-2010-10-18.stage17">/ izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Tako kot ste rekli gospod Magajna, dejansko gre za zelo kompleksno vprašanje in tudi
               po mojem osebnem mnenju zelo pomembno vprašanje, o katerem mislim, da bo treba še v
               prihodnosti kaj več spregovoriti v širši javnosti. Vendar, postavili ste mi
               vprašanje, koliko pravzaprav država Republika Slovenija in v tem okviru Vlada lahko
               stori za preprečevanje prodaje tovrstnih izdelkov, ki temeljijo dobesedno na
               suženjstvu ali pa na zlorabi nizke socialne varnosti ljudi v določenih državah. Moj
               odgovor bo mogoče zdaj v prvi fazi zvenel zelo birokratsko ali pa uradniško, vendar
               sem vam dolžna povedati, kakšna so ta pravila, na koncu pa vsekakor poziv vsem, da
               pravzaprav največ proti pojavom tovrstnega blaga, za katerega vemo, da je bilo
               proizvedeno bodisi na sužnjelastniški način bodisi da so to delali otroci v nemogočih
               razmerah, največ pravzaprav k temu lahko prispevamo mi potrošniki sami, enostavno na
               ta način, da ne kupujemo tovrstnih proizvodov. Mislim, da je to v tem svetu, v
               globalnem svetu še najbolj prava pot. Vendar mi vseeno dovolite, da vam zdaj razložim
               še pravila, ki jih imamo na razpolago, in kako se lahko obnašamo v primeru mednarodne
               trgovine. V skladu z 207. členom pogodbe o delovanju Evropske unije je uvajanje
               trgovinskih ukrepov stvar skupne trgovinske politike Evropske unije, ki jo sooblikuje
               vseh 27 držav članic. To pomeni, da morajo biti vsi ukrepi usklajeni, usklajeni tudi
               s pravili Svetovne trgovinske organizacije, morajo biti v skupnem interesu vseh držav
               Evropske unije in uvedeni ukrepi veljajo neposredno v vseh državah članicah in ne
               samo v posamezni državi. V primeru dokazanega izkrivljanja konkurence oziroma
               nepoštene trgovinske prakse na trgu Evropske unije in s tem povzročene škode
               industriji Evropske unije zaradi uvoza določenih izdelkov iz katerekoli tretje države
               lahko EU uvede določene dodatne dajatve, to so tako imenovani protidampinški,
               protisubvencijski in zaščitni ukrepi na uvoz teh izdelkov. Vendar pa je treba pri tem
               poudariti, da cilj teh ukrepov ni preprečiti nizkocenovnega uvoza, ki izvira iz nekih
               naravnih konkurenčnih prednosti nekaterih tretjih držav, ampak se na ta način želi
               preprečiti predvsem umetne prednosti, ki jih tretje države dobijo s strani držav ali
               privatnih organizacij, na primer, če je proizvodnja tega blaga podvržena kakšni
               nedovoljeni subvenciji ali drugim olajšavam, ki jih vlade dajejo proizvajalcem in
               izvoznikom. No, in Evropska unija je na tem področju aktivna. Trenutno imamo na ravni
               EU uvedenih 132 protidampinških ukrepov, 8 je tudi protisubvencijskih ukrepov, kar
               pomeni, da se trgovinska politika na tem področju izvaja. Mogoče kot zanimivost,
               Slovenija tu ni izvzeta. Tudi na predlog naših podjetij, recimo, tu imamo primer,
               Niko Železniki, so bili sproženi taki protidampinški ukrepi in tudi uspešno izvedeni
               ali pa sprejeti. No, dejstvo pa je, da kljub temu, da se Evropska unija s
               protidampinškimi in drugimi zaščitnimi ukrepi želi zaščititi proti tretjemu svetu, če
               lahko tako rečem, mora pa po drugi strani trgovinska politika Evropske unije
               zagotoviti odprt trg, zadosti odprtemu trgu, zato da si zagotovi poceni surovine,
               vhodne materiale za industrijo in tako tudi omogoči zadosten konkurenčni pritisk na
               domača podjetja. Tako da je tu vedno treba najti pravo ravnotežje med zaščito in
               odprtostjo gospodarstva.</p>
               <p>Naj na koncu še enkrat poudarim, mislim, da gre srž vašega vprašanja v neko drugo
               smer. To so taki, bom rekla, klasični uradniški odgovori, poanta je pa v tistem, kar
               sem povedala na začetku – potrošniki lahko naredimo pri tem največ. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Bi želel dopolnitev. Bo morda gospod minister Židan v nadaljevanju, ker se bom nanj
               malo obrnil.</p>
               <p>Najbolje je včasih ponazoriti s primerom. Lansko leto, božični čas, nabava jaslic,
               pogledaš, krasen izdelek, 5 evrov. Z drugega konca sveta je prišlo, koliko je dobil
               tisti delavec, ki je to naredil – nič celih in ne vem koliko evra. Ne vem, koliko je
               dobil za ta izdelek, zavedam pa se, da težko zdaj ugotavljamo, kako je bil ta izdelek
               proizveden, v kakšnih okoliščinah, ali je delavec dobil plačo ali ni dobil plače, ali
               ima socialno zavarovanje. Seveda je pa to element nelojalne konkurence. Če imamo tu
               visoke standarde, tudi družbeni standard vpliva na ceno, recimo, produkta posredno.
               Seveda, kako se bomo proti temu borili in zaščitili, je pretežko vprašanje za
               odgovor. Ampak čisto konkretno vprašanje ministru za kmetijstvo: Slišim, da dobivamo
               tudi kmetijske proizvode iz sosednje Italije, recimo, pa svežo zelenjavo. Če pride iz
               Milana, kako je zdaj ta zelenjava lahko sveža?</p>
               <p>Ali se ne da morda z nekim ukrepom preprečiti oziroma z neko deklaracijo opozoriti
               potrošnika, da je bil ta artikel proizveden v tem in tem rastlinjaku, s takimi in
               takimi osnovami, na tak in tak način?</p>
               <p>Morda bi lahko z nekimi predpisi prepovedali uvoz, recimo, hrane, ki je bila
               konzervirana s takimi in takimi proizvodi.</p>
               <p>Ali imamo sploh te podatke?</p>
               <p>Ali lahko vplivamo na to?</p>
               <p>Ali lahko potrošnik sploh ve, kaj kupuje?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Hvala za vprašanje.</p>
               <p>Nekaj informacij moram podati. Kot prvo, kar se hrane tiče, v bistvu karkoli prihaja
               v Slovenijo, je predmet preverbe, ali je prehransko varno. Število analitičnih
               preiskav je relativno veliko, pa tudi to je ena izmed redkih postavk, ki se v
               naslednjem proračunskem letu še dodatno zvišuje, torej tega bo še več.</p>
               <p>Naslednja zadeva, kar je s stališča potrošnika izjemno pomembno, pa je borba proti
               potvorbam. Verjetno ste bili tudi preko medijev obveščeni, da se je Ministrstvo za
               kmetijstvo, prehrano in gozdarstvo, ki ga predstavljam, tega lotilo zelo resno.
               Pričeli smo z medom, vsak peti med, ki smo ga prejeli v roku, je bil potvorjen. In
               seveda, potvorjeno je navadno tisto z nižjo ceno, ker je narejeno iz surovin, ki niso
               osnovne surovine. V tem trenutku poteka akcija proti potvorbam in zavajanju
               potrošnika z napačnim deklariranjem pri mleku in mlečnih izdelkih. V tem trenutku je
               pregledanih nekaj čez 300 vzorcev in skoraj 30 % je takšnih, ki ne ustrezajo, že samo
               na deklarativni ravni, medtem ko se analitika dela. Ponavlja se kontrola oljčnih olj,
               kjer tudi mislim, da bomo odkrili marsikaj zanimivega, kar želimo pregnati s
               trgovskih polic in to se nadaljuje še naprej.</p>
               <p>To sta orodji, ki jih ima država neposredno v svojih rokah. Drugo je informiranje
               potrošnika, da je v potrošnikovem interesu, da kupuje hrano, ki je iz bližine, ker je
               bolj varna, bolj kakovostna. Potrošniku želimo povedati, da je tudi v njegovem
               interesu, tako zato, ker se na ta način daje delo slovenskemu delavcu in kmetu, ker
               na ta način polni državnik proračun, ker je to prehransko varno in je tudi borba
               proti podnebnim spremembam, saj je pri proizvodnji hrane največji onesnaževalec
               transport. Zakon, ki bo to urejal na način, <q>"kolikor da proizvajalec hrane, toliko
               primakne država za komunikacijo s svojim potrošnikom"</q>, je tako daleč, da je končana
               javna razprava. Jutri se na Svetu za kmetijstvo in podeželje pregledajo pripombe in
               bo zakon, pa čeprav ne bo imel podpore vseh stanovskih organizacij, tako sem se že
               odločil, šel naprej v proceduro na Vlado in v Državni zbor. Mi lahko, kot država,
               zahtevamo jasno označevanje, ne na vseh področjih, ampak na večini, in to potem
               deklariramo. Ne moremo omejiti prometa znotraj Evropske unije, ker so higienska
               pravila in pravila označevanja do neke mere enotna, lahko pa informiramo potrošnika.</p>
               <p>V tem trenutku pa, tisto, kar je pomembno, poteka zelo velika razprava ali je treba,
               po mojem mnenju je treba, omejiti uvoz iz tretjih držav. Zato, recimo, primer tega je
               Južna Amerika, saj se tam dela po povsem drugačnih standardih, kar se tiče varovanja
               okolja, varovanja dobrobiti živali in predvsem prehranske varnosti, mi mislimo, da
               kupec na slovenskih in evropskih policah ne more imeti prehranskih proizvodov dveh
               različnih kategorij.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ja, izvolite, želite dopolnitev?</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Bi se zahvalil za odgovore, so bili kar izčrpni. Glede na kompleksnost problematike
               vemo, da tega ne moremo rešiti s takšno razpravo, zato predlagam neko širšo razpravo,
               na katero bi se tudi sam bolj pripravil. Menim pa, da pravila Svetovne trgovinske
               organizacije, Mednarodnega finančnega sklada in Evropske unije po mojem še vedno v
               nezadostni meri preprečujejo nelojalno konkurenco in bi veljalo sprožiti eno širšo
               razpravo, na katero bi se lahko sam in tudi ostali bolje pripravili. Predlagam torej
               splošno razpravo na eni seji.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Magajne, da Državni zbor na naslednji seji opravi
               razpravo o odgovoru ministrice za gospodarstvo ter ministra za kmetijstvo, gozdarstvo
               in prehrano na njegovo poslansko vprašanje, bo Državni zbor odločil jutri, to je v
               torek, 19. oktobra, v okviru glasovanj.</p>
               <p>Dr. Peter Verlič pa bo postavil poslansko vprašanje ministru za okolje in prostor
               dr. Roku Žarniću.</p>
               <p>Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala. Spoštovani minister!</p>
               <p>Najbrž tega vprašanja danes ne bi bilo, če se ne bi zgodile te poplave, ki so se nam
               zgodile pred kratkim zaradi deževja. Najbrž tudi stoletne vode niso več stoletne,
               ampak se, kot kažejo razmere, poplave pojavljajo veliko pogosteje in so veliko bolj
               nevarne, z bolj rušilnimi posledicami za ljudi in njihovo premoženje. Še dobro, da so
               gasilci in Civilna zaščita opravili svoje delo, tako da je vsaj ta občutek varnosti
               bil večji in res vsa zahvala. No, ker pa je resor varovanja voda, resor, ki ste ga
               pač prevzeli na ministrstvu, je najbrž zdaj, po tem času, že najbrž nastopil en čas,
               ko ste lahko tudi ocenili škodo, ocenili pa najbrž tudi dosedanje delo in ukrepe na
               področju protipoplavne zaščite v Republiki Sloveniji.</p>
               <p>In zanima me:</p>
               <p>Kakšne ukrepe, kakšne zakonodajne ukrepe in tudi ostale, finančne, gradbene, katere
               koli z vidika umeščanja v prostor, načrtujete na ministrstvu ali tudi širše v Vladi,
               da bi se ta varnost ljudi v zvezi s poplavami povečala do te mere, da bi bili
               vodotoki v svojih strugah, ljudje pa se ne bi počutili ogrožene?</p>
               <p>Nekakšen občutek je, da so pravzaprav na veliko stvari opozarjale prav občine.
               Nekako se zdi, da so pravzaprav občine bolj poznale probleme, bolj želele zadeve že v
               preteklosti reševati, ampak, da nekako, ne vem, ali to na nivoju Vlade, ministrstva,
               ki je pač, če se ne motim, po zakonodaji zadolženo za urejanje vodotokov in varstvo
               pred poplavami, ni bilo tiste komunikacije.</p>
               <p>Zato vas tudi v tej zvezi sprašujem:</p>
               <p>Ali morda načrtujete možnost, da bi občine direktno prevzele del tega upravljanja z
               vodami, vsaj kar se tiče gradnje protipoplavnih objektov za zaščito pred visokimi
               vodami, zadrževalnikov, urejanja strug, in da bi zato denar namenili občinam direktno
               iz državnega proračuna, da bi občine potem te probleme reševale same?</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani predsedujoči, spoštovani gospe poslanke in poslanci, spoštovani dr.
               Verlič!</p>
               <p>O tej temi smo že kar nekaj govorili, mogoče je treba še. V kratkem bi en tak majhen
               povzetek, opomnik aktivnosti mogoče povedal. Mi imamo za to področje neko skupno
               uredb, pravilnikov, zakonov. Vendar zakoni, kot sami pravite, nič ne pomenijo, če ni
               udejanjanja stroke, ki je v zakonih delno zapopadena, delno je pa v praksi tudi
               znana, vse skupaj je pa na žalost povezano še z denarjem. Urejanje voda je bilo že
               zelo modro urejeno in postavljeno od časa Marije Terezije. Vemo, da smo mi podedovali
               kar dober avstrijski red na tem področju, ki je razmeroma učinkovit, a glej ga
               čudeža, 1990 smo postali inovativni in s to inovativnostjo za štirikrat zmanjšali
               denar države in naredili neko reorganizacijo, za katero ne vem, če je bila najbolj
               posrečena. Sigurno je pri tem prenosu odgovornosti in nalog na koncesionarje vloga
               občin bila mogoče nekoliko postavljena v drugi plan, četudi je bila nekoč lokalna
               skupnost tista, ki je bila osnovni nosilec oziroma organiziranost po lokalnih
               skupnostih, četudi danes še vedno občine imajo po Zakonu o vodah pristojnosti pri
               urejanju meteornih voda, teh gradenj na poplavnih področjih. Tukaj je močan
               inštrument občin že danes, da ovirajo gradnje na poplavnih območjih in s tem
               preprečijo hude posledice in vrnejo tisto staro modrost, ko so na njivah ljudje hrano
               pridelovali, na hribčkih pa hiše gradili.</p>
               <p>Kakor koli mi razmišljamo o novi reorganizaciji tega področja, sigurno je treba
               delati na tem, da bi bilo čim več denarja znotraj tistega, kar si država lahko
               privošči. Se pravi, tukaj gre za spremembo Zakona o koncesijah, za spremembo Zakona o
               vodah, tudi za spremembe v cenikih izplačil o vodnih pravicah glede na OECD cenike,
               kar bi nam moralo nekoliko povečati sredstva, ocenjujemo, da vsaj za 50 %, recimo na
               raven nekih 50 do 60 milijonov na leto, kar pa še vedno ne bo dovolj.</p>
               <p>Eno zadevo sem v odgovoru gospodu poslancu Baroviču tudi že povedal. Da bi veljalo
               angažirati tudi lastnike obvodnih zemljišč. Kot sem že rekel, da je bilo že v časih
               rajnke Avstrije, da so dolžni potem tisto svojo obalo na svojem zemljišču tudi
               ustrezno, pod nekim strokovnim nadzorom in pomočjo, urejati, se pravi, nekako strošek
               razpršiti tudi na lastnike. Kot sem že prej omenil, ena ocena je, da bi potrebovali
               samo 100 milijonov evrov za sanacijo obstoječih objektov, ki nas varujejo pred
               poplavami. Sigurno je pa potem novogradenj vsaj še toliko. Se pravi, gre za velika
               sredstva, tistih 0,4 BDP-ja, ki je bilo nekoč, je kar prava številka. Se pravi, da bi
               morali nekako v državi štirikrat večjo količino sredstev temu problemu posvetiti.
               Tukaj je pomoč komunalnih podjetij, ki jih je približno 50 po občinah, tudi
               dobrodošla, kajti kar tako občine angažirati, ne da bi povedali, s kakšnim orodjem,
               je težko. Zdaj pa, ker občine imajo skupna komunalna podjetja, je to tudi eden od
               možnih bodočih partnerjev pri urejanju teh problemov. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa za, ocenjujem, da kar spodbuden odgovor. Seveda jaz vas pozivam, da v
               okviru Vlade izbojujete štirikrat več sredstev za protipoplavne zaščite. Verjemite,
               ljudje, ki danes živijo v hišah in gledajo v nebo, kadar dežuje, bodo več kot
               zadovoljni s tem.</p>
               <p>Zakaj sem opozoril na ta problem in na to vprašanje? Če je problem denar, jaz upam,
               da se da tudi s kakšno zakonodajo doseči, da se ti projekti prednostno umeščajo v
               prostor. En zelo značilen primer je ravno grosupeljska občina. Ne omenjam je zato,
               ker oba dva prihajata od tam, ampak zato, ker se je tam zgodil en izredno pozitiven
               in negativen, če lahko tako rečem, primer. In to kar v eni občini, ki jo je na srečo
               pri teh poplavah odnesla poceni. Zakaj? Zato, ker je bilo tam treba zgraditi dva
               zadrževalnika, en je bil zadrževalnik Bičje, drugi pa zadrževalnik Veliki potok, oba
               bi morala sfinancirati država. Enega je potem, ta zadrževalnik Bičje, zgradila občina
               s svojim denarjem za račun države in ta je tudi naselje, kjer ste vi doma, ohranil
               nad vodo, drugo naselje se pa še danes trese, ker ga mora zgraditi država, to je pa
               zadrževalnik Veliki potok. Zato morda kot en tak klasičen primer, prošnja in pa
               poziv, da morda res, kar ste rekli, občine in pa Vlada, ministrstvo najdejo tukaj to
               komunikacijo, predvsem pa sredstva, da se projekti protipoplavne zaščite izpeljejo.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, želite?</p>
               <p>Izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Seveda, da me skrbi občina, v kateri stanujem. Bom pa, tako kot njej, posvečal
               pozornost tudi drugim občinam. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod mag. Radovan Žerjav bo postavil poslansko vprašanje ministru za pravosodje
               gospodu Zalarju.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa. Spoštovani ministri, kolegice in kolegi!</p>
               <p>V lanskem in letošnjem letu je bilo že več odmevnih primerov, ki so v javnosti
               sprožili dvome o učinkovitosti slovenskega pravosodnega sistema. Kot na primer primer
               sporne vrnitve dveh napadalnih bulmastifov nazaj lastniku, ker je prišlo do več
               kršitev zakonov in nenazadnje tudi do sodbe po neveljavnem zakonu, ki pa ne tedaj, ne
               do danes niso dale odgovora na temeljno vprašanje, kaj se dogaja z našo pravno
               državo. V medijih smo priča vedno pogostejših poročil o primerih, v katerih pristojni
               pravosodni organ ne reagira po uradni dolžnosti in da pravna država velja le za ene,
               za druge pa ne. V zadnji televizijski oddaji Pogledi na nacionalni televiziji je bilo
               med drugim rečeno. Imamo razred, ki si lahko vse privošči, vse doseže. Tudi pravni
               strokovnjak dr. Miro Cerar mlajši, je v tej oddaji dejal, da je pravna država šibka
               ter odpoveduje na raznih segmentih in da se je treba intenzivneje zavzemati za pravno
               državo, če tu ne bo premika v delovanju, se bo ta težava še povečala.</p>
               <p>Povzemam ta vprašanja javnosti, izražena v omenjeni tv oddaji, in vas kot ministra,
               pristojnega za pravosodje, sprašujem naslednje:</p>
               <p>Ali ste do zdaj sprejeli kakšne ukrepe?</p>
               <p>Katere ter kakšne ukrepe boste sprejeli takoj, da bodo pristojne pravosodne
               inštitucije delovale v primerih, kot so bili med drugim izpostavljeni v tv oddaji
               Pogledi Slovenije na RTV Slovenija dne 14. oktobra 2010, in sicer konkretno v
               prikaznih domnevno spornih primerih: primer pisma Bineta Kordeža o dogovoru
               lastninjenju Merkurja med Savo in Merkurjem oziroma Merfinom, primer Danila Topleka,
               direktorja družbe Talum in predsednika nadzornega sveta Nove kreditne banke Maribor,
               kot je bil predstavljen v oddaji, primer groženj novinarju častnika Finance Jaki
               Elikanu in primer groženj novinarki častnika Dnevnik, gospe Vesni Vukovič, ki je
               dejala, da grozijo tisti, ki imajo denar in kapital, da v častniku Dnevnik ne bodo
               več oglaševali, če se bo še naprej pisalo o teh primerih.</p>
               <p>Grozljivo se mi zdi, da lahko nekdo s pozicije moči, predvsem pa s pozicije kapitala
               ali denarja v tej državi doseže pravzaprav vse. Žal je res tisto, na kar je opozarjal
               dr. France Bučar pred časom, ko je dejal, da vodenje te države prevzemajo tisti, ki
               imajo denar in kapital. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa.</p>
               <p>Spoštovani gospod poslanec, najprej bi se rad strinjal z vami v oceni, da moramo
               vsi, torej parlament, Vlada, tudi pravosodje, storiti več, kot smo storili morda
               doslej, zato da bo pravna država funkcionirala in predvsem, da bo tudi percepcija
               ljudi, splošne javnosti o tej pravni državi bolj pozitivna, kot je danes. V tem
               pogledu se lahko samo strinjam s tistim, kar je omenil tudi dr. Miro Cerar mlajši, ki
               je sicer podpredsednik Sodnega sveta in lahko v tej vlogi naredi marsikaj, ko gre za
               delovanje sodstva.</p>
               <p>Sicer pa glede konkretnih vprašanj, ki ste jih izpostavili v zvezi s konkretnimi
               primeri. Gospod poslanec, vi gotovo veste, da kot minister za pravosodje nimam takih
               pristojnosti, da bi bodisi kot minister ali kot član Vlade tu ukrepal v konkretnih
               primerih. Nasprotno, če bi to storil, bi hudo kršil Ustavo. Sem pa na osnovi tega
               vašega vprašanja poskušal pridobiti pojasnilo od pristojnega organa, in to je v prvi
               vrsti državno tožilstvo. Vi veste, da ima v naši državi državno tožilstvo določene
               pristojnosti v predkazenskih in kazenskih postopkih, je samostojen organ in
               samostojno opravi tudi presojo, ali obstajajo zadostni razlogi, torej razlogi za sum
               ali utemeljen sum, da sproži ustrezne postopke. In ker ste omenili primer Merkurja,
               naj vam preberem odgovor vrhovne državne tožilke Sanje Javor Pajenk, ki mi ga je
               poslala v zvezi s tem. Napisala je in zdaj citiram: <q>"V zvezi z vašimi vprašanji po
               podatkih o stanju zadev vam sporočamo naslednje. Prvič, v zvezi z lastninjenjem
               Merkurja poteka predkazenski postopek, v katerem sodeluje skupina državnih tožilcev
               za pregon organiziranega kriminala. Drugič, primera groženj novinarjem častnika
               Financ in častnika Dnevnik tožilstvo ne obravnava. In tretjič, Okrožno državno
               tožilstvo na Ptuju obravnava tudi zadevo zoper osebo, ki jo izpostavljate, zaradi
               nadaljevanja kaznivega dejanja goljufije po drugem odstavku 217. člena Kazenskega
               zakonika. Ta zadeva se sicer nahaja v dopolnitvi pri policiji."</q></p>
               <p>Ko vsi skupaj ocenjujemo, kako kazensko pravosodje deluje v naši državi, se težko ne
               strinjamo v oceni, da stanja ne bi bilo mogoče izboljšati, še zlasti, če pogledamo
               skupno poročilo o delu državnih tožilstev v letu 2008 in 2009. Tudi po naši oceni gre
               za prenizko učinkovitost kazenskega pregona, za prevelik obseg zavrženih ovadb, za
               predolgotrajne postopke, ki jih vodijo in tudi končno za relativno majhno število
               obsojenih oseb.</p>
               <p>Kaj pa torej lahko naredim kot minister za pravosodje za večjo učinkovitost?
               Predvsem moram zagotoviti ustrezen normativni okvir, zato da bo pravosodje učinkovito
               delovalo. In to počnemo. Med drugim boste v kratkem obravnavali novi zakon o državnem
               tožilstvu in novi zakon o kazenskem postopku. Oba močno krepita pooblastila tožilcev,
               pa ne samo pooblastila, tudi odgovornost. To je ena od pomanjkljivosti v našem
               sistemu po naši oceni, da zlasti vodilni tožilci, torej vodje tožilstev ne
               odgovarjajo za slabo delo organizacij, ki jih vodijo. To bo novi zakon vsekakor
               vzpostavil. Poleg te novosti, pa naj opozorim še na eno, ki jo je Državni zbor že
               sprejel, to pa je novela 160.a člena Zakona o kazenskem postopku, ki omogoča
               ustanavljanje specializiranih preiskovalnih skupin ravno zato, da bi tožilstvo lahko
               bilo bolj uspešno pri pregonu organiziranega oziroma predvsem gospodarskega kriminala
               tam, kjer potrebuje sodelovanje ne samo s policijo, ampak z davčnimi organi,
               carinskimi organi, Uradom za preprečevanje pranja denarja, Uradom za preprečevanje
               korupcije in drugimi organi. Ta normativni okvir je Državni zbor vzpostavil in zdaj
               je seveda predvsem na tožilstvu, na tožilcih, da to določbo tudi praktično uporabijo.
               Ravno zato bo Vlada ta četrtek sprejela posebno uredbo o dolžnem sodelovanju
               tožilstva z vsemi prej naštetimi organi, zato da bi bili lahko v nadaljevanju čim
               bolj uspešni.</p>
               <p>S tem seveda prizadevanja Vlade še niso zaključena. Tu moram omeniti ustanavljanje
               specializiranega oddelka sodnikov, ki bodo presojali te primere in je v zaključni
               fazi. Upam, da bo Sodni svet v kratkem te sodnike tudi dodelil v to skupino. Hvala.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Gospod minister, vas sprašujem to zato, ker ste vi pravzaprav po svoji funkciji prvi
               zaščitnik pravne države v tej državi. Jaz vsaj tako zadevo razumem. Da pravna država
               obstaja ali ne obstaja, v to seveda ne moremo nikogar prisiliti in ga prepričati v
               to, da obstaja ali tudi da ne obstaja. Slovenke in Slovenci si sliko o pravni državi
               pač ustvarjajo sami na osnovi delovanja pristojnih organov sodstva, tožilstva,
               policije in tako naprej. Veste, obstaja x primerov, ko pristojni organi seveda
               reagirajo bliskovito hitro, bi vam jih lahko naštel kar nekaj in jaz to podpiram in
               dobro je tako. Obstaja pa žal tudi x primerov, kjer se pristojni organi, da ne bom
               rekel, sploh ne zganejo. Tudi takih primerov bi lahko danes tukaj naštel kar nekaj.
               Eden eklatantnih ali pa v nebo vpijočih je tudi Patria, ki se vleče kot jara kača že
               kar nekaj let. Človek bi pričakoval, da bo končana pred naslednjimi volitvami in da
               ne bo ta afera obremenjevala še enih državnozborskih volitev, ampak pustimo to.
               Včasih namreč dobiš občutek, da je to nekako pogojeno tudi s politično pripadnostjo,
               hkrati pa tudi s kapitalom in s kapitalsko močjo, ki v ozadju obstaja. Veste, človeka
               postane resnično strah, saj smo takšne in podobne primere do sedaj gledali predvsem
               po televiziji iz nekaterih sosednjih držav, denimo iz Italije, ko smo gledali mafijo.
               Mafija deluje na takšen način. Ustanovili smo Nacionalni preiskovalni urad. Pompozno.
               Kje je ta urad v nekaterih teh primerih?</p>
               <p>Človek bi pričakoval, da se to razišče in sprašujem vas, gospod minister:</p>
               <p>Kdaj bodo pristojni organi za vrat prijeli te vnebovpijoče primere?</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Najprej moram vas nekoliko korigirati v zadevi Patria. Po mojem vedenju so pristojni
               organi začeli delovati, saj vendarle zdaj že vrabci na strehah čivkajo tudi o
               kazenskih postopkih, ki so bili sproženi.</p>
               <p>Ko pa gre za Nacionalni preiskovalni urad, to vprašanje naslavljate na nepristojnega
               ministra. Res pa je nekaj, da nobeden od teh organov, ne Nacionalni preiskovalni
               urad, ne Tožilstvo, nenazadnje tudi ne sodišče, sam po sebi ne more opraviti ničesar,
               če celotna veriga ne deluje. Kdo zdaj v tej verigi v kakšnem konkretnem primeru ne
               opravi svojega dela pravočasno, je pa seveda vprašanje, kjer je možno poiskati
               odgovore samo za vsak primer posebej. Posploševati ni mogoče in samo, ko mi boste
               zastavljali konkretna vprašanja, takšna kot ste mi ga uvodoma, kjer sem vam dal tudi
               konkretne odgovore, bo možno preveriti, ali kdo res ni opravil svojega dela. In če je
               tako, bom seveda kot minister storil vse, da bom uveljavil tista pooblastila,
               nadzorna pooblastila, ki jih pač ministrstvo v zvezi s tem ima. Na splošno pa seveda
               ni mogoče reči, da nihče nič ne dela in da se nič na tem področju ne zgodi. Tega tudi
               statistični podatki o delovanju pravosodja pri nas ne potrjujejo, pa ne nazadnje tudi
               konkretne sodbe sodišč v posameznih primerih ne, o tem pa tudi lahko vsak dan beremo
               v medijih. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? Izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Predlagal bi, da bi o tem odgovoru gospoda ministra v skladu z 246. členom opravili
               razpravo, da bi se malo bolj natančno pogovorili o delovanju pravne države. Mislim,
               da bi bilo to potrebno. Namreč, tudi vrabčki čivkajo na vejah pa danes je to že v tej
               dvorani večkrat bilo rečeno, da resnično v ozadju neka omrežja vodijo to državo. In
               nič se ne zgodi, ne znamo narediti reda v tej državi. To je zaskrbljujoče. Kljub temu
               da novinarji zelo jasno in zelo precizno opozarjajo na različne zadeve, se v tej
               državi nihče in ničesar ne zgane. To ni dobro.</p>
               <p>Menim, da je o tem treba spregovoriti, še posebej takrat, ko je ogrožena pravna
               država in ko ugotavljamo, da pravna država za vse državljane v tej državi ni enaka;
               ko za ene velja, za druge ne velja. Velja za tiste, ki nimajo denarja, za tiste, ki
               pa imajo denar, pa velja malo drugače ali pa malo prikrojeno, odvisno od tega tudi,
               kakšne zveze kdo ima. In to je grozljivo. Prav bi bilo, da se o tem pogovorimo. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Žerjava, da Državni zbor na naslednji seji opravi
               razpravo o odgovoru ministra za pravosodje na njegovo poslansko vprašanje, bo Državni
               zbor odločil jutri, to je v torek, 19. oktobra, v okviru glasovanj.</p>
               <p>Gospod Franco Juri, ministra za zunanje ni. Boste kljub temu postavili vprašanje?
               Da. Izvolite.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči. Spoštovani ministri!</p>
               <p>Kljub dejstvu, da ni gospoda ministra za zunanje zadeve, mislim, da je vprašanje
               zelo aktualno in pričakujem, da bom dobil odgovor tudi v pisni obliki čim prej, kajti
               gre za izjemno pomembno zadevo in je dobro, da o tem slišijo tudi ostali prisotni
               ministri. To je pravzaprav vprašanje, ki je naslovljeno Vladi, kljub dejstvu, da je
               pravi naslov zunanje ministrstvo.</p>
               <p>Na spletni strani multimedialnega centra RTV Slovenija je v poročanju o zasedanju
               ministrov za obrambo in zunanje zadeve članic zveze Nato, ki je potekalo prejšnji
               teden, med drugim objavljajo tudi naslednje: <q>"Glede vzpostavljanja protiraketne
               obrambe je minister Žbogar povedal, da dokončnega dogovora še ni, se pa oblikuje
               širši konsenz. Eno izmed odprtih vprašanj ostaja; kako v projekt protiraketnega ščita
               vključiti tudi Rusijo, s katero želi Nato bistveno okrepiti vezi. Za Žbogarja"</q> –
               citiram še vedno vest – <q>"je strošek ščita, ki znaša 2500 milijonov evrov,
               sprejemljiv. Po njegovih besedah Slovenija ta projekt podpira, saj je ščit, ki bo
               Slovence varoval pred morebitnimi raketnimi napadi, vedno dobrodošel."</q></p>
               <p>Ob teh izjavah ministra, ki ga še posebej cenim, me zanima:</p>
               <p>Ali je izražena podpora raketnemu ščitu, ki je znani dolgoletni ameriški projekt in
               verjetno eden največjih projektov orožarsko-jedrske industrije tiste države? Zanima
               me:</p>
               <p>Ali je izražena podpora temu ščitu tudi uradno stališče Vlade?</p>
               <p>In:</p>
               <p>Kdaj je bilo v Državnem zboru to stališče sprejeto oziroma potrjeno?</p>
               <p>Ali pomeni ta podpora raketnemu ščitu tudi finančno udeležbo Slovenije in koliko bi
               le-ta znašala? Morda 200 milijonov evrov?</p>
               <p>Ali pomeni podpora raketnemu ščitu tudi pripravljenost Slovenije, da ponudi svoje
               ozemlje za morebitno namestitev jedrskih konic?</p>
               <p>Upam, da bom dobil čim prej odgovore. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dobili boste, kot ste želeli, pisni odgovor.</p>
               <p>Sedaj bo gospod Ivan Grill postavil poslansko vprašanje ministru za zdravje, gospodu
               Marušiču.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Najlepša hvala za besedo. Spoštovani gospod minister!</p>
               <p>Znano je, da je Onkološki inštitut ena izmed najdražjih institucij v Sloveniji,
               stala je preko 90 milijonov evrov, gradila se je nerazumno dolgo in cca tri leta ga
               imamo sedaj v uporabi. Kot vemo, se ves čas soočajo s težavami, ki jih prinaša
               vodovodno omrežje oziroma imajo oporečno vodo, ki je okužena z legionelo. Da je ta
               problem prisoten, vemo vsi že zelo, zelo dolgo. Vendar se nam pa ob tem poraja
               vprašanje, zakaj se je ministrstvo – tu imam v mislih predvsem vašega predhodnika,
               kajti že v tistem času se je vedelo, da je problem v uničenem vodovodnem omrežju.</p>
               <p>Prav tako vemo, da smo pridobili tudi bančno garancijo v višini 2,3 milijona evrov,
               ki bi jo lahko unovčili od podjetja SCT, za katerega prvega moža, gospoda Ivana
               Zidarja, vemo, da ima plačo preko 800 tisoč evrov na leto, to je skoraj 3 tisoč evrov
               na delovni dan. Vemo tudi, da se proti takemu podjetju – ki je odgovorno, da imamo v
               Onkološkem inštitutu oporečno vodo, da imamo uničeno vodovodno omrežje – ministrstvo
               ni odločilo, da to uveljavi in da tudi izvede sanacijo vodovnega omrežja. Kot je
               znano, vsaj iz sredstev javnega obveščanja, je določen del te bančne garancije že
               zapadel, v mesecu novembru naj bi ponovno zapadel del te garancije, kar pomeni, da bo
               po mesecu ali dveh ostal samo še del tistega, kar bi bilo moč unovčiti.</p>
               <p>Zato vas v zvezi s tem prosim, če mi lahko odgovorite:</p>
               <p>Zakaj se še ni začel postopek sanacije tega vodovodnega omrežja?</p>
               <p>Kolikšen bo dejanski strošek zamenjave vodovodnega omrežja?</p>
               <p>Za kolikšen znesek bančne garancije je že do sedaj poteklo oziroma bo v bližnji
               prihodnosti?</p>
               <p>In:</p>
               <p>Kdaj v celoti poteče rok za unovčenje te bančne garancije?</p>
               <p>Namreč, nedopustno se mi zdi, da bi v primeru premalo aktivnosti najbolj odgovornih
               zapadle bančne garancije in da bi ne nazadnje potem celotna sanacija tega vodovodnega
               omrežja zopet prešla, kot po navadi, na bremena slovenskih davkoplačevalcev.</p>
               <p>Hvala lepa za odgovor.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Spoštovani gospod predsedujoči, cenjeni poslanec, poslanke in poslanci, kolegice in
               kolegi!</p>
               <p>Glede problematike bančne garancije, o kateri ste mi zastavili vprašanje, bom dal
               nekoliko izčrpnejšo informacijo.</p>
               <p>Namreč, Ministrstvo za zdravje je v zvezi s problematiko Onkološkega inštituta
               pridobilo leta 2008 bančno garancijo, ki je v natančnem znesku 2 milijona 273 tisoč
               in še nekaj, in ta poteče leta 2025, v največjem deležu do leta 2011 – okrog dve
               tretjini teh sredstev. Prvi lot v znesku 140 tisoč 755 evrov je zapadel 6. aprila
               2010, torej dva dni, preden ste me imenovali za ministra oziroma potrdili za ministra
               v Državnem zboru. Tako nam je preostalo še dobrih 2 milijona 100 tisoč evrov bančne
               garancije, ki se bo, kot sem povedal, iztekla v celoti leta 2025.</p>
               <p>Težko se strinjam, da nobene napake na objektih v okviru garancijskega obdobja nismo
               odpravili, res pa je, da bi se težko strinjal, da so bile dovolj hitro in učinkovito
               odpravljene, ne nazadnje je problematika še vedno tu.</p>
               <p>Kot minister sem želel poiskati optimalno rešitev in sem se lotil, po mojem,
               načrtovano teh aktivnosti tako, da bi problematika bila celovito rešena v smislu
               obvladovanja težav tako vodovodnega kot klimatskega sistema. Za samo sanacijo na
               vodovodnem in klimatskem sistemu Onkološkega inštituta poteka izdelava izvedenskega
               poročila s predlogi sanacije za napako na vodovodnem in klimatskem sistemu v objektih
               H, R, D in N Onkološkega inštituta. Rok za pripravo in predajo poročila je 20.
               oktober 2010, torej čez tri dni, po pogodbi, ki jo je sklenilo Ministrstvo za zdravje
               z Zavodom za gradbeništvo Slovenije.</p>
               <p>Ta pogodba določa, da bo v izvedenskem mnenju treba postaviti odgovore na naslednja
               vprašanja. Prvič, kakšno je dejansko stanje vodovnega in klimatskega sistema na
               Onkološkem inštitutu? Kaj je vzrok za težave v delovanju vodovnega in klimatskega
               sistema in s kakšno sanacijo bo zagotovljeno bolnišnici ustrezno delovanje vodovnega
               in klimatskega sistema na Onkološkem inštitutu?</p>
               <p>Torej moramo sanacijo vrednostno oceniti, upoštevaje ekonomske in tehnološke
               razlage. Krožijo številke, kot ste jih vi omenili, ampak ne iz te študije, ki smo jo
               naročili. Pričakujem, da bo navedeno mnenje in poročilo dalo odgovore oziroma
               usmeritve glede vprašanja, kateri način sanacije je najprimernejših.</p>
               <p>Verjetno se pa postavlja vprašanje, zakaj sem se tako odločil? Gre predvsem za to,
               da smo želeli pridobiti strokovno mnenje in pripraviti poročilo na podlagi dogovora o
               skupnem izvedenskem pregledu napak na vodovodnem in klimatskem sistemu na Onkološkem
               inštitutu Ljubljana, ki smo ga skupaj podpisali direktorica Onkološkega inštituta,
               jaz osebno in gospod Zidar kot predstavnik SCT-ja. Ta sporazum se je sklenil zato, da
               se po tretji neodvisni strokovni instituciji končno ugotovi obstoj vseh stvarnih
               napak na vodovodnem in klimatskem sistemu; da se razišče, ali gre za skrite napake
               oziroma za napake, za katere velja garancijska izjava SCT-ja, in morebitne vzroke za
               nastale napake.</p>
               <p>Na podlagi tega izvedenskega mnenja in sprejetja odločitve o vrsti in načinu
               sanacije bo izdelan projekt s podpisom ter na podlagi tega bo podana tudi stroškovna
               ocena sanacije. Torej, do predvidenega roka, ko naj bi zapadel naslednji lot, torej
               do 11. novembra 2011, sem prepričan, da bomo to poročilo dobili, se na podlagi tega
               tudi dogovorili, kako in na kakšen način naj bi potekala sanacija, in, upam, dokončno
               razrešili to resnično dolgo in žalostno zgodbo o Onkološkem inštitutu. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>No, saj sem se že v samem uvodu pojasnil, da je odgovornost, da se ni ukrepalo
               zagotovo na vašem predhodniku in da je temu tako, kaže tudi dejstvo, da je bilo že v
               lanskem letu izdelana ravno tako temeljita študija, ki je ravno tako izkazovala, da
               je vodovodno omrežje uničeno. To študijo je dobila gospa Žličar, vendar očitno ni
               ukrepala, čeprav bi verjetno lahko ukrepala.</p>
               <p>In tukaj se ne nazadnje postavlja vprašanje, ki ga je v javnosti izrekel celo znani
               kirurg, ne bom ga imenoval, da v primeru, če bi gospa Žličar ukrepala pa ravno tako
               ministrstvo, bi se z njo zgodilo isto kot z njenim predhodnikom. Če nekdo slučajno
               skuša vtikati svoj nos – če temu tako rečemo – v zadeve, ki so povezane s SCT-jem, z
               gospodom Zidarjem, je podvržen sankcijam, kar pomeni – zamenjava. Pomeni, da bi se
               verjetno tudi z njo tako zgodilo.</p>
               <p>Zato se tudi meni nehote poraja vprašanje:</p>
               <p>Ali niso sedaj tudi vsi ti na novo izvajani postopki, študije, vzrok, da se vsa
               stvar zavlačuje zato, da bo velik del teh garancij tudi potekel?</p>
               <p>In bi imel ob tem še eno vprašanje, če mi lahko nanj odgovorite. Glede na to, da ste
               navedli, da je v tej komisiji ali v tem tripartitnem sporazumu udeležen tudi gospod
               Zidar:</p>
               <p>Ali se bo v primeru, ko se bo – o tem sem prepričan – izkazalo, da je napaka v
               omrežju zagotovo posledica slabega dela v preteklosti, podjetje SCT zavezalo, da bo
               na svoje stroške, ne glede na bančne garancije, to vodovodno omrežje tudi
               saniralo?</p>
               <p>Ali so oni tukaj zdaj igralci, ki bodo na nek način s tem tudi posredno prispevali k
               temu, da se bo naredil v javnosti dober vtis, nazadnje bodo pa potekle bančne
               garancije?</p>
               <p>Psi bodo lajali, karavana bo šla dalje, plačevali bomo pa davkoplačevalci. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Jaz srčno upam, da temu ne bo tako. Ravno ta dogovor, ki bo tripartitni, zavezuje
               podpisnike, da so podali svoja vprašanja komisiji in da bodo za predlogi komisije
               morali tudi s svojimi odločitvami stati.</p>
               <p>Dosedanje analize oziroma analiza, ki ste jo vi omenili, ostalima dvema partnerjema,
               torej tako ministrstvu kot SCT-ju, ni dala te zaveze, da bi lahko bila to osnova za
               unovčenje bančne garancije. Tako upam, da bo ta pristop, ki smo ga ubrali, v
               predpisanih rokih še vedno uspel in da bomo v preostalih treh tednih oziroma dobrih
               dveh tednih, ki so pred nami, dosegli dogovor o razrešitvi tega ključnega vprašanja,
               ali gre dejansko za skrite napake in kolikšen del teh morebitnih napak bi lahko
               pripisali slabemu vzdrževanju. Upam, da je večina ali vse v prvi točki – torej, da
               gre za neke skrite napake in da bodo te napake potem tudi odpravljene pred morebitno
               unovčitvijo drugega lota.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Zagotovo bi bilo smiselno, da bi se o tem vprašanju opravila splošna razprava v
               Državnem zboru, kjer bi vse te stvari lahko predebatirali. Vendar, ker sem prepričan,
               da vladajoča koalicija tega predloga ne bo podprla, dajem tukaj drugačen proceduralni
               predlog: če nam, spoštovani minister, ko boste imeli vse te študije, lahko to
               posredujete tudi poslancem v Državni zbor, predvsem mogoče članom Odbora za
               zdravstvo.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>No, to ni bilo ravno v skladu s poslovnikom. Torej, vi ne predlagate splošne
               razprave o odgovoru ministra, kot sem razumel.</p>
               <p>Zato prehajamo na naslednjega poslanca, in sicer gospod Miro Petek bo postavil
               poslansko vprašanje ministrici za gospodarstvo mag. Darji Radić.</p>
               <p>Prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa za besedo, gospod podpredsednik. Vsem prisotnim lep pozdrav!</p>
               <p>V odloku o programu prodaje državnega finančnega premoženja za leto 2011 in 2012 je
               med pravnimi osebami, predvidenimi za prodajo, tudi 25 % deleže v Slovenski
               industriji jekla. Knjigovodska vrednost državnega deleža znaša nekaj manj kot 40
               milijonov evrov, država pa ima v lasti še nekaj več kot 248 tisoč delnic in si ob
               prodaji 55,35 % deleža ruskemu koncernu Koks zagotovila kontrolni delež. Torej, kljub
               temu da je tujec imel večinski delež, si je Slovenija v tem strateškem sistemu doslej
               zagotavljala odločilno vlogo, kar je dobro. To je zelo dobro, saj ima zadnjo besedo
               pri najpomembnejših odločitvah. Zdaj pa se očitno temu hoče odreči, saj namerava ta
               delež prodati. Ta načrtovana prodaja na nek način čudi, potem ko so stranke, ki so
               zdaj na oblasti, v prejšnjem mandatu prodaji sistema Slovenske industrije jekla
               precej nasprotovale in jo v prejšnjem mandatu hotele kriminalizirati. Treba je
               dodati, da je ruski lastnik v teh treh letih v sistem Slovenske industrije jekla
               vložil več kot 300 milijonov evrov.</p>
               <p>Če bi v preteklosti ta sistem prodali Preventu, Kovinotehni, Merkurju in podobnimi,
               ki so nameravali prek konzorcija stopiti v ta sistem, potem bi danes na Koroškem
               imeli še eno ruševino oziroma razvalino več.</p>
               <p>Sistem Slovenske industrije jekla se je v preteklosti poskušal že večkrat prodajati,
               sicer je bil takrat pod drugim imenom, to je Slovenske železarne. Spomnimo se, da so
               ga nekateri prodajali tudi za en sam evro oziroma dolar nekemu podjetju na Kajmanskih
               otokih. Država pa je v sanacijo tega sistema v preteklosti vložila več kot pol
               milijarde evrov. Res so bile s tem denarjem večinoma sanirane državne banke, kjer
               danes ponovno razmišljamo o sanacijah teh bank – oziroma danes temu rečemo
               dokapitalizacija. Danes sistem Slovenske industrije jekla dela dobro in država bi od
               tega sistema lahko dobivala tudi lepe dividende.</p>
               <p>Zato me zanima:</p>
               <p>Zakaj prodajati preostali kontrolni delež tega sistema, saj lahko to pomeni, da se
               bodo v prihodnosti vitalne funkcije tega sistema selile drugam?</p>
               <p>Zakaj to prodajati v času krize, ko je težko doseči ustrezno oziroma dovolj visoko
               ceno?</p>
               <p>Ministrico tudi sprašujem:</p>
               <p>Kdo je potencialni kupec?</p>
               <p>Ali je to dosedanji večinski lastnik ali<gap n="..."/> <stage xml:id="Redna-21-2010-10-18.stage18">/ opozorilni znak za konec razprave/</stage><gap n="..."/>
               pa ob pričakovani nizki ceni kdo iz vašega političnega kroga, spoštovana
               ministrica?</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Mislim, da mi na precej teh vprašanj ne bo treba odgovoriti - iz enega samega
               razloga, ker nikakršni pogovori s kakršnimkoli kupcem trenutno ne potekajo. Glede na
               to, da se je pa sama prodaja Slovenske industrije jekla dogajala v prejšnjem mandatu,
               se pravi, odprodal se je ta 55,35 % delež aprila 2007, bi pa pričakovala, da veste,
               da je v tej pogodbi, ki je bila takrat sklenjena, zapisano tudi, da ima Republika
               Slovenija nepreklicno in nepogojno prodajno pravico za čas petih let od veljavne
               pogodbe in da bo kupec na pisni poziv Republike Slovenije kupil tudi preostale
               delnice družbe Sij. Vendar je bilo pri tem zapisano, da nakupna cena ne sme biti
               manjša od prodajne cene, se pravi 190,73 evrov. Zaradi tega razloga, ker se pač to
               petletno obdobje sedaj izteka 2011–2012, je seveda tudi ta potencialna prodaja prišla
               v ta program prodaje državnega finančnega premoženja. Vendar v tem trenutku pa še ni
               bilo nobenega pogovora in nobene kakršnekoli konkretne namere v zvezi s prodajo tega
               deleža.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Ne.</p>
               <p>Mag. Majda Potrata ima vprašanje za ministra za visoko šolstvo, znanost in
               tehnologijo.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane ministrice in ministra, poslanke
               in poslanci!</p>
               <p>Svoje vprašanje naslavljam na dva ministra, in sicer poleg ministra za visoko
               šolstvo še na ministrico za kulturo.</p>
               <p>Informacija o izvajanju in financiranju dejavnosti lektoratov slovenskega jezika na
               tujih univerzah, ki je bila pripravljena na Ministrstvu za visoko šolstvo, znanost in
               tehnologijo, je, ko je prišla v javnost, zbudila kar nekaj protestov. Najprej
               Filozofske fakultete in Centra za slovenščino kot drugi oziroma tuj jezik. Poleg tega
               so svoje nesoglašanje s to informacijo izrekli Društvo slovenskih pisateljev, Javna
               agencija za knjigo in SVIZ, lahko da še kdo drug.</p>
               <p>Za kaj gre? Vlada naj bi za proračunski leti 2011 in 2012 zmanjšala sredstva,
               potrebna za lektorate za 500 tisoč evrov, kar bi v nadaljevanju pomenilo zmanjšanje
               mreže lektoratov za 10 do 11. Na 53 tujih univerzah v 27 državah teče lektorat
               slovenščine, poleg tega pa na 23 univerzah še študij slovenščine na dodiplomski
               ravni, na nekaterih tudi na podiplomski ravni, se pravi na ravni magistrskega in
               doktorskega študija. Zmanjševanje sredstev bi pomenilo, da bi bilo treba dejavnost
               zmanjšati.</p>
               <p>Zato sprašujem oba, ministra za visoko šolstvo, znanost in tehnologijo ter
               ministrico za kulturo:</p>
               <p>Ali namera o zmanjšanju sredstev za delovanje lektoratov slovenskega jezika sledi
               cilju utrjevanja slovenščine v visokem šolstvu in znanosti, ki v Resoluciji o
               nacionalnem programu za jezikovno politiko 2007–2011 predvideva prizadevanje za
               uveljavljanje slovenistike na tujih univerzah?</p>
               <p>Katere aktivnosti potekajo v zvezi s predlogom zakona o delovanju programa
               slovenščina na univerzah v tujini?</p>
               <p>Kakšni naj bi bili učinki ustanovljene delovne skupine, v kateri ni predstavnikov
               univerz in nosilcev dejavnosti, to se pravi, niti Filozofske fakultete v Ljubljani,
               niti mariborske filozofske fakultete, niti Centra za slovenščino kot drugi tuj jezik?</p>
               <p>Obema hvala za odgovor.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kdo bo prvi? Gospod minister, izvolite.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Najlepša hvala, podpredsednik. Spoštovane poslanke, poslanci!</p>
               <p>Tema je dejansko vzbudila nemalo javne pozornosti. To ni bilo nepričakovano. So pa
               bile kvalifikacije, očitki o zmanjšanju ali ukinjanju lektoratov neutemeljeni in tudi
               nekorektni z vidika ravno informacije, na katero so se nanašali, in ki, mimogrede, ni
               bila nobena skrivnost, ampak je bila javno preko spleta dostopna od prvega dne vladne
               procedure. Skratka, odločitve o ukinjanju lektoratov ni sprejel nihče. Tisto, kar
               MVZT počne, je skrb za zagotavljanje zadostnih virov, ohranitev in ustrezna
               vzpostavitev mreže lektoratov v tujini.</p>
               <p>V tem mandatu smo, zavedajoč se pomena tega področja, naredili nemalo pomembnih
               premikov. Sredstva smo od leta 2008, ko so obsegala 1,2 milijona evrov, v letu 2009
               in 2010 povečali na 1,7 oziroma 1,8 milijona evrov. Res pa je, da imamo v proračunu
               za leto 2011, ki je bil v Državnem zboru pred kratkim obravnavan, te postavke znižane
               za pol milijona evrov. To je posledica razlogov oziroma okoliščin, v katerih je – o
               tem sta izčrpno govorila tako predsednik Vlade kot finančni minister ob predstavitvi
               obeh proračunov – Ministrstvo za visoko šolstvo, znanost in tehnologijo kot tudi
               mnoga druga ministrstva, o čemer ste na odborih, kjer je bila problematika proračunov
               obravnavana, veliko slišali, imajo precej težav pri pokrivanju tudi tako imenovanih
               fiksnih obveznosti znotraj teh okvirjev in vsako poskuša po najboljših močeh
               poskrbeti za tista področja, ki so ministrstvu zaupana v neko skrb in zagotavljanje
               financiranja.</p>
               <p>V informaciji, ki smo jo pripravili pred časom, v tistem trenutku, ko smo bili s
               temi proračunskimi okvirji seznanjeni, nismo napovedali ukinitve lektoratov.
               Konstatirali smo ta dejstva in dali pobudo za to, da se oblikuje medresorska delovna
               skupina. Poudarjam, ne delovna skupina kar tako oziroma kot je bilo tudi v vprašanju
               rečeno, ampak medresorska delovna skupina. In v medresorski delovni skupini lahko
               sodelujejo resorji, zunanji deležniki, tudi pomembni akterji z obeh univerz, ne
               morejo biti člani medresorske delovne skupine, bodo pa k delu te medresorske delovne
               skupine, ki jo sestavljajo predstavniki ministrstva, ki ga vodim, Ministrstva za
               kulturo, Ministrstva za zunanje zadeve in tudi akademik Žekš, predstavniki te
               akademske sfere obeh programov oziroma univerz s tega področja vključeni v to delo
               prek Ministrstva za visoko šolstvo, znanost in tehnologijo. Ta delovna skupina naj bi
               bila do konca oktobra formirana. Pričakujem, da bo ta teden ali najkasneje prihodnji
               teden ta informacija na Vladi obravnavana. Do 31. januarja pa naj bi, tako so
               definirane v tej informaciji njene naloge, poskrbela za predlog rešitev, torej kako
               zagotoviti manjkajoča finančna sredstva za nadaljevanje financiranja obstoječe mreže.
               Pripravila bo nacionalne smernice za dolgoročni razvoj, delovanje, ustanavljanje ali
               morebitno ukinjanje posameznih lektoratov. Do zdaj to ni bilo sistematično in
               sistemsko urejeno, ampak je bilo mnogokrat posledica nekih ad hoc odločitev, ki
               vodijo v neko mrežo, ki po mnenju marsikoga ni docela optimalna, in se ta problem v
               času zaostrenih javnofinančnih okvirjev zaostruje.</p>
               <p>Tudi nekatera druga vprašanja, ki so znotraj tega naslovljena, bo obravnavala ta
               komisija in predlagala Vladi rešitve.</p>
               <p>Skratka, zagotovljena bo udeležba vseh deležnikov, razprava bo vsebinska. Opcija
               ukinitve posameznih lektoratov bo ostala relevantna in ta delovna skupina se bo tudi
               s tem ukvarjala samo v primeru, če ne bomo uspeli znotraj Vlade in te medresorske
               delovne skupine najti ustrezne alternativne rešitve.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala lepa za ta del odgovora.</p>
               <p>No, očitek, da gre za nekorektno reakcijo na informacijo, bi vendar želela dopolniti
               s tem, da je ukinitev znatnega števila – od 10 do 11 lektoratov – v informaciji
               zapisana v poglavju A. V poglavju B je zapisano tudi to, koliko učiteljev – 30 – je
               zaposlenih na slovenskih univerzah in 21 učiteljev na tujih univerzah.</p>
               <p>Tisto, kar pa bralca posebej vznemiri, da tako rečem, je pa zapisano v poglavju C,
               da to ni primarna vsebinska dejavnost ministrstva, pristojnega za visoko šolstvo, pa
               še odsotnost nacionalne politike je omenjena. Ampak jaz se sklicujem na nacionalni
               program za jezikovno politiko, ki v poglavju za utrditev slovenščine v slovenskem
               visokem šolstvu in znanosti, to je 10. cilj, pri točki g pravi, <q>"prizadevanje za
               uveljavljanje slovenistike na tujih univerzah,"</q> in tu je nosilec Ministrstvo za
               visoko šolstvo, znanost in tehnologijo, ne Ministrstvo za kulturo, ki je skrbnik
               resolucije nacionalnega programa in ima pri Zakonu o javni rabi slovenščine kar
               pomembno vlogo, niti ne Ministrstvo za zunanje zadeve, ampak je ravno Ministrstvo za
               visoko šolstvo, znanost in tehnologijo tisto, ki mu je ta naloga dodeljena. Ne trdim,
               da je sedanja resolucija idealna in da sledi vsemu. Ampak to je bila prva resolucija
               za jezikovno politiko; in če sledimo ciljem humanistike, nacionalne vede in vsega
               tistega, kar se na tujih univerzah, na lektoratih in na študiju slovenistike dogaja,
               potem to ni nepomembna dejavnost in bi zanjo bilo treba najti potrebna sredstva.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite vi gospa ministrica? Gospod minister? Domenita se.</p>
               <p>Izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Če kje, pri vprašanju jezika, ali lektoratov, ali kje drugje, ne smemo biti zaprti v
               svoje lastne vrtičke, zato se mi zdi potrebno povezovanje in je koristno.</p>
               <p>Resolucija skrbstva Ministrstva za kulturo, ampak naj tudi Ministrstvo za kulturo
               razmisli o teh vprašanjih. Zato se pridružujemo temu vprašanju. Hkrati, spoštovana
               poslanka, mislim, da ste ena redkih, ki ste pravilno opredelili s tem poslanskim
               vprašanjem temo, kajti vsi ostali so vprašanje lektoratov razumeli kot odpis
               lektoratov v tem smislu, ali bomo ostali brez študija slovenščine, in točno ste
               navedli, da gre za možnost zmanjševanj sredstev.</p>
               <p>Ampak ta skupina, ki naj bi bila imenovana kot medresorska, mislim, da bo lahko
               preučila tudi tista dejstva, ki so lahko tudi vznemirljiva. Vznemirljiva znotraj
               statistik, ki kažejo, da so lektorati morebiti nastajali nestrateško oziroma
               neproporcionalno, da je nekje, v enem lektoratu samo en slušatelj ali pa, da jih je v
               neki državi več, v drugi državi manj in da je mogoče treba to še popraviti, čemur
               bomo nedvomno tudi na Ministrstvu za kulturo lahko prisluhnili oziroma sodelovali v
               tej skupini kot smiselni.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Izvolite, gospod minister.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Znotraj časa, tema je vsekakor pomembna. Jaz verjamem, da se bo nadaljevala tudi v
               okviru te skupine in širše.</p>
               <p>Dejstvo je, to, kar je tu napisano in ste citirali v smislu sporne ali ne docela
               domišljene pristojnosti Ministrstva za visoko šolstvo za to področje, to je ocena, ki
               se meni zdi utemeljena. Namreč, ravno ob diskusiji o situaciji, v kateri smo se
               znašli, ko moramo misliti, kako zagotoviti ta sredstva, in v primeru, da jih ne bo
               mogoče zagotoviti, jaz se nadejam, da bo to uspelo, se postavi vprašanje, kateri
               resor naj bo tisti, ki bo v sodelovanju s temi zunanjimi deležniki, seveda nosilci
               programov, tehtal smiselnost te mreže in podobno. Ugotovili smo, da tega na našem
               ministrstvo po kriterijih, s katerimi presojamo visokošolske ustanove tu, v
               Sloveniji, ne moremo storiti na korekten način. Zato smo vključili to širšo
               medresorsko skupino, ki naj med drugim tudi doreče, kako bi bilo pravilno področje
               lektoratov za slovenski jezik v tujini umestiti, zato da bi tudi resolucija, ki jo
               omenjate, in druge usmeritve na področju promocije jezika – in vrsta nalog, ki jih ti
               lektorati opravljajo in so v tej diskusiji bili izpostavljeni in daleč presegajo
               področje zgolj učenja slovenskega jezika v tujini –, da bi bila ustrezno naslovljena
               in da bi jim Vlada lahko kot celoti namenjala primerno in domišljeno pozornost.</p>
               <p>To je ambicija tiste dikcije, ne pa, da bi se kdo želel otresati odgovornosti. Kot
               sem omenil, smo v dosedanjih dveh letih mandata za izboljšanje položaja lektorjev
               naredili zelo veliko.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Alenka Jeraj bo postavila poslansko vprašanje ministru za okolje in prostor
               dr. Žarniću ter ministru za kmetijstvo, gozdarstvo in prehrano mag. Židanu. Prosim.
           </p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala.</p>
               <p>Oba ministra bom spraševala v zvezi z občinskim prostorskim načrtom Mestne občine
               Ljubljana, kajti podpisan je bil dogovor, da bo to <q>"mušter"</q> za vse ostale, in mislim,
               da je tukaj treba potem stvari narediti pregledno in pravilno, da ne bo potem v
               nadaljevanju kakšnih napak.</p>
               <p>Minister Žarnić po pričanju na komisiji pred preiskovalno komisijo ste za STA
               povedali, da Darsovega soglasja niste imeli, zato ga tudi niste upoštevali. Prav tako
               je v tem poročilu zapisano, da niste prejeli nekaterih drugih pripomb nosilcev
               urejanja prostora, torej gre za množino, eno od takih soglasij je tudi soglasje
               ministra Golobiča, ki je soglasje podpisal 7. 5., pripombe pa potem na ta isti načrt
               so datirane 4 dni kasneje. Ker s temi pripombami niste bili seznanjeni, seveda niste
               mogli ministra Golobiča pozvati k preverjanju, ali so bile njegove pripombe
               upoštevane. Podobno je bilo s soglasjem ministrstva za kmetijstvo. Upoštevali ste eno
               izmed mnenj, ki je bilo izdano pred 1. 7., ne pa tistega zadnjega, ki ga je minister
               Židan izdal 1. 7.</p>
               <p>51. člen Zakona o urejanju prostora določa, da morajo nosilci prostorskega urejanja
               poslati mnenja ministrstvu in občini. V nekaterih primerih smo ugotovili, da so ga
               poslali samo občini. Celo več, podajali so jih še po preteku roka za pridobitev
               mnenj. Menim, če bi se vi držali Zakona o urejanju prostora, do take zmešnjave ne bi
               prišlo. Posledica tega je seveda bila, da je prostorski načrt MOL-a, ki je sicer
               sprejet in z vašim sklepom potem tudi z vaše strani potrjen, da ni izdan, torej ni
               sprejet skladno z zakonom.</p>
               <p>Poleg tega se je po sprejemu oziroma v času sprejemanja na mestnem svetu sprejelo še
               kar nekaj amandmajev, ki so bistveno spreminjali določila, ki so jih podali nosilci
               urejanja prostora.</p>
               <p>Zanima me:</p>
               <p>Zakaj mi še niste posredovali odgovorov, kot sva se takrat dogovorila, in ste jih
               dobili?</p>
               <p>Zakaj tudi ste z večfaznostjo kršili predpisani postopek in na ta način povzročili,
               da nosilci urejanja prostora niso mogli nadzirati postopka sprejemanja prostorskega
               načrta?</p>
               <p>Predvsem pa me zanima:</p>
               <p>Zakaj je mestna občina tako posebna, da ste celo dokument, ki ste ga izdali,
               podpisali oziroma antidatirali?</p>
               <p>Podpisali ste ga v ponedeljek, dokument pa nosi petkov datum.</p>
               <p>In:</p>
               <p>Kaj nameravate v zvezi s tem narediti?</p>
               <p>V zvezi s tem sem vas že spraševala, torej po ukrepih, ki jih nameravate kot
               minister sprejeti.</p>
               <p>Enako sprašujem tudi ministra Židana o ukrepih in kaj se bo zgodilo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovana gospa poslanka, spoštovani gospodje poslanke
               in poslanci!</p>
               <p>Hvala lepa za vprašanje, ki zaradi velikega interesa v javnosti zasluži tudi
               večkraten odgovor, četudi je odgovor dostikrat zelo podoben.</p>
               <p>Na vaše vprašanje – tisto zadevo sem preveril, danes pred sejo je odgovor na tista
               vprašanja šel z našega ministrstva. Povedali so mi, da so ga poslali. Mogoče so to
               poslali danes ali pa včeraj, pa še ni do vas prišlo, ampak je na poti.</p>
               <p>Na kratko in na splošno, kar velja za Ljubljano, pa tudi za vse ostale. Postopek
               priprave in sprejema občinskega prostorskega načrta je določen, kot ste sami
               povedali, z Zakonom o prostorskem načrtovanju iz leta 2007, 2008, 2009, z
               dopolnitvami. Za zakonitosti izvedbe tega postopka je v celoti odgovorna občina in ne
               minister za okolje in prostor.</p>
               <p>Naloga ministra za okolje in prostor v tem postopku je, da poleg dajanja smernic in
               mnenj s področja razvojne poselitve ter izdaje mnenj v postopku ugotavljanja
               sprejemljivosti vplivov na okolje, ki poteka v okviru postopka CPVO, ugotovi
               usklajenost predloga občinskega prostorskega načrta. V tem postopku minister na
               podlagi mnenj državnih nosilcev urejanja prostora v 30 dneh od prejema predloga
               občinskega prostorskega načrta s sklepom ugotovi usklajenost. Če iz mnenj državnih
               nosilcev urejanja prostora izhaja, da so v predlogu občinskega prostorskega načrta
               njihove smernice upoštevane oziroma da so bili pri njegovi pripravi ustrezno
               upoštevani predpisi z njihovih delovnih področij, tak sklep lahko izda. Če iz mnenj
               nosilcev urejanja prostora izhaja, da v predlogu občinskega prostorskega načrta
               njihove smernice niso bile upoštevane oziroma da predpisi z njihovih delovnih
               področij niso bili ustrezno upoštevani, ministrstvo v 7 dneh po izteku predpisanega
               roka, se pravi 37. dan, Vladi predlaga, da odloča o usklajenosti predloga občinskega
               prostorskega načrta. V enomesečnem roku vsi dokumenti, ki so prispeli k nam in v
               katere smo imeli vpogled, niso kazali neusklajenosti.</p>
               <p>Glede izvajanja nadzora zakonitosti je v ZP načrtu določeno, da so po uveljavitvi
               občinskega prostorskega načrta nosilci urejanja prostora vsak zase dolžni preveriti
               upoštevanje svojih mnenj, ki so jih dali k predlogu občinskega prostorskega načrta.
               Če ti ugotovijo, da občina mnenj ni upoštevala, morajo pristojna ministrstva, spet
               vsako zase, skladno z zakonom, ki ureja državno upravo, vsako na svojem področju
               izvesti nadzor nad zakonitostjo občinskega prostorskega načrta. Kadar pristojno
               ministrstvo izvede tovrsten nadzor v roku 6 mesecev po uveljavitvi občinskega načrta,
               mu ne glede na določbe zakona, ki ureja državno upravo, ni treba predlagati rešitev
               in določiti roka za uskladitev spornih občinskih prostorskih načrtov, temveč lahko
               Vladi takoj predlaga, da pred Ustavnim sodiščem zahteva začetek postopka za oceno
               njegove skladnosti z ustavo oziroma zakonom.</p>
               <p>Kot komentar, če bo naše ministrstvo to ugotovilo za njegov segment, bo to tudi
               storilo.</p>
               <p>Pri ugotavljanju usklajenosti v tistih prvih 30 dneh ni bilo ugotovljeno, da bi
               občinski prostorski načrt Mestne občine Ljubljana obšel katerega od mnenj državnih
               nosilcev urejanja prostora – tistih, ki so bili dostavljeni do Ministrstva za okolje
               in prostor. Res je, da nekatera od mnenj, ki jih je mestna občina, kar smo kasneje
               izvedli, prejela med postopkom priprav občinskega prostorskega načrta, niso bila
               eksplicitno pozitivna, vendar je šlo včasih tudi za primer državnih organov, ki niso
               na seznamu državnih nosilcev urejanja prostora, ki je objavljen na spletni strani
               MOP. Poleg tega pa nekatera mnenja tudi niso bila izdana v skladu z ZP načrtom, saj
               se v njih nosilci ne sklicujejo na predpise s svojega delovnega področja.</p>
               <p>Poleg tega ministrstvo tudi ni prejelo nekaterih mnenj nosilcev<gap n="..."/> <stage xml:id="Redna-21-2010-10-18.stage19">/ opozorilni znak
               za konec razprave/</stage> <gap n="..."/>urejanja prostora, kot ste ugotovili, temveč se do njih potem
               niso mogli opredeliti. Nosilci urejanja prostora so dolžni mnenja posredovati tudi
               Ministrstvu za okolje in prostor, in tega niso<gap n="..."/> <stage xml:id="Redna-21-2010-10-18.stage20">/ izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Še ministra Židana bom potem prosila, da bo kaj rekel.</p>
               <p>No, minister, če je tako, kot vi pravite. Najprej bova ugotovila, da ste imeli do
               prejšnjega petka rok, da mi odgovorite, in do takrat odgovorov ni bilo, potem smo vam
               poslali urgenco, in je mogoče, da ste zdaj poslali, ampak do danes jaz tega še nisem
               prejela, včeraj pa dvomim, da so delali vaši sodelavci, da bi lahko včeraj kaj
               naredili.</p>
               <p>Če pravite, da ni minister tisti, ampak so občine dolžne skrbeti za zakonitost, da
               so one odgovorne – zakaj potem mnoge slovenske občine že leta čakajo na vaša
               soglasja? Potem pa kar dajte vsem, saj morajo same odgovarjati, da stvari delajo
               zakonito in tako, kot je treba.</p>
               <p>In to, kar ste rekli, če na smo komisiji skupaj ugotovili, da je minister za visoko
               šolstvo izdal soglasje, v katerem je napisal, da nima pripomb, čez pet dni pa je
               izdal soglasje, v katerem je imel pripombe – ja, pa ste ga vprašali? Saj v isti vladi
               sedite!</p>
               <p>In enako velja za gospoda Židana: Ali ste vprašali gospo ministrico za javno upravo,
               ki je prav tako podala mnenja?</p>
               <p>Iz njenega dopisa je jasno, da ga je posredovala vam na ministrstvo, vi pa ga niste
               videli in nič ne veste o njem. To je precej tako, sprenevedavo, in tudi prelagati
               odgovornost na nekoga drugega.</p>
               <p>Potem mi pa še povejte, če v tem času, torej v šestih mesecih, ko ministrstva in
               ostali nosilci urejanja prostora ugotavljate, ali je bilo kaj kršeno ali ni bilo:</p>
               <p>Kaj se v tem času dogaja z OPN-jem?</p>
               <p>Ali velja, ko je enkrat objavljen in stopi v veljavo?</p>
               <p>Do mene namreč prihajajo novice, da je še isti dan, ko je bilo na mestni občini to
               sprejeto, torej na občinskem svetu, bil gospod Gajšek, šef oddelka za urbanizem,
               zadolžen in je kar s kolesom raznesel odvetnikom, kjer so bile deponirane pogodbe in
               razne zadeve, iz katerih bodo nekateri dobili provizije, da to velja in da lahko
               izvedejo vse pravne posle.</p>
               <p>Zanima me:</p>
               <p>Kaj je s temi pravnimi posli in z OPN-jem sploh?</p>
               <p>Ali je veljaven ali ni, dokler se vse to ne preveri?</p>
               <p>Ker če ga objaviš – čez osem dni ali petnajst dni to velja!</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Židan, izvolite.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Spoštovana gospa poslanka!</p>
               <p>MKGP je le eden od nosilcev urejanja prostora, ki daje smernice in mnenja. Po nam
               dostopnih podatkih je 8. 10. bil v Uradnem listu objavljen ljubljanski OPN. Mi smo
               13. 10. zaprosili MOP, da nam pošlje sprejete akte v elektronski obliki, da nam
               omogoči vpogled, kajti občina je namreč dolžna poslati sprejete akte na MOP. Mi bomo
               točno to naredili, kar sem obljubil na seji komisije, ki jo vodite. Takoj, ko dobimo
               uradno sprejeto verzijo, jo še enkrat pregledamo, ali je v skladu z našimi izdanimi
               smernicami in mnenjem.</p>
               <p>Prav tako ste me takrat vprašali o Zavodu za gozdove, kako je s tem mnenjem. Zavod
               za gozdove neposredno daje mnenje, ne prek ministrstva za kmetijstvo, gozdarstvo in
               prehrano, je pa res, da ga mi financiramo, zato smo se čutili pristojni, da ga
               vprašamo za mnenje. On je preveril zadnji predlog z mnenjem, ki ga je izdal, zadnji
               predlog je usklajen, vendar končno sprejeta verzija, takoj ko jo dobimo, jo
               posredujemo tudi Zavodu za gozdove, da jo preveri z mnenjem, ki jo je kot Zavod za
               gozdove izdal. Če bo vse v redu, potem je zadeva tako v redu, če pa ne bo v redu, pa,
               jasno, nadaljnji potek; to je, da prek Vlade predlagamo, da gre zadeva na Ustavno
               sodišče. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Žarnić, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Poglejte, moram povedati, da zakona nisem niti pisal niti nisem sprejemal, moram se
               ga pa držati. In vam zagotavljam, tudi če bo treba preko mojih ustreznih zastopnikov,
               da sem se zakona držal in se ga bom držal.</p>
               <p>Če se kaj dogaja na Mestni občini Ljubljana s kolesi ali brez koles – nisem policaj,
               niti sem dolžan, niti pooblaščen, da lovim kolesarje. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>V skladu s poslovnikom predlagam, da o tem odgovoru ministra Žarnića opravimo
               razgovor. Vem, da ima mnogo županov v tej državi, ali pa se bodo novi s tem
               spopadali, velike težave s sprejetjem OPN-ja ravno zaradi usklajevanj tako na
               Ministrstvu za kmetijstvo kot na Ministrstvu za okolje.</p>
               <p>Pri Mestni občini Ljubljana je bilo pa toliko verzij in toliko sprememb, pa se je
               vse tako ekspresno dogajalo, da so stvari prav neverjetne. Zato me ne boste
               prepričali, da zadnji dan, tik preden se zadeva sprejema na občinskem svetu,
               podpišete nek dokument, ki je za moje pojme zelo pomemben, tudi če boste vi rekli, da
               mogoče ni tako zelo in da bi lahko tudi brez tega. Tako je župan rekel, da tega
               svetniki sploh ne rabijo – potem ne vem, zakaj čaka na vas, potem bi lahko sprejel
               kar tako, kot si je on to zamislil. In predvsem zato, če bomo na takšen način delali
               in če je to mušter za vse ostale občine, ker sama še vedno mislim, da so bile neke
               stvari protizakonite – antidatiranje ste sami priznali – in to bodo morali
               ugotavljati organi, ki so v tej državi za to zadolženi. Zato sem tudi napovedala, da
               bom tisto, kar je stvar komisije in moja stvar, izvedla in tudi bom podala ovadbo, da
               se preveri, ali ti sumi kaznivega dejanja obstajajo ali ne.</p>
               <p>Predvsem pa bi res rada, da se o teh odgovorih ministra pomenimo, ker mislim, da gre
               kar za pereč problem.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanke gospe Jeraj, da Državni zbor na naslednji seji opravi razpravo o
               odgovoru ministra za okolje in prostor dr. Žarnića na njeno poslansko vprašanje, bo
               Državni zbor odločil jutri, v torek, 19. oktobra, v okviru glasovanj.</p>
               <p>Sedaj bo gospod Matjaž Zanoškar postavil poslansko vprašanje ministru za finance dr.
               Križaniču, ki je odsoten. Boste kljub temu postavili vprašanje?</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Ja, spoštovani predsedujoči, kljub temu bi postavil vprašanje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Izvolite.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovani ministri, kolegice in kolegi!</p>
               <p>Dovolite mi, da postavim poslansko vprašanje gospodu ministru dr. Francu Križaniču.</p>
               <p>Z velikim neodobravanjem je bil sprejet sklep za 50 % znižanje usklajevanja
               pokojnin. To neodobravanje je bilo bistveno v Poslanski skupini DeSUS in Demokratični
               stranki upokojencev. Ravno tako je tudi z velikim neodobravanjem sprejeto dejstvo, da
               se namerava pokojnine popolnoma zamrzniti. V zvezi s to tematiko postavljam naslednje
               vprašanje:</p>
               <p>Kolikšen je bil proračunski prihranek zaradi interventnega ukrepa polovičnega
               usklajevanja pokojnin do sedaj, torej po prvem letošnjem usklajevanju?</p>
               <p>Zanima nas konkretna številka, znesek, ki pomeni prihranek v proračunu zaradi tega.</p>
               <p>Zanima nas:</p>
               <p>Ali je že znano, če se bodo pokojnine uskladile tudi v mesecu novembru?</p>
               <p>In tudi:</p>
               <p>Kolikšen bi bil odstotek usklajevanja ter kolikšna sredstva bi bilo treba zagotoviti
               za to usklajevanje iz državnega proračuna, seveda glede na to, da se v zadnjem času v
               javnosti pojavlja veliko različnih podatkov in veliko različnih številk?</p>
               <p>Menimo pa, da je točen podatek o letošnjem prihranku iz naslova usklajevanja
               pokojnin bistvenega pomena, ne nazadnje tudi zaradi predvidene zamrznitve pokojnin,
               tako da bi ta podatek nujno potrebovali. 28. 9. 2010 je bil sprejet Zakon o
               preoblikovanju Kapitalske družbe pokojninskega in invalidskega zavarovanja ter o
               naložbeni politiki Kapitalske družbe pokojninskega in invalidskega zavarovanja in
               Slovenske odškodninske družbe, ki določa namen porabe sredstev, ki jih mora Kad
               zagotoviti ZPIZ-u, torej direktno za usklajevanje pokojnin. Delež sredstev, ki je
               potreben za usklajevanje pokojnin, bomo torej v prihodnjem letu lahko črpali iz
               Kada.</p>
               <p>Kaj se bo zgodilo s 50 milijoni, ki jih mora Kad nakazati ZPIZ-u in so torej
               zakonsko namenjeni usklajevanju pokojnin, če bi prišlo do popolne zamrznitve
               pokojnin?</p>
               <p>Ali je v predlogu proračuna oziroma v predlogu zakona o interventnih ukrepih zaradi
               gospodarske krize upoštevanih teh 50 milijonov?</p>
               <p>Predsednik Vlade, gospod Borut Pahor, je po seji Vlade dne 28. 9. 2010 dejal, da bo
               Vlada z ustreznimi ukrepi poskrbela, da bodo tisti z najnižjimi plačami in
               pokojninami lahko dostojno živeli.</p>
               <p>Zanima nas:</p>
               <p>Ali so znani konkretni ukrepi, s katerimi bi to preprečili?</p>
               <p>Spoštovani predsedujoči, prosil bi samo zaradi aktualnosti tematike, da gospod
               minister poda pisni odgovor na to vprašanje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dobili boste, kot ste želeli, pisni odgovor gospoda ministra.</p>
               <p>Gospod Marijan Pojbič bo postavil poslansko vprašanje ministru za delo, družino in
               socialne zadeve dr. Ivanu Svetliku, ki je prisoten.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani predsedujoči, gospod minister!</p>
               <p>Odbor za delo, družino, socialne zadeve in invalide je na svoji 18. nujni seji dne
               8. julija 2010 pri obravnavi točke Odpuščanje zaposlenih prek slamnatih podjetij
               sprejel sklep, da predlaga Vladi, da prouči ustrezne zakonske ureditve tako Zakona o
               delovnih razmerjih kot Zakona o gospodarskih družbah in v roku treh mesecev pripravi
               predlog rešitve, ki bodo zagotavljali ustrezno varstvo delavcev z vidika njihovih
               pravic.</p>
               <p>Ta nujna seja obora je bila sklicana na pobudo oziroma zahtevo Slovenske demokratske
               stranke in je bila predvidena v velikem salonu na Tomšičevi ulici, kjer je
               zagotovljen direkten prenos seje. Vendar je potem prišlo do nerazumljive spremembe
               lokacije in je bila seja izpeljana v dvorani, kjer ni mogoče zagotavljati direktnega
               prenosa samo zato, da državljanke in državljani Republike Slovenije ne bi bili
               seznanjeni z vsemi razsežnostmi tega problema, in predvsem zato, da bi aktualna vlada
               in koalicija prikrila, da je Slovenska demokratska stranka tista, ki se je lotila
               reševanja tega pomembnega vprašanja in predlagala hkrati tudi ustrezne rešitve.</p>
               <p>V Slovenski demokratski stranki smo prepričani, da je vprašanje ustanavljanja
               slamnatih podjetij, ko matična podjetja prenašajo svoje zaposlene na slamnata
               podjetja brez vsakršnega kapitala in brez soglasja zaposlenih, nedopustno dejanje,
               saj zaposleni v takšnem primeru ostajajo brez z zakonom določenih pravic, to so
               zaostale plače, regres in odpravnine. To je nedopustno in je nujno treba zakonodajo
               na tem področju spremeniti. Posebej je takrat izstopal en primer, pa tudi več, to je
               bilo hčerinsko podjetje SCT, kjer je 120 nekdaj zaposlenih v hčerinskem podjetju SCT
               brez njihovega vedenja leto in pol delalo v podjetju Konstruktor VG in CentralGrad.
               To podjetje je šlo v stečaj in šele takrat so zaposleni izvedeli, da so ostali brez
               vsega. In takih primerov je še veliko.</p>
               <p>Od sprejetja navedenega sklepa do danes, ko so potekli trije meseci, ni prišlo do
               nobenih rešitev na navedenem področju. Gospod minister Ivan Svetlik je na tej seji
               povedal naslednje, citiram: <q>"Zato se mi zdi, da se je zdaj problem pokazal v tisti
               najbolj negativni luči in je opozoril na to, da je zakonodaja tukaj pomanjkljiva, ne
               samo delovna zakonodaja, ampak tudi tista, ki regulira gospodarske družbe. In seveda
               pravilno je, da se zelo hitro lotimo reševanja tega vprašanja in te črne lise
               odpravimo. In verjamem, da bomo lahko v zelo kratkem času pravzaprav tudi pripravili
               ustrezne predloge za reševanje tega vprašanja."</q></p>
               <p>Zato, gospod minister Ivan Svetlik, vas sprašujem:</p>
               <p>Kdaj bodo pripravljene in predlagane ustrezne rešitve v zvezi z zagotavljanjem
               ustreznega varstva delavcev z vidika njihovih pravic, skladno s sklepom, ki je bil
               sprejet na Odboru za delo, družino, socialne zadeve in invalide dne 8. julija 2010?</p>
               <p>Izvolite.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Spoštovani gospod podpredsednik, spoštovane poslanke in poslanci, gospod poslanec
               Pojbič!</p>
               <p>Kolikor je meni poznano, je to vprašanje, vsaj kar zadeva komunikacijo z
               ministrstvom, odprl sindikat Pergam. Potem je sledila aktivnost na ravni Državnega
               zbora in ko je Odbor za delo, družino, socialne zadeve in invalide sprejel navedeni
               sklep, je bila takoj oblikovana strokovna skupina, v kateri so tudi socialni
               partnerji, z nalogo, da preuči možne rešitve znotraj Zakona o delovnih razmerjih.
               Ministrstvo za gospodarstvo je sporočilo, da sami ne vidijo problemov, kar zadeva
               rešitve znotraj Zakona o gospodarskih družbah. Ta delovna skupina se je sestala
               petkrat in tudi ponudila Ekonomsko-socialnemu svetu rešitev, in sicer dvakrat. Prvič
               z njo niso bili zadovoljni, prišlo je do določenih razhajanj med samimi socialnimi
               partnerji, zato smo se odločili še za nadaljnje delo te skupine. No, in potem je ta
               delovna skupina prišla do rešitve, ki je v glavnem v naslednjem.</p>
               <p>Prvič, delavec tudi v primeru, ko se zaradi prenosa podjetja bistveno poslabšajo
               pogoji dela pri prevzemniku, lahko odpove pogodbo o zaposlitvi, ohrani pa enake
               pravice, kot če pogodbo o zaposlitvi odpove delodajalec iz poslovnih razlogov.</p>
               <p>Drugič, izrecno se določi kontinuiteta pravnega položaja prevzetih delavcev glede
               upoštevanja delovne dobe kot podlage za uveljavljanje pravic iz delovnega razmerja,
               in sicer tako, kot da delavec ni spremenil zaposlitve, saj se tako pri določanju
               odpovednega roka in odpravnine kot tudi pri vseh drugih pravicah, ki so vezane na
               delovno dobo, upošteva delovna doba delavca pri obeh delodajalcih.</p>
               <p>In tretjič, v smislu preprečevanja zlorab v praksi glede ustanavljanja slamnatih
               podjetij, ko družba ustanovi hčerinsko družbo z minimalnim osnovnim kapitalom, nanjo
               prenese dejavnost in delavce, nato pa gre delodajalec prevzemnik v stečaj ali je
               začet drug postopek prisilnega prenehanja delodajalca, delavci pa ostanejo brez vseh
               pravic, saj osnovni kapital ne zadošča za poplačilo terjatev, se določi solidarna
               odgovornost delodajalca prenosnika. Le-ta je določena za terjatve delavcev, nastale
               zaradi odpovedi pogodbe o zaposlitvi, zaradi stečaja oziroma prisilnega prenehanja
               prevzemnika, če je stečaj oziroma postopek prisilnega prenehanja začet v roku dveh
               let od datuma prenosa. Višina terjatev pa je omejena, in sicer na višino zneska, ki
               bi ga delodajalec prenosnik moral izplačati prevzetim delavcem, če bi jim na dan
               prenosa prenehalo delovno razmerje iz poslovnega razloga. Solidarna odgovornost je
               omejena na primere, ko prenosnik lahko vpliva oziroma bi lahko vplival na poslovne
               odločitve prevzemnika, medtem ko je v ostalih primerih, ko prenosnik ni pretežni
               lastnik prevzemnika, uveljavljena subsidiarna odgovornost posameznika.</p>
               <p>To je v kratkem vsebina rešitve, ki je bila dogovorjena na delovni skupini s
               sodelovanjem vseh socialnih partnerjev, in ta rešitev je bila ponujena v potrditev
               Ekonomsko-socialnemu svetu na dan 12. oktober, torej manj kot teden nazaj. To je bila
               197. seja Ekonomsko-socialnega sveta. Žal te rešitve, kljub temu da je bila usklajena
               na delovni skupini, socialni partnerji niso podprli. Niso je podprli delodajalci in
               niso je podprli oziroma so jo ocenili kot nezadostno tudi delojemalci. Zato seveda
               smo ostali brez podpore socialnih partnerjev, čeprav so se oni sami za to rešitev
               zavzemali in jo tudi v strokovnem smislu potrdili.</p>
               <p>Zaradi tega bomo predlagane rešitve, ki so po našem mišljenju ustrezne, vnesli v
               sistem sprememb in dograditev delovne zakonodaje, ki so v pripravi in bo
               Ekonomsko-socialni svet o njih začel razpravo v mesecu novembru letos. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev odgovora?</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Hvala za ta odgovor, gospod minister.</p>
               <p>Torej, to sem prebral lahko tud v časnikih, vendar na tisto temeljno vprašanje, ki
               sem ga postavil na začetku, nisem dobil odgovora.</p>
               <p>Gre za to, da vsa ta problematika o kateri danes govorimo, je že toliko časa v
               ospredju in enostavno ne razumem, da se lahko ta cela zadeva vleče toliko časa. In ne
               glede na to, kar ste mi povedali, da ste se sestali toliko in tolikokrat na
               Ekonomsko-socialnem svetu, ampak na koncu ste prišli do točke, ker enostavno niste
               sprejeli nikakršne rešitve. In povedali ste, da boste nekaj tistega, kar je Vlada
               predlagala, implementirali v ta zakon o delovnih razmerjih. Sprašujem se, kdaj bo ta
               zakon prišel v parlamentarno proceduro.</p>
               <p>Tri mesece od tistega, ko smo se sestali, torej, ko je Slovenska demokratska stranka
               sklicala to nujno sejo Odbora za delo, družino, kjer smo to problematiko odprli, do
               danes ni nihče – in tudi vi danes v vašem odgovoru niste zagotovili: Kdaj bo prišel
               ta zakon v parlamentarno proceduro? Povedali ste pa, da z Ekonomsko-socialnim svetom
               niste uskladili praktično ničesar</p>
               <p>In potem se sprašujem in tudi vas vprašam:</p>
               <p>Ali bo potem mogoče sploh tako rešitev, ki jo bo predlagala Vlada, tukaj v Državnem
               zboru podpreti, če je večina socialnih partnerjev proti takšnim rešitvam, kot jih
               predlagate?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa.</p>
               <p>Poglejte, gospod poslanec Pojbič! To vprašanje, ki te ga zdaj postavili, bi moral
               zares postaviti socialnim partnerjem<gap n="..."/> <stage xml:id="Redna-21-2010-10-18.stage21">/ medklic iz klopi/</stage><gap n="..."/> Ne, jaz sem samo eden,
               predstavljam samo enega od socialnih partnerjev, ki je rešitev predlagal, kot rečeno,
               usklajeno s strani vseh treh partnerjev v delovni skupini. Zakaj so se socialni
               partnerji, predstavniki delojemalske in delodajalske strani odločili, da te odločitve
               ne podprejo, morate vprašati njih. Vprašanje, ki se ustrezno nanaša na Ministrstvu za
               delo, pa je, ali bo, kljub temu da socialni partnerji niso sprejeli in podprli te
               rešitve, šlo s to rešitvijo naprej ali ne. V tem trenutku, kot rečeno, presojamo, da
               je bolje in tudi razprava na Ekonomsko-socialnem svetu je tekla v to smer s strani
               nekaterih udeležencev, da se potem išče celovita rešitev znotraj sprememb zakona o
               delovnih razmerjih, tudi kar zadeva to vprašanje. To je naša presoja.</p>
               <p>Sicer pa, kot veste, se sami zavzemate v razpravah večkrat doslej za socialni
               dialog, za upoštevanje mnenja socialnih partnerjev in to mnenje imamo. Mnenje je, da
               te rešitve ne podpirajo, nimajo pa boljše, nihče ni boljše predlagal.</p>
               <p>Tako smo zaenkrat pravzaprav v stanju, ko moramo iskati dobro ali boljšo rešitev.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Pojbič, prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani gospod podpredsednik!</p>
               <p>Torej, spoštovani minister, odgovor, ki ste mi ga dali, me ne more zadovoljitvi.
               Nikakor! Ker s tem, kar ste povedali, in iz tega izhaja, da enostavno ni rešitve za
               ta problem, o katerem danes govorimo in o katerem govorimo že kar nekaj časa. Jaz sem
               prepričan, da na eni strani Vlada, na drugi strani Ekonomsko-socialni svet imata
               dovolj kvalitetnih strokovnjakov, ki bi lahko poiskali ustreznejše rešitve za to
               problematiko, vendar bi bilo treba, če so bile neke rešitve predlagane, za katere vsi
               skupaj ocenjujete, razen Vlade, da so slabe, da jih je treba spremeniti in poiskati
               nove temelje. Ampak to ne more trajati eno leto, zdaj traja ta zadeva že tri mesece
               in več in to bo trajalo še do konca leta in vsi tisti, ki so ustvarjali ta slamnata
               podjetja, bodo svoje zadeve lepo izpeljali do konca in zadeva bo takšna, kakršna je.</p>
               <p>Jaz se na koncu tu sprašujem, ali je celo interes nekoga v tej skupini, da bi se ta
               zadeva čim dalj zavlačevala in do teh sprememb ne bi prišlo. Tako bi lahko izpeljali
               tiste svoje postopke, kot si jih želijo. Enostavno drugega odgovora na to vprašanje
               ne vidim!</p>
               <p>In glejte, gospod minister, ko gre za zamrznitev socialnih pomoči, ko gre za
               zamrznitev pokojnin, ko gre za zamrznitev plač – za to ni nobenega problema! Za to se
               kar hitro poskrbi in, enostavno, s takšnimi predlogi ni nobenega problema. V
               najkrajšem času boste prišli tudi v parlament! Za to ni nobenega problema!</p>
               <p>Jaz imamo pa zdaj tudi konkreten predlog. Gospod minister, potem pa predlagajte
               Vladi, da naj pripravi eno koncesijo in jo odda lepo brez javnega razpisa Golobičevi
               Ultri za uvoz zamrzovalnikov. Pa veste, zakaj za uvoz zamrzovalnikov? Vsem tistim
               upokojencem, ki imajo pod 500 evrov pokojnine, vsem tistim, ki imajo socialne pomoči
               pod 500 evri, in pa vsem tistim, ki so brezposelni, je treba zamrzniti usta. Druge
               rešitve tukaj ni, ker ti ljudje nimajo denarja niti, da bi plačali položnice, kaj pa
               šele, da bi lahko kupili sploh kaj za pod zob! Se pravi, če gremo v to smer, da bomo
               vse zamrznili, potem pa gremo po tej poti. Tukaj še lahko kvalitetno porabimo vse
               sposobnosti našega predsednika Vlade, saj vidite, da je odličen lobist na eni strani,
               po drugi strani mislim, da je tudi zelo dober trgovski potnik in komercialist na
               terenu. Tako kot je posredoval pri SCT-ju, naj bi tudi posredoval tukaj, da bomo te
               zamrzovalnike zelo poceni in kvalitetne dobili, da še pri zmrzovanju ljudi ne bodo
               imeli posledic. Še to naredimo!</p>
               <p>Danes smo slišali, mimo tega ne morem, da je gospod Zidar si letošnje leto izplačal
               800 tisoč evrov, torej za prejšnje leto 800 tisoč evrov prihodkov, pa sem izračunal,
               da je to tisoč 600 pokojnin za 500 evrov. To vsi spregledamo, kot da se ni zgodilo
               nič.</p>
               <p>Dragi moji, predlagam, da se o tem opravi širša razprava.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>O predlogu poslanca gospoda Marijana Pojbiča, da Državni zbor na naslednji seji
               opravi razpravo o odgovoru ministra za delo, družino in socialne zadeve na njegovo
               poslansko vprašanje, bo Državni zbor odločil jutri, v torek, 19. oktobra 2010, v
               okviru glasovanj.</p>
               <p>Besedo ima gospod Gvido Kres. Postavil bo poslansko vprašanje ministru za okolje in
               prostor, gospodu dr. Roku Žarniću.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               gospod minister!</p>
               <p>Imam vprašanje na naslednjo vročo temo. Ko so dobili naše državljanke in državljani
               prve poskusne izračune vrednosti slovenskih nepremičnin, ki so razkrili veliko
               pomanjkljivosti javnih evidenc v povezavi z nepremičninami v Sloveniji. Po našem
               mnenju je tega vse preveč, vse preveč teh nepravilnosti, da bi lahko kaj takšnega kar
               mirno spregledali. Tako je Vlada Republike Slovenije kot idejni vodja tega projekta s
               takšnim načinom vnesla med ljudje nelagodje in skrb. Verjamem, da se Vladi mudi, da
               bi Vlada rada te zadeve uredila, da končno pridemo tudi do urejenih davkov na tem
               področju, seveda pa ob tem opozarjamo, da je bil podroben popis nepremičnin izveden
               pred nekaj leti in bi moral zagotoviti večino podatkov, medtem ko se največ napak
               pojavlja ravno na področju lastništva nepremičnin.</p>
               <p>Spoštovani minister, prav bi bilo, da nekdo prevzame odgovornost za to stanje, v
               katerega smo prišli, in da bi projekt vrednotenja nepremičnin potekal normalno, v
               skladu s pričakovanji, kajti po našem mnenju je bil izpeljan zelo površno in
               nedosledno.</p>
               <p>Zato vas sprašujem, gospod minister:</p>
               <p>Kakšne ukrepe boste sprejeli pod okriljem svojega resorja za reševanje trenutnega
               položaja?</p>
               <p>Koga štejete za odgovornega za nastalo situacijo?</p>
               <p>Kdo bo odgovarjal za zapravljenih 15 milijonov evrov, če bo šel ta postopek spet od
               začetka?</p>
               <p>In seveda:</p>
               <p>Kakšni ukrepi sledijo na področju uskladitve javnih evidenc in registrov?</p>
               <p>Teh imamo občutno preveč, še bolj očitno pa je, da je njihovo združevanje in
               urejanje šele nekje na začetku, da to združevanje in urejanje ni uspelo, če bi to
               uspelo, bi bilo verjetno bistveno lažje to tudi urediti. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani gospod predsedujoči, spoštovane gospe poslanke in gospodje poslanci,
               spoštovani gospod poslanec!</p>
               <p>Mislim, da se ne strinjava v eni osnovi – mislim, da zadeva ni neuspešna. Namreč,
               poglejte! Ko se je šlo v ta projekt, smo vedeli, da je pri nas izvirni greh neurejena
               zemljiška knjiga. Če bi bila zemljiška knjiga urejena, bi stvari gladko stekle. Mi
               smo celo strokovno presenečeni, kako je zadeva bolje izpadla, ko smo se bali. Namreč,
               kot sem že prej rekel, do sedaj je samo en promile pritožb, se pravi, ena na tisoč
               pritožb na podatke, in 0,1 promila pritožb na vrednost. To je znotraj vseh
               statističnih napak zanemarljivo. Verjamem in pričakujem, da bo do konca te zgodbe
               lahko postal ta promil tudi odstotek, pa še vedno bo malo.</p>
               <p>Namreč, razumem, da ljudem ni v interesu imeti natančne številke, na podlagi katerih
               bo treba plačati davke. Po drugi strani je pa državljanom v velikem interesu, da
               vedo, s kakšno imovino razpolagajo. Kot smo prej slišali, so možne tudi manipulacije,
               če ne veš, kaj je tvoja imovina.</p>
               <p>Torej, v tem projektu se je zavestno šlo v to, da se je vedelo, da je nemogoče
               zadeti 100 %, na tisoč tisočink, in je cela zgodba šla ob predpostavki, da bodo
               potrebni popravki. Mogoče je bil problem pri popisovanju, vendar, veste, ko so ljudje
               popisovali, dokler sta se popisovalec in lastnik dogovarjala, kaj naj vpiše, da bo
               treba manj plačati. Se pravi, neurejena zemljiška knjiga, slaba povezava zemljiške
               knjige s katastrom, neaktivnost lastnikov pri vnašanju podatkov. In še nekaj,
               zemljiška knjiga sama po sebi ne popravlja očitnih napak – dekliški priimek in
               poročni priimek. Mislim, da bi pred poslance moral priti predlog spremembe zakona o
               zemljiški knjigi v kratkem. Je pa država pravočasno opozorila državljane in tisti
               državljani, ki so prišli v tej gneči, so mnogi odšli pomirjeni.</p>
               <p>Kje je pa bila eventualno napaka naše službe? Prva napaka, ki jo lahko vsi opazimo,
               da je portal, kjer vnašaš popravke, nekoliko neroden. To že popravljamo, tako da
               boste lahko kliknili neko ikono, ki vas bo takoj pripeljala tja, kjer boste navedli
               svojo šifro in podobno – tehničen problem. Te dni smo se tudi naučili in smo začeli
               dajati enostavnejša sporočila o spremembi lastnosti tudi preko telefonov. V Ljubljani
               in Kopru je bil največji naval, tu smo okrepili osebje. Pa še nekaj, podaljšana bo
               doba za pripombe na vrednost. Ostale pripombe so pa tako ali tako stalne. Tudi sistem
               je tako vezan, da ko boste v zemljiški knjigi nekaj spremenili, se to bo avtomatično
               prestavilo.</p>
               <p>Na malo daljši rok bo treba sprejeti bolj ustrezen zakon o evidentiranju
               nepremičnin, tako da bi tehnično združevali evidence. Za ta zakon pri nas
               predvidevamo, da ga drugo leto vam predložimo. Združitev evidence pa je odvisna od
               finančnih zadev, moram vam povedati, mi stalno ponavljamo, pa žal v budžetu tega
               denarja še ni videti, da je stanje hardvera in softvera in vzdrževanja že skoraj pod
               mejo zmogljivosti in se lahko cel sistem sesuje. Tukaj bo treba stopiti skupaj na
               državni ravni, tudi z vašo pomočjo, da se sredstva vložijo, ker če se to zgodi, je
               problem. Tudi slaba grafična natančnost zemljiškega katastra je še prisotna – bo
               treba še delati na tem. Problem vodnih zemljišč. Kot zanimiv detajl pa je treba
               povedati, da mnoge evidence so bile delane pred mnogimi leti s softverom Cobol, danes
               ti ljudje na roke pretipkavajo, ker ni pretvornika.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miran Potrč, in sicer poslansko vprašanje bo naslovil na ministra
               za okolje in prostor gospoda dr. Roka Žarnića.</p>
               <p>Izvolite.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovani gospod minister dr. Roko Žarnić!</p>
               <p>Na 20. seji Državnega zbora ste mi na moje poslansko vprašanje v zvezi z reševanjem
               pravic najemnikov v denacionaliziranih in hišniških stanovanjih odgovorili, da že
               imate tri variante možnih rešitev in da je zato mogoče pričakovati vaš skorajšnji
               predlog za ureditev tega vprašanja. Še med to 20. sejo ste mi ustno sporočili, da ste
               že izpolnili zahtevo iz mojega poslanskega vprašanja in Vladi posredovali tri
               predloge. Od vašega sporočila je že skoraj mesec dni, pa niti od vas niti od Vlade
               nadaljnjih odgovorov še nisem prejel.</p>
               <p>Zato vas ponovno sprašujem:</p>
               <p>Kakšno gradivo in kakšne predloge ste Vladi že posredovali za rešitev problema
               najemnikov v denacionaliziranih in najemnikov v hišniških stanovanjih?</p>
               <p>Ali gre pri tem le za idejne rešitve ali že za pripravljene zakonske predloge?</p>
               <p>Kdaj lahko računamo, da bo Vlada odločala o vaših predlogih in jih predlagala v
               obravnavo in sprejetje Državnemu zboru?</p>
               <p>Če Vlada še ni obravnavala vaših predlogov, kaj je razlog, da jih še ni?</p>
               <p>Kdaj je obravnavo mogoče pričakovati?</p>
               <p>Če pa tega ne veste:</p>
               <p>Kaj boste storili, da Vlada ne bo več prelagala rešitev tega vprašanja za nedoločen
               čas?</p>
               <p>In:</p>
               <p>Ali in do kdaj, če to še niste, boste pripravili konkretne predloge sprememb in
               dopolnitev stanovanjskega zakona ali nov zakon?</p>
               <p>Ta bi se posebej in izrecno ukvarjal s popravo krivic, ki so bile s stanovanjskim
               zakonom iz leta 1991 povzročene najemnikom v denacionaliziranih stanovanjih in
               hišnikom.</p>
               <p>Pomanjkanje finančnih sredstev ne more biti edini in večni izgovor, da se ta problem
               še ni rešil. Če bi se namreč k reševanju pristopilo pred 20-imi leti, bi bil zdaj
               gotovo že rešen.</p>
               <p>Vem, gospod minister, da vaše ministrstvo ni edino, ki bi moralo reševati ta
               vprašanja. Vem tudi za nekatera nezadostna prizadevanja drugih ministrstev in konec
               koncev tudi pravosodnih organov. Toda, v osnovi je to le vaša odgovornost in jaz jo
               bom uveljavljal.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Spoštovani, to je zdaj že zgodba o jari kači. In žal mi je, da nikakor ne moremo
               priti do srečnega konca, zato bom mogoče čisto malo kronološko še enkrat to povzel,
               da bo vsem jasno, kje so težave.</p>
               <p>Se pravi. 12. aprila, zelo kmalu po tem, ko sem nastopil, je bilo že prvo vprašanje
               in prvi odgovor. Mi smo takrat neke predloge rešitev, kot sem že povedal, pripravili
               in v tem času tudi že ovrednotili in smo glede na finančne posledice ugotovili, da je
               ocenjena številka 570 milijonov evrov. Toliko o številki.</p>
               <p>V septembru smo se spet s tem vprašanjem srečali in tudi vemo, da je zadaj tudi
               Evropska socialna listina in Evropski odbor za socialne pravice in je zato
               Ministrstvo za okolje in prostor predlagalo rešitev nastale situacije tako, da je
               gradivo s predlogom poslalo Ministrstvu za delo, družino, socialne zadeve že 3. 8.
               Vendar to gradivo do takrat še ni bilo uvrščeno na sejo Vlade. Zadnjič, ko smo o tem
               razpravljali, sem med sejo dobil napačno informacijo, da bo zadeva tisti teden na
               Vladi. Žal ta predlog še ni prišel do Vlade. Žal mi je, ker ni tukaj tudi resornega
               ministra, da bi mogoče še on lahko kaj pomagal pri razjasnitvi tega problema.</p>
               <p>Mislim, da bo celo zadevo treba peljati v smer – s tem da se bomo mi pogovarjali z
               Ministrstvom za finance in Ministrstvom za delo – novega zakona, ki bo to odškodnino
               in te obveznosti ali zaveze države moral natančno definirati in opredeliti. To je
               odločitev, ki smo jo mi, eno od tistih treh, srednjo, nekje videli in predlagali. Da
               pa ne bi na ta zakon samo čakali, delamo na dopolnitvi Pravilnika o dodeljevanju
               neprofitnih stanovanj v najem. V tem pravilniku bi najemnikom v denacionaliziranih
               stanovanjih dali dodatno prednost. Na tem pravilniku ravnokar delamo.</p>
               <p>Se pravi, še enkrat na kratko povem. Do te seje Vlade bom skušal ugotoviti, kje je
               cela zadeva obstala. Kot ste pa sami povedali, zelo se bojim, da je glavna zadrega na
               relaciji Ministrstvo za finance, Ministrstvo za delo in sredstva, o katerih govorimo,
               za kar pa mislim, da bi se to z ustreznim zakonom dalo na nek daljši rok tako
               narediti, da ne bi bil nek hud finančni udarec. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Potrč.</p>
               <p>Prosim.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Gospod minister, vredno je, da vas bom vsak mesec kaj vprašal, ker informacija, ki
               ste jo danes dali, res ni nova niti za vas niti zame. Vse veva, vse sva že slišala,
               vse ste tudi pred Državnim zborom že pojasnili. Ne trdim, da je neresnična, vendar
               nova ni; in kar je hujše, kaže na to, da pravzaprav pri vas in na Vladi nekega
               posebnega prizadevanja za reševanja tega problema ni. Mislim, da bi potem, ko je
               Evropski parlament sprejel svojo oceno o odgovornosti in krivdi naše države, da ni
               rešila tega problema, pripravljenost za reševanje morala biti večja.</p>
               <p>Gospod minister, še enkrat ponavljam, da zgolj finančna vprašanja ne smejo in niso
               edina. Tudi vi ste predlagali 3 različne rešitve, ki imajo tri popolnoma različna
               vrednotenja. Eno je urediti pravilnik, ki pravzaprav ne pomeni nič drugega, kot da se
               bo del dodelitve stanovanj preusmeril iz ene v drugo kategorijo. In če bi to bilo
               uresničeno, to ne zahteva niti enega evra dodatnih sredstev. Se pravi, tukaj izgovor
               na sredstva ne more biti merodajen. Pri čemer bi vas prosil, dajte v vaših službah
               zagotoviti, da še enkrat ocenijo, ali so utemeljene trditve, da za hišnike ne velja
               pravica in možnost po stanovanjskem zakonu pridobiti stanovanje. Namreč, o tem je
               mariborska pravna fakulteta delala temeljito študijo in ovrgla vaše ugotovitve. Vaši
               v ministrstvu to še vedno naprej ponavljajo.</p>
               <p>In drugo, glede drugih dveh rešitev. Vi veste dobro, da ste dobili od združenja
               hišnikov opozorila, ki so pokazala, da vaše ovrednotenje načina reševanja problema
               hišnikov ni ustrezno. Prosim, dajte to še enkrat oceniti. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Kot sem rekel, na tem pravilniku so zdaj končno začeli intenzivno delati.</p>
               <p>Glede proračunskega denarja vsi dobro vemo, da tukaj nimam kakšne posebne velike
               besede – lahko pa skupaj.</p>
               <p>Glede hišniških stanovanj pa: meni eno trdijo, kot ste rekli, Maribor nekaj drugega.
               Verjetno, da bo treba kakšno pravno mnenje iskati na nevtralnem terenu, ne vem na
               katerem sodišču, in to bo treba enkrat zaključiti. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Jožef Jerovšek bo postavil poslansko vprašanje ministru za okolje in prostor
               gospodu Roku Žarniću ter ministrici za javno upravo Irmi Pavlinič Krebs.</p>
               <p>Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovani gospod minister, 4. oktobra se je v Ajki na Madžarskem zgodila ekološka
               industrijska katastrofa, ko je na odlagališču rdečega blata iz tovarne glinice
               popustil nasip in je sicer na videz trdna gošča zaradi tiksotropne spremembe
               agregatnega stanja preplavila okoliške vasi. Takšno odlagališče blata – povsod po
               svetu jim v tovarnah glinice rečejo halde, tako kot v Kidričevem – je z več kot dvema
               milijonoma ton rdečega blata tudi za nasipi v Kidričevem. Zaradi omenjenih
               tiksotropnih lastnosti in splošne nevarnosti posegov nikjer v svetu na teh haldah ne
               gradijo objektov, četudi so opuščene in ozelenjene. Pri nas je drugače. Menedžerji v
               Talumu in z njimi povezane osebe – glede direktorja gospoda Toplaka se je danes
               predsednik Vlade izmikal, čeprav je njegov kandidat na volitvah za Državni zbor, dati
               odgovor – ter njihove povezave pa segajo do vrhov sedanje oblasti in tudi do članov
               Državnega zbora. Te osebe so kot privatni investitorji na haldi, ki je v državni
               lasti, zgradili dve fotovoltaični elektrarni, tretja in četrta pa sta v gradnji.</p>
               <p>Sprašujem:</p>
               <p>Ali so bila dana vsa dovoljenja za tretjo in četrto?</p>
               <p>Po nekaterih informacijah se velik del gradbenih posegov vrši v režiji in anonimno
               na račun državnega Taluma. Zaradi posegov v nenosilna tla in velikih obremenitev na
               točkovne temelje, ki nastajajo zaradi sunkov vetra ob fotovoltaičnih panelah, obstaja
               nevarnost, da se ob določenih okoliščinah, dežju in vetru zgodi tiksotropna sprememba
               agregatnega stanja rdečega blata in posledično ob spletu okoliščin podobna katastrofa
               kot na Madžarskem.</p>
               <p>Zanima me:</p>
               <p>Kateri parametri in katere geomehanske raziskave so bile izvedene za izdajo soglasja
               za gradnjo elektrarn s strani okoljskega ministrstva in drugih upravnih organov?</p>
               <p>Katere posege v tla in nasip je ministrstvo dovolilo glede na to, da se izvaja
               položitev napetostnih kablov s halde v tovarno Talum?</p>
               <p>Ali so upravni organi pri izdaji soglasij in gradbenega dovoljenja upoštevali
               možnost katastrofalnih posledic posega v obliki katastrofe, kot se je zgodila na
               Madžarskem?</p>
               <p>Kakšne so predvidene obveznosti investitorja z vidika ekološke in splošne varnosti
               ob izdaji gradbenega dovoljenja?</p>
               <p>So bili pri izdaji lokacijskega in gradbenega dovoljenja s strani upravnih organov
               spoštovani strogi varnostni predpisi za ravnanje z nevarnimi snovmi ali pa so
               politične in logistične povezave investitorjev omogočile bližnjice?</p>
               <p>Glede na dejstvo, da je bil po ukinitvi predelave boksita lastnik zemljišč halde
               Sklad kmetijskih zemljišč, me zanima:</p>
               <p>Kako je potekalo trgovanje oziroma mešetarjenje z zemljiščem in kdo je zastopal
               interes države?<gap n="..."/> <stage xml:id="Redna-21-2010-10-18.stage22">/ izklop mikrofona/</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Zaradi te elektrarne me hudo spremljajo z ene in druge stvarni, ampak ni hudega.</p>
               <p>Prvo, ko se je zgodilo to na Madžarskem, sem takoj, še isti dan, klical sodelavce pa
               vprašal, če je kaj takšnega možnega tudi pri nas. Dobil sem odgovor, ki me je
               pomiril, kar se tiče takšne nesreče.</p>
               <p>V Talumu je že dvajset let, kar je ukinjen tehnološki postopek pridobivanja glinice
               iz boksita. To pomeni, da se dvajset let ne odlaga novo tekoče rdeče blato, ker Talum
               glinice ne proizvaja, jo kupuje na trgu.</p>
               <p>Glede tistega, kar se je dogajalo pred dvajsetimi leti, je pa tako; zemljina se
               počasi nevtralizira, štirideset – do petdesetcentimetrska plast – posušenega rdečega
               blata, ki ni več aktivno, je prekrito z zemljino in pogozdeno. Zato ima tako
               imenovano odlagališče rdečega blata, ki je zgoščeno, izsušeno in prekrito, status
               zaprtega odlagališča odpadkov, kar je bilo odločeno z neko odločbo iz leta 2009. So
               pa v tej odločbi določene obveznosti upravljavca zaprtega odlagališča, podjetja
               Talum, med drugim je podpisan monitoring, obveznost pregledov telesa odlagališča,
               vzdrževanje in varovanje ter redno letno poročanje stanja na ARSO. Nadzor opravlja
               Inšpekcija za okolje in naravo v okviru planiranih rednih inšpekcijskih pregledov
               enkrat na leto in nimam podatka oziroma sem vprašal, ni kakšnih dramatičnih
               rezultatov.</p>
               <p>Zdaj pa glede elektrarn pa potem mogoče še na splošno. Stvar je zelo zanimiva. Ko
               smo zahtevali, da sončne elektrarne imajo gradbena dovoljenja – pa to ni kritika
               vašega vprašanja<gap n="..."/> <stage xml:id="Redna-21-2010-10-18.stage23">/ oglašanje iz klopi/</stage><gap n="..."/> Kako? Ja, kjerkoli <gap n="..."/> na strehah<gap n="..."/> –
               je bila zadeva problematična. Kot potresni inženir vam povem, da me skrbi elektrarna
               na Fali, ki je bila grajena kdo ve kdaj, po kakšnih predpisih. To me skrbi osebno.
               Ampak v redu, je bila zadeva taka.</p>
               <p>Glede konkretnih zadev je pa tako. Tasolar iz Kamnika je bil investitor prve
               elektrarne, ki je od Upravne enote Ptuj 20. oktobra lansko leto, se pravi pred enim
               letom, in dne 8. 12. 2009 dobil najprej gradbeno, se pravi oktobra, in decembra
               uporabno dovoljenje. Druga elektrarna, katere investitor je podjetje Vesol iz
               Kidričevega, se gradi na osnovi gradbenega dovoljenja, ki ga je izdala Upravna enota
               Ptuj dne 20. julija 2010 in je v zaključni fazi in, jasno, nima še uporabnega
               dovoljenja. Za tretjo elektrarno, ki se namerava graditi na omenjeni lokaciji,
               investitor je podjetja C&amp;G, energija iz Ljubljane, je podana vloga za gradbeno
               dovoljenje pri Upravni enoti Ptuj dne 4. 10. 2010 in je v reševanju. Vsaka od
               navedenih elektrarn ima nazivno moč 999 kilovatov in se razprostira na površini dveh
               hektarjev.</p>
               <p>Žal o detajlih dokumentacije za pripravo gradbenega dovoljenja, se pravi
               geomehanskih, o konstrukciji nimam, pač nisem bil pripravljen na tako detajlno
               vprašanje, tudi ga nimam, si pa lahko te konkretne tehnične podatke tudi pridobimo in
               vam v pisni obliki predložimo.</p>
               <p>Kar se pa tiče lastniških špekulacij pa investicijskih pa, žal, pri najboljši volji
               ne znam odgovoriti, ker ne vem nič o tem. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Saj tudi gospod predsednik Vlade ni želel in ni znal odgovarjati, ni želel
               odgovarjati za špekulacije istih menedžerjev. Vendar gospod minister, to, kar so vam
               pripravili, je delno korektno. Namreč, jaz sem bil zadnji vodja te Glinice, direktor
               takratne Glinice in sem jo zapiral. Naredil sem tudi proizvod, ki se nadomestno
               proizvaja v tej tovarni Zeolit, in tako obnašanje rdečega blata kot vse drugo dobro
               poznam. Jaz sem bil sicer tam ogoljufan in potem potisnjen iz fabrike, ker se nisem
               pustil kupiti, podkupiti, da so drugi lahko divje lastninili, ampak vseeno.</p>
               <p>Rdeče blato ima zelo posebne fizikalne lastnosti. Tako kot alumosilikati in druge
               strani. Ob pritisku fizične sile se iz trdnega stanja spremeni v tekoče stanje in to
               je trajen proces. Na podlagi tega so tudi plazovi na glinenih področjih, vi veste, da
               lahko na ravnem drsi zemljina. Zato je to podcenjevanje, da je tu vse jasno, igranje
               z usodami ljudmi in z naravno katastrofo.</p>
               <p>Seveda vidim po vašem, da ti privilegirani ljudje, te osebe, dobijo takoj vsa
               upravna, gradbena dovoljenja – seveda, to je državna tovarna, Talum, dela se pod
               krinko in tako naprej. Žalostno je, da ima Vlada takšen odnos do potencialne
               katastrofe.</p>
               <p>Veste, te plošče so nastavljene proti vetru. Lahko pride do sunkov vetra in ti
               fizični pritiski spremenijo trdnost in to goščo v tekočo. To se je zgodilo na
               Madžarskem.</p>
               <p>Če ta dovoljenja tega niso upoštevala, potem <gap n="..."/><stage xml:id="Redna-21-2010-10-18.stage24">/ izključen mikrofon/</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala za opozorilo. Kot tehnik taka opozorila resno jemljem. Kar lahko naredimo, je,
               da na te vaše trditve lahko poskušamo tehnični odgovor najti; nekako kvantificiramo.
               Glede tega se bom pomenil, pa še s kakšnim strokovnjakom se dobimo, pogovorimo in da
               vidimo, ali je ta scenarij s prevračanjem, prerazporeditve obtežbe mogoč in ali so
               projektanti na to sploh gledali. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, predlog.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Gospod minister, na podlagi tega, kar so vam pripravili, seveda, je vaš odgovor bil
               v okvirih korektnega, vendar gre za velik družbeni problem. In te bližnjice, ki jih
               lahko nekateri v tej državi delajo in se igrajo z usodo in z nevarnostmi, ki lahko
               privedejo v katastrofo. Ne nazadnje vam moram povedati, da je ta tovarna glinice na
               Madžarskem tudi tihi, prikriti, slamnati lastnik polovice tovarne v Kidričevem,
               Silkema, tistega, za katerega sem jaz razvil proizvodnjo. Dvakrat sem preprečil divje
               lastninjenje, potem so pač našli ovinek, mene spravili iz tovarne in našli ovinek
               prek Madžarske. Seveda ta oblast, in še marsikdo, vse tolerira. Ker pa se s takimi
               stvarmi, kjer je potencialna nevarnost zelo velika, ni igrati – Madžarska nas je
               izučila, tudi tam je bila ta gošča zelo gosta, veste, čeprav je še delujoča tovarna,
               ampak je v neki situaciji to steklo in je odteklo na sto tisoče kubikov. Tudi tu se
               lahko zgodi, da bo Dravsko polje ob nekih posebnih okoliščinah preplavljeno.</p>
               <p>Vidim, da brez vsakega pregleda, brez vsake presoje, ker so pač to prave, posvečene
               osebe, dobivajo dovoljenja kar tako, preko palca, gre za velike zaslužke, subvencije.
               Vaš podatek, da naj bi bili tretja in četrta elektrarna dokončani do konca leta –
               kako se koristijo razna sredstva, ki niso tako hudo privatna, je pa lastništvo
               privatno, seveda, je drugo vprašanje. Zaradi tega mislim, da se vsaj poskusimo
               zavedati v tej državi, kaj vse se dogaja, kakšni so procesi, privilegiji,
               izkoriščanje državnega premoženja v korist privatnih lastnikov, kakšne bližnjice
               lahko uporabljajo, kaj državni organi naredijo za dovoljenja takim, hkrati pa so to
               najboljše plačani ljudje v tej državi, v državnih podjetjih. Da se vsaj tega
               zavedamo, predlagam, da opravimo splošno razpravo. Do takrat boste lahko pripravili v
               svojem odgovoru tudi kaj več. Ampak, prosim vas, da ne bazirajte samo na tistem, kar
               vam bodo tam povedali, ker vem, kako so se včasih tam pripravljali odgovori za SDK,
               vedno, na kmečkih turizmih, ko je bila revizija. Na kmečkem turizmu Emeršič so bili
               revizorji, ne v tovarni in tako naprej. Mogoče se približamo z enim korakom k temu,
               da skušamo zaščititi to državo in ljudi v tej državi. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Mislim, da ste tudi predlagali, da se o tem opravi razprava.</p>
               <p>O predlogu poslanca gospoda Jožefa Jerovška, da Državni zbor na naslednji seji
               opravi razprava o odgovoru ministra za okolje in prostor na njegovo poslansko
               vprašanje, bo Državni zbor odločal jutri, v torek, 19. oktobra 2010, v okviru
               glasovanj.</p>
               <p>Besedo ima gospod Rudolf Petan, ki bo postavil poslansko vprašanje ministru za
               okolje in prostor dr. Roku Žarniću.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik.</p>
               <p>Spoštovani gospod minister, v preteklih letih smo zelo veliko govorili o kjotskem
               sporazumu. Bil je zelo aktualen, lahko rečemo, da je bil kar šlager. Vsi smo ga
               podpirali, edino tiste največje države, Združene države kot najbolj razvite, Rusija,
               Kitajska, ga pa niso podpirale. Potem je prišlo do tega, da so nekateri potem še
               pristopili in kot zadnje so pristopile Združene države Amerike. Seveda, mi smo to
               obravnavali politično, ampak čas je šel naprej. Dejstvo je, da smo v Sloveniji to
               obravnavali zelo nekritično, še posebej nekateri. Sedaj je pa prišla že druga faza
               tega kjotskega sporazuma, in sicer izpolnjevanje obveznosti iz tega sporazuma. To
               pomeni, da v primeru neizpolnjevanja obveznosti, torej zmanjševanja emisij
               toplogrednih plinov, mora država plačati kazen ali, kot se temu lepo reče, v obliki
               nekih emisijskih kuponov ali kuponov CO2.</p>
               <p>Glede na to, da bo Slovenija v letu 2011 morala plačati kazen ali kupiti za
               približno 11 milijonov evrov teh CO2 kuponov zaradi emisij toplogrednih plinov, po
               napovedih nekaterih strokovnjakov pa 11 milijonov evrov ne bo dovolj, ampak bo ta
               številka bistveno višja, vas sprašujem:</p>
               <p>Kako boste kot resorni minister, ki je za to odgovoren v okviru Vlade, zagotovili ta
               sredstva?</p>
               <p>Kajti, če bo treba, bomo morali plačati. Evropska unija je žal neizprosna in če se
               nekaj obvežemo, tudi sami smo pristopili h kjotskemu sporazumu, pa lahko rečem, da
               smo navijali za še bolj stroge kriterije.</p>
               <p>Torej:</p>
               <p>Kako boste zagotovili ta sredstva?</p>
               <p>Hvala za odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani!</p>
               <p>Pred tremi dnevi sem bil v Luksemburgu, kjer je bila ravno ministrska konferenca na
               to temo, in vam moram povedati, da so v Evropi tudi določene velike države, ki imajo
               glede zadeve v zvezi s CO2 tudi fige v žepu, pa ne bom več povedal.</p>
               <p>Ministrstvo – mi smo tisti, ki želimo to zadevo še naprej precej radikalno imeti.
               Torej, naše ministrstvo je v času priprave predlogov proračunov za leti 2011 in 2012
               pripravilo predlog in obrazložitev za uvrstitev nove proračunske postavke za
               zagotovitev sredstev za nakup kjotskih enot in emisijskih kuponov, kar je razvidno
               tudi iz dopisa Ministrstvu za finance z dne 19. 7. 2010, ki ga bom kasneje prebral.</p>
               <p>Naše ministrstvo je skladno s sklepom Vlade z dne 30. julija 2009 za omenjeni
               predlog zagotovitve proračunskih sredstev pripravilo tudi že proračune za 2009 in
               2010. 30. julija 2009 je Vlada sprejela operativni program zmanjševanja emisij
               toplogrednih plinov do leta 2012 in ob tem sprejela sklep, da z namenom doseganja
               obveznosti zmanjševanja emisij toplogrednih plinov, prevzetih z ratifikacijo
               kjotskega protokola, v proračunu Republike Slovenije zagotovi sredstva v višini 13,5
               milijona evrov v letu 2009 za izvedbo vseh v operativnem programu za zmanjševanje
               emisij toplogrednih plinov do leta 2012 opredeljenih ukrepov. 51,8 milijona evrov v
               letu 2010, 53,3 milijona evrov v letu 2011 in 41,7 milijona evrov v letu 2012.
               Predlagali smo Ministrstvu za finance ustanovitev Sklada za podnebne spremembe in
               nove proračunske postavke za nakup emisijskih kuponov.</p>
               <p>Predvidena višina potrebnih sredstev za leto 2011 in 2012 je, kot ste sami rekli, 11
               milijonov evrov vsako leto. Te številke so zanimive. Namreč, zaradi gospodarske krize
               se je naenkrat pokazalo, da nekoliko hitreje dosegamo mejne vrednosti zmanjšanja
               toplogrednih plinov. Tako bi ta številka 11 milijonov evrov nekje v okviru lahko
               držala.</p>
               <p>Naštel sem kar lepe zneske, ki so višji od tistih zneskov, kot rabimo za kupone,
               4-krat do 5-krat višji. Predvideni viri financiranja v ta sklad so pa prilivi
               proračuna iz naslova Okoljske dajatve za obremenjevanje zraka z misijo CO2. Tukaj se
               potem začnejo tudi vsakodnevne težave. Že dvakrat, trikrat smo hoteli na Vladi poleg
               teh dajatev industrije vpeljati še dajatve na goriva. Zgodil se nam je oster protest
               ene izmed gospodarskih panog, ki je dokaj mobilna in ki ima veliko moči vplivati na
               naše odločitve. To zadevo nekako rešujemo in v letu 2011 upam, da jo bomo na nek
               način rešili. Imamo program. Iskreno upam, da bo zaživel sklad za podnebne spremembe
               in da bodo ti denarji za kupone na voljo v ustreznem časovnem roku. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petan.</p>
               <p>Prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo.</p>
               <p>Spoštovani gospod minister, jaz razumem vaše težave, ampak direktnega odgovora pa
               nisem dobil. Direkten odgovor je pa ta, da za leto 2011, kolikor smo videli, v
               proračunu ni niti tolarja ali niti evra, tudi za leto 2012. Zato vas sprašujem to,
               kar vas sprašujem, zato vam zastavljam to vprašanje. Ampak ne zato, da bi vas spravil
               v zadrego, ker morate reči, da tega denarja ni. Vi ste se verjetno trudili, vaš
               predhodnik se je tudi verjetno trudil, ampak dejansko v tem proračunu, ki ga
               obravnavamo, ni niti evra za to. Prav gotovo pa bo nekaj kuponov treba kupiti,
               verjetno ne toliko, kot če ne bi bilo recesije, ampak glede na to, da tudi Umar
               napoveduje, ne vem, 3 % rast naslednja leta. To se pravi, da bo ta številka tudi
               glede nakupa kuponov narasla. To se pravi, ne smemo planirati za to 11 milijonov
               evrov, ker verjetno to ne bo dovolj. Zato sem to omenil. Po drugi strani sem pa želel
               opozoriti na nekaj drugega.</p>
               <p>Sam, osebno sem pred leti, ko smo se pogovarjali o kjotskem sporazumu, opozarjal na
               tisti drugi del, na izpolnjevanje obveznosti. Ker ko sprejemamo, ko smo sprejemali
               kjotski sporazum ali pa določene sporazume, ki so v okviru Evropske unije bili
               dogovarjani, smo bili Slovenci tisti, ki smo zagovarjali, da moramo še več
               prihraniti. Namesto 20 % prihranka 40, tudi za 50 % je padel predlog. Ampak
               resolucija je eno <gap n="..."/> <stage xml:id="Redna-21-2010-10-18.stage25">/ opozorilni znak za konec razprave/</stage><gap n="..."/> in zdaj je jasno, zakaj
               so Združene države bile tiste, ki so se najbolj upirale. Zato, ker so natančno
               vedeli, njihova vlada je natančno vedela, administracija, da to pomeni tudi določene
               stroške. Mi se pa očitno tega nismo zavedali, vsaj nekateri se tega niste zavedali,
               in želim povedati, da takšen sporazum podpisati je čisto enostavno, ampak potem
               izvajati ta sporazum je pa nekaj drugega. Očitno to pri nas še ni dovolj zaraslo v
               zavest.</p>
               <p>Zdaj ne vem, gospod minister, kako naj pri proračunu glasujem v zvezi z vašim delom
               proračuna, če pa ni sredstev za te emisijske kupone, za te kazni, ki jih bo Slovenija
               morala plačati, če tega ni v proračunu, vemo pa, da bodo obveznosti<gap n="..."/> <stage xml:id="Redna-21-2010-10-18.stage26">/ izklop
               mikrofona/</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Nimam kaj drugega reči, kot to, da cenim vašo pomoč in prizadevanje za to postavko.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Marijan Bezjak bo postavil poslansko vprašanje ministrici za gospodarstvo
               gospe mag. Darji Radić.</p>
            </sp>
            <sp who="SDZ5:BezjakMarjan">

               <speaker>MARIJAN BEZJAK:</speaker>

               <p>Hvala za besedo, gospod podpredsednik. Lepo pozdravljeni ministrica, ministri,
               poslanke in poslanci!</p>
               <p>Predlog zakona o pokojninskem in invalidskem zavarovanju 2 zvišuje najnižjo osnovo
               za plačilo prispevkov za osebe in delovna razmerja iz minimalne plače na 60 % zadnje
               znane povprečne letne plače zaposlenih v Republiki Sloveniji,preračunano na mesec.
               Isto zvišanje osnove za plačilo prispevkov je predlagano tudi za samostojne
               podjetnike in kmete. Ne glede na to, da je predvideno postopno dvigovanje najnižje
               osnove za plačilo prispevkov. Za leto 2011 je predlagana osnova 50 % povečane plače.
               Ta osnova pa bi se vsako leto zviševala za 2 % točki. Če bo zakon o pokojninskem in
               invalidskem zavarovanju sprejet v predlagani obliki, pomeni hudo dodatno obremenitev
               gospodarstva, podjetnikov in kmetov.</p>
               <p>Sprašujem:</p>
               <p>Ali zagotavljate predlagano hudo dodatno obremenitev gospodarstva, podjetnikov in
               kmetov ali boste kaj storili, da do tega ne bo prišlo?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, imate besedo. Prosim.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Moram najprej povedati, da priprava zakona o pokojninskem in invalidskem zavarovanju
               ni v pristojnosti Ministrstva za gospodarstvo. Dejstvo pa je, da smo ves čas priprave
               zakona o pokojninskem in invalidskem zavarovanju sodelovali pri njegovi pripravi.
               Predvsem s tega vidika, da bi zagotovili, da morebitna povečanja prispevnih stopenj
               ne bi preveč vplivala na gospodarstvo, na podjetnike predvsem v teh kriznih časih.
               Veste, da zakon o pokojninskem in invalidskem zavarovanju sprejemamo z enim zelo
               jasnim ciljem. Samo na ta način bomo za prenovo, za reformo pokojninskega in
               invalidskega zavarovanja pa lahko zagotovili vzdržnost javnih financ in s tem tudi
               zagotovili temelje za zagotavljanje dolgoročno normalnega življenjskega standarda. In
               seveda, ta zakon je treba upoštevati in v tem zakonu so predvidene tudi določene
               uskladitve. Tako kot vi pravite, se bodo določenim skupinam – tukaj je treba
               poudariti, določenim skupinam <q>"podjetnikom"</q>, v narekovajih, se pravi samostojnim
               podjetnikom, kmetom – začeli prispevki odmerjati na drugačen način. Ne več od
               minimalne osnove, ampak tako, kot ste povedali; ne od minimalne plače, ampak
               postopoma najprej od 60 % zadnje znane povprečne letne plače zaposlenih v Republiki
               Sloveniji.</p>
               <p>Mi smo, ko so bili narejeni preračuni, ugotovili, da seveda v tem trenutku v času
               krize take spremembe tudi za te segmente samostojnih podjetnikov niso sprejemljive.
               Prav zaradi tega smo na Ministrstvu za gospodarstvo predlagali, da se te spremembe
               uvedejo postopoma, se pravi v naslednjih letih, ko se pričakuje večja stopnja
               gospodarske rasti.</p>
               <p>Dejstvo pa je, gospod Bezjak, da se s tem pravzaprav odpravlja ena neenakomerna ali
               pa neenakopravna obdavčitev z ostalimi podjetniki, ne nazadnje tudi z vsemi drugimi,
               ki moramo plačevati prispevke za pokojninsko in invalidsko zavarovanje. S tega vidika
               se nam zdi ta obdavčitev, kakor koli že, primerna, vendar pa smo zagovarjali, da se
               uveljavi postopoma. Mislim, da v tem kontekstu je to dobra rešitev, ki pa po mojem
               mnenju tudi ne bo, ker se bo uvedla postopoma, bistveno vplivala na poslabšanje
               konkurenčnega položaja teh posameznih skupin podjetnikov. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospo Bezjak, prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo in za skrb, gospa ministrica. Ampak z današnjim dnem lahko preberemo,
               da v Sloveniji je dejansko blokiranih 5.378 podjetij, ki imajo likvidnostne težave.
               Res je in tudi pravilno, da dejansko razmišljate o tej dodatni obdavčitvi, da bo
               postopna – od leta 2012 in do 2016 in tako naprej.</p>
               <p>Se sprašujete v Vladi, ali nismo dovolj draga država? Pri prispevkih na plače smo
               najdražji na svetu, najdražja država na svetu. Ali ni to obremenitev za gospodarstvo?
               Ali se sprašujete, ali še bo kdo, katero podjetje v tej državi sploh ustvarjalo? Ali
               ni dovolj veliko razlogov za skrb gospodarstvenikov? Po drugi strani se absolutno
               strinjam, da dajemo subvencioniranje določenih stvari, delovnega časa in tako naprej.
               Po tretji strani pa vzamemo spet krat dva nazaj. To mislim, da ni dobra politika.</p>
               <p>Prav tako se strinjam s tem, kot ste dejali, da se nastavlja eno ravnovesje. Vsi
               vemo, da določeni podjetnik, s. p., zdaj niso plačevali skoraj nič. Zato smo mi
               predlagali v ukrepih tudi dvig stopnje, ki bi bila pavšalna, takrat bi bilo,
               verjemite, najbolj relevantno in najbolj pravično do vseh podjetnikov, nikakor pa ne
               s tem, da zdaj dvigujemo davčno stopnjo, s tem bomo še dodatno za 10 % dvignili ali
               obremenili slovensko gospodarstvo, ki bo še dodatno postalo nekonkurenčno. Zmanjšati
               je treba birokracijo. To je pogoj. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, prosim.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Gospod Bezjak, tukaj moram intervenirati. Vi zdaj govorite, kot da gre za povečanje
               na splošno, ampak to vprašanje se nanaša samo na posamezne skupine, na samostojne
               podjetnike, kot ste sami v vprašanju povedali, na kmete, ki so do zdaj plačevali
               prispevke od minimalne plače. In za te, verjemite mi, da se ne bo zaradi tega tako
               drastično poslabšala konkurenčnost teh specifičnih skupin podjetnikov, da bi lahko
               rekli, da bo s tem ogrožena konkurenčnost celega gospodarstva.</p>
               <p>Še enkrat poudarjam, vi se sklicujete na krizo. Ti ukrepi in ta povišanja so
               predvidena na čas po krizi, zato smo rekli 2012 in naprej prihaja do teh usklajevanj,
               ko upravičeno pričakujemo, da bo gospodarska rast spet presegla 2 oziroma 3 %.</p>
               <p>Glejte, dejstvo pa je, kar se tiče samih prispevkov, če želimo zagotoviti določen
               standard, potem moramo nekaj tudi v to blagajno prispevati. In pokojninska reforma in
               ta zakon je pripravljen v tej smeri, da bo zagotavljal zgledno pokojninsko in
               invalidsko varstvo za naše sodržavljane; in prispevne stopnje so določene v ta namen.
               Izpostavljene so tako, da bodo zagotavljale tudi dolgoročno vzdržnost javnih financ.</p>
               <p>Želi pa na tem mestu, ker imam še malo časa, pa povedati, da se pa na Ministrstvu za
               gospodarstvo zavzemamo za eno spremembo, in sicer za tako imenovano kapico, pri
               kateri pa se bo plačevanje prispevkov omejilo pri določeni vsoti oziroma bruto plači
               zaposlenega ali pa podjetnika. Zakaj kapica? Zaradi tega, ker na ta način želimo
               davčno razbremeniti tiste plače, plače strokovnjakov, plače razvojnikov z enim samim
               namenom, da zagotovimo, da bodo ostali v Sloveniji, da bodo radi ustvarjali v
               Sloveniji in da bodo podjetja zainteresirana, da bodo zaposlovala razvojnike. Ta
               ukrep pa imamo še v načrtu in mislim, da ga bomo v kratkem, v naslednjem letu tudi
               predložili v sprejem parlamentu. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bezjak, prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za odgovor. Prosil bi, da bi se ta del razprave dal tudi v Državnem zboru.</p>
               <p>Ja, res je, gospa ministrica, kot ste dejali, da je pretežen del dejansko to za
               minimalne plače, za kmete in tiste s. p.-je, ki so zdaj nekako zelo malo plačevali.
               Ampak kaj bo nastalo? S tem da si bodo spet, namesto da bi plačevali na tak način,
               izplačevali dobičke, ki bodo spet manj obdavčeni. To se bo zgodilo. V vsakem primeru
               bodo podjetja, ali ti podjetniki, ali kmetje na drug način denar spravljali ven. In
               to je minus in ne plus za državo.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca Marjana Bezjaka, da Državni zbor na naslednji seji opravi
               razpravo o odgovoru ministrice za gospodarstvo na njegovo poslansko vprašanje, bo
               Državni zbor odločal jutri, v torek, 19. oktobra, v okviru glasovanj.</p>
               <p>Besedo ima gospa mag. Julijana Bizjak Mlakar, ki bo postavila poslansko vprašanje
               ministru za zdravje gospodu Dorijanu Marušiču.</p>
            </sp>
            <sp who="SDZ5:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo. Spoštovani poslanka, poslanca, ministrici, ministra in
               ostali!</p>
               <p>Prebivalci Slovenije smo bili nedavno tega zelo zaskrbljeni, ker so zdravniki
               množično preklicevali soglasja za delo preko polnega delovnega časa. Preklice je
               sprožila zakonska namera, da se malce zniža plačilo za uro dežurstva. Za preklic
               soglasij so zdravniki uporabljali obrazec, ki ga je pripravil sindikat zdravnikov in
               zobozdravnikov FIDES, pri tem se je FIDES skliceval tudi na določbe Zakona o delovnih
               razmerjih. Dramatičnost tedanjega stanja kaže pismo dr. Rajka Kende, predsednika
               Zdravstvenega sveta predsedniku države, v katerega je med drugim zapisal, citiram,
               <q>"ustvarili bomo jez, za katerim se bodo nabirale množice bolnih, nesrečnih bolnikov,
               nekateri bodo celo umrli. Gre za plaz, za katerega v tem trenutku še ne vemo, koliko
               ljudi bo pokopal pod seboj,"</q> konec citata. Zaradi preklica soglasij je bilo septembra
               nujno prestavljati operacije celo onkoloških bolnikov. Iz pisma zdravnika Kende
               razberemo misel, da je del zdravnikov pripravljenih žrtvovati zdravje in celo
               življenje bolnikov v obrambo svojih neupravičeno visokih plačil ur za dežurstvo.
               Neupravičeno visokih plačil, saj ni skrivnost, da je šlo za obrambo zneskov do tisoč
               500 evrov bruto ali več za dežuranje čez vikend.</p>
               <p>Kot gradivo za sejo Odboru za zdravstvo, ki je bila prejšnji teden, smo poslanci
               prejeli mnenje Zakonodajno-pravne službe Državnega zbora. Iz mnenja izhaja, da je
               obrazec, s katerim je FIDES sprožil kaotično stanje v zdravstvu, takšen, da ni
               temeljil na ustreznih pravnih podlagah. Poenastavljeno rečeno: če je zdravnik z
               odklonitvijo nadurnega dela odklonil tudi zagotavljanje neprekinjenega zdravstvenega
               varstva po določbah 41. člena Zakona o zdravniški službi, je kršil zakon. Nedopustno
               je, če država proti neetičnemu ravnanju nekaterih zdravnikov, ki so s kršenjem zakona
               ogrožali pravni red in morda zdravje ter življenje bolnikov, ne bo ukrepala.</p>
               <p>Zato me zanima:</p>
               <p>Ali ste na Ministrstvu za zdravje že zbrali podatke, kateri zdravniki so kršili
               zakonodajo o zagotavljanju neprekinjenega zdravstvenega varstva?</p>
               <p>Če da, koliko je bilo teh zdravnikov?</p>
               <p>Kakšni so zakonsko predvideni ukrepi za kršitelje zakonodaje o neprekinjenem
               zdravstvenem varstvu?</p>
               <p>In:</p>
               <p>Kaj lahko glede kršiteljev zakona storite na ministrstvu za zdravje?</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo. Prosim.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Spoštovani predsedujoči, cenjene poslanke in poslanci, kolegice, kolegi!</p>
               <p>Se mi kar dozdeva, da z odgovori ne bom zadovoljil, nisem pravnik in se v pravna
               vprašanja, ki so bila odprta, ne bom spuščal, me pa veseli, da smo na odboru dobili
               dokončen odgovor, kakšna naj bi bila, ali je potrebna avtentična razlaga ali ne
               oziroma kakšne naj bi bile tudi delovne obveznosti zdravnikov ob 40-ih urah tedensko,
               vendar bo morda prišlo tudi do različnih razlag tudi v bodoče. Res pa je, da bi se
               lahko kakorkoli ukrepalo šele takrat, ko bi nekdo odredil ta način delo in bi ga
               zdravnik odklonil.</p>
               <p>Skratka, zato naj povzamem, da na ministrstvu podatkov o tem, kar sprašujete, nismo
               zbrali. Koliko je dejansko do teh kršitev prišlo, lahko samo sklepamo na podlagi
               informacij, ki smo jih dobili od izvajalcev, da naj do tega ne bi prišlo. Do odklona
               bi prišlo takrat, ko bi kdorkoli v javnih zavodih odredil zdravniku, da mora
               opravljati delo v številu ur, kot je bilo navedeno, torej 40 plus 8. Po podatkih, ki
               smo jih na ministrstvu zbrali tudi na podlagi navodil, ki so ga pripravila štiri
               ministrstva za neobvezujočo razlago, so večinoma sledili razporedu dela, ki so ga
               pripravili predstojniki, strokovni direktorji in so ga nekako direktorji zavoda tudi
               potrdili.</p>
               <p>Javni interes na področju zdravstva se ščiti z zagotavljanjem neprekinjenega
               zdravstvenega varstva, če bi delodajalec odredil nadure v skladu z navodili, ki smo
               jih izdali 21. julija in smo jih tudi posredovali direktorjem – mi smo ga s kriznimi
               direktorji nekako potrdili in upoštevali to, kar veli zakon o delovnih razmerjih – in
               bi posamezni zdravnik odklonil opravljanje odrejenega dela, bi delodajalec lahko
               zoper njega uporabil institute, ki jih v zvezi s tem predvideva Zakona o delovnih
               razmerjih. To je, recimo, disciplinski postopek, postopek za redno odpoved pogodbe o
               zaposlitvi. Torej, najprej bi moral nekdo odrediti obseg dela 40 + 8, če bi to nekdo
               odklonil, bi potem prišlo do ustreznih ukrepov. To se po navedbah direktorjev na vseh
               sestankih, ki smo jih imeli, ni zgodilo.</p>
               <p>Kaj lahko ministrstvo naredi? Kaj sem kot minister naredil? Ob rednih sestankih s
               kriznimi direktorji in kasneje tudi na sestankih predstavnikov v svetih zavoda,
               predvsem pa v tistih, ki jih neposredno potrjuje Vlada, smo zahtevali, da na prvi
               redni seji, ki bo, obravnavajo ukrepanje zavodov oziroma uprav zavodov za prvih deset
               dni septembra. Na podlagi teh podatkov bomo lahko sklepali, kaj se je takrat
               dogajalo.</p>
               <p>Namreč, ministrstvo lahko uvede upravni nadzor in presodi zakonitost dela zavodov,
               na podlagi katerega bi potem tudi izdali odločbo, s katero določi ukrepe, roke za
               odpravo ugotovljenih nepravilnosti – na primer, odrejanje nadur v skladu z Zakonom o
               zdravniški službi, uporaba pravilnega obrazca za podajo soglasja za delo preko
               polnega delovnega časa. Ministrstvo nima pristojnosti, da bi odrejalo nadure oziroma
               neposredno organiziralo delovni proces v posameznih zdravstvenih zavodih. Za
               organizacijo dela v posameznem zavodu, kar vključuje tudi konkretno organizacijo
               neprekinjenega zdravstvenega varstva, evidenco o opravljenih urah, nadurah, je
               odgovoren direktor oziroma predstojniki oddelkov, če jih tako direktor pooblasti.
               Seveda, direktor mora tudi poskrbeti za ustrezno evidenco o izrabi delovnega časa.</p>
               <p>Direktor zavoda je torej tisti, ki organizira in vodi delo zavoda. V skladu z
               Zakonom o zavodih pa je pristojni organ, torej svet zavoda, ki ga potrjuje
               ustanovitelj, dolžan razrešiti direktorja, če slednji s svojim nevestnim ali
               nepravilnim delom povzroči zavodu večjo škodo ali če zanemarja in malomarno opravlja
               svoje dolžnosti, tako da nasajajo ali bi lahko nastale hujše motnje pri opravljanju
               dejavnosti zavoda. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnitev odgovora?</p>
            </sp>
            <sp who="SDZ5:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Bi prosila, ker namreč ministrstvo oziroma minister je prvi, ki mora zagotoviti in
               je zadolžen za to, da se izvaja javni interes. Če se krši zakon, v tem primeru še
               sploh, potem prihaja do takšnih stvari, ki so v škodo javnega interesa. Tudi jaz
               nisem pravnica, ampak vem, da mora imeti ministrstvo pravno službo, ki poskrbi za to,
               da se v primeru, da prihaja do kršitev zakonov, to tudi prepreči, da ne pride do
               škode za zdravje bolnikov ali pa še celo do smrti. Imeli smo dejansko tudi grožnje s
               smrtjo zaradi nekih zasebnih interesov.</p>
               <p>Opozorila bi tudi na to, da je že prejšnji minister za zdravje v uvodu k Predlogu
               zakona o zdravstveni dejavnosti naštel cel kup zakonov, ki naj bi se jih dnevno
               kršilo. Vendar tudi v tem primeru ni prišlo do nobenega epiloga, do nobenega pravnega
               epiloga.</p>
               <p>Zaradi tega vseeno upam in vam polagam na srce, gospod minister, da se poskrbi, da
               bo v tem primeru resnično prišlo do epiloga, ker sicer bo takšnih primerov še veliko
               in jih bomo doživljali kar naprej. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:MarušičDorijan">

               <speaker>DORJAN MARUŠIČ:</speaker>

               <p>Hvala za napotke.</p>
               <p>Seveda si bom kot minister prizadeval predvsem za stabilnost zdravstvenega sistema
               in da taki primeri ne bodo dogajali. Upam tudi, da bomo prišli do tega, da bodo
               direktorji javnih zdravstvenih zavodov in potem tudi predstojniki, tudi zdravniki,
               dobili končno tisto, kar so si želeli: pravno razlago zakonodaje na tem področju.
               Vlada oziroma tri ministrstva in Služba Vlade za zakonodajo so to jasno postavila.</p>
               <p>Naj pa v vsakem primeru povem, da tudi ta razlaga, tudi to število ur ob sedanji
               organizaciji zdravstvene službe v Sloveniji, ob taki mreži, kot jo imamo, in ob tem
               kadru bo ob umiku soglasij pripeljalo tudi ob 40 plus 8 ur lahko do težav pri
               organizaciji neprekinjenega zdravstvenega varstva. Zato gredo moja prizadevanja
               predvsem v drugo smer: optimizacija javne zdravstvene mreže, povezovanje izvajalcev,
               zagotavljanje ustreznega kadra, in sem prepričan, da bo ob zaključku tega mandata
               Vlada dala prave odgovore na ta vprašanja. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Samo Bevk bo postavil poslansko vprašanje ministru za okolje in prostor
               gospodu dr. Roku Žarniću.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Letos praznujemo 200-letnico neprekinjenega delovanja Botaničnega vrta v Ljubljani,
               ki slovi kot najstarejša visokošolska ustanova v državi. Ne samo to, univerzitetni
               botanični vrt je ena izmed najpomembnejših kulturnih, znanstvenih in izobraževalnih
               ustanov pri nas. Pred dvema letoma je bil razglašen tudi za državni kulturni
               spomenik. Po večletnih prizadevanjih se je letos v jubilejnem letu začela gradnja
               rastlinjaka za tropske rastline, ki ga financira visokošolsko ministrstvo. Tik ob
               njem pa stoji stari rastlinjak iz leta 1955, ki žalostno propada. Načrte zanj je
               izdelal dr. Gabrščik kot seminarsko delo pri prof. Jožetu Plečniku. Staremu
               rastlinjaku letošnjo zimo grozi, da se bo podrl pod težo snega, že sedaj pa zamaka z
               vseh strani. Mestna občina Ljubljana je spomladi pristojnim službam in Ministrstvu za
               okolje in prostor predlagala, da bi namenski denar za izravnalni ukrep zaradi
               odstranitve zaščitene rdečelistne bukve pri Operi namesto za prvotno predvideno
               sanacijo Tivolskega ribnika namenili Botaničnemu vrtu za obnovo starega rastlinjaka.
               Kulturno ministrstvo s tem soglaša, medtem ko pristojne strokovne službe Ministrstva
               za okolje in prostor vztrajajo, da se denar nameni za sanacijo Tivolskega ribnika.
               Prejšnji teden sem si ogledal gradnjo novega rastlinjaka v Botaničnem vrtu in
               žalostno podobo starega rastlinjaka. Po mojem mnenju je obenem nujno potrebna
               sanacija tudi starega rastlinjaka, saj si ne moremo predstavljati, da bi ob
               najsodobnejšem objektu stala razvalina, ki ne sodi v našo najstarejšo, že 200 let
               neprekinjeno delujočo univerzitetno ustanovo.</p>
               <p>Ministru dr. Roku Žarniću predlagam, da bi za obnovo starega rastlinjaka namenili
               nadomestna sredstva za <q>"operno bukev"</q>.</p>
               <p>V zvezi s tem me zanima:</p>
               <p>Zakaj Ministrstvo za okolje in prostor ne izda dovoljenja za porabo teh sredstev v
               okviru prenove Botaničnega vrta?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani!</p>
               <p>Hvala lepa za to vprašanje. Je zelo zanimivo, vendar bo odgovor nekoliko bolj
               nerazveseljiv. Namreč, cela zgodba se je začela zaradi gradnje in širitve operne
               hiše, ko je odstranitev bukve bila po nekem sistemu, da se eni javni koristi umakne
               druga korist in da so potrebni nujni izravnalni ukrepi. To pomeni, investitor,
               Ministrstvo za kulturo, mora na svoje stroške opraviti izravnalni ukrep. Leta 2004 bi
               morali ta ukrep izvesti na mokrišču ob Koseškem bajerju, pa je prišlo do spremembe
               želja in v letu 2006 je Vlada sprejela odločitev, da bi ta izravnalni ukrep bil
               izveden v parku Tivoli, v obeh primerih in v vsakem primeru na stroške Ministrstva za
               kulturo.</p>
               <p>Glede zadnjega predloga je pa tako: odločitev o tretji spremembi ni v pristojnosti
               našega ministrstva, ampak pomeni spremembo pravnomočne upravne odločbe, ki jo je
               sprejela Vlada Republike Slovenije. Pravnomočna upravna odločba se lahko spremeni
               samo z izrednimi pravnimi sredstvi, ki jih predpisuje Zakon o splošnem upravnem
               postopku, pri čemer bi v konkretnem primeru prišla v poštev samo ničnost prejšnje
               odločbe.</p>
               <p>Za spremembo odločbe Vlade Republike Slovenije je torej treba izpeljati upravni
               postopek, katerega sestavni del je poseben postopek izbora ustreznega izravnalnega
               ukrepa, skladno z Zakonom o ohranjanju narave in dobočbo in pravilnikom o celoviti
               presoji sprejemljivosti vplivov planov na posebno varovana območja, ki podrobneje
               ureja ta postopek.</p>
               <p>Glede na zgoraj navedeno ni bilo razlogov za začetek postopka spreminjanja odločitev
               Vlade Republike Slovenije o izravnalnem ukrepu za rdečo bukev, to je ukrep sanacije,
               revitalizacije ribnika Tivoli v krajinskem parku Tivoli.</p>
               <p>Torej vaš predlog je, kar se mene tiče, popolnoma logičen in zakaj se ne bi pomagalo
               Botaničnem vrtu. Vendar naše ministrstvo tukaj pri tej zadevi lahko pomagala le tako,
               da pomagamo Ministrstvu za kulturo, da sproži postopek na Vladi in tudi pri tem
               angažira lastna sredstva za te ukrepe. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk, želite dopolnilni odgovor?</p>
               <p>Prosim.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za odgovor.</p>
               <p>Gospod minister, res nisem zadovoljen z njim, tako kot ste že sami ugotovili, da ne
               bom. Vendar bil kljub temu lahko združili te moči in bi strokovne službe tako vašega
               kot kulturnega ministrstva pripravile neko skupno rešitev, ki bi seveda bila ugodna
               za Botanični vrt v Ljubljani, kajti ravno sedaj poteka ta investicija, na katero so v
               Botaničnem vrtu desetletja čakali.</p>
               <p>Tudi vam bi predlagal, da si ogledate ta primer v naravi sami in boste videli, da ob
               tako sodobnem rastlinjaku, kot bo sedaj tam stal, res ne sodi taka razvalina, kot je
               stari rastlinjak. Ravno tisti dan, ko sem si ogledal v Botaničnem vrtu to gradnjo, so
               bili tam tudi predstavniki in direktorica Botaničnega vrta iz Zagreba, ki so si
               ogledali, kako to delo napreduje, da bodo tudi oni nekaj podobnega naredili. Konec
               koncev gre za najstarejši Botanični vrt v jugozahodni Evropi, za dvesto let
               nepretrgano delujočo univerzitetno in visokošolsko ustanovo pri nas in res bi bilo
               malo čudno, da ne bi v tem jubilejnem letu poskusili stvari premakniti naprej.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Kakor razumem, gre za iskanje virov, sredstev za nek projekt, ki je vedno kot tak
               lahko podhranjen. To razumem. Vendar še enkrat povem, da investiranje v rastlinjak ni
               nadomestitev za rdečo bukev. To je logično. Vendar nadomestitev je rdeča bukev nekje
               drugje. Lahko zaradi mene tudi v Botaničnem vrtu. Vendar, kakor koli, žal, mi lahko
               pomagamo, bomo pomagali, bom govoril z ministrico za kulturo, kaj se da narediti,
               vendar vse odločitve in financiranje je v njihovih rokah in treba je izpeljati ta
               postopek na Vladi. In tukaj bom, se strinjam, kar se da skušal biti konstruktiven.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Colarič. Postavil bo poslansko vprašanje ministrici za
               notranje zadeve, gospe Katarini Kresal.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod podpredsednik. Ministrici, minister, kolegica, kolegi!</p>
               <p>V Sloveniji smo bili v zadnjih letih priča široki javni razpravi o normativnih
               spremembah na področju zagotavljanja varnosti na športnih prireditvah. Pozivi k
               sistematični ureditvi so glasnejši po vsakem večjem opustošenju, ki ga predvsem po
               nogometnih derbijih, pa tudi na kakšni košarki ali hokeju za seboj pustijo
               organizirane skupine huliganov.</p>
               <p>V zvezi s tem spoštovano ministrico gospo Katarino Kresal sprašujem:</p>
               <p>Katere ukrepe načrtujejo na ministrstvu za zagotovitev varnosti športnih navdušencev
               na športnih prireditvah?</p>
               <p>In:</p>
               <p>Ali nameravajo pripraviti tudi poseben zakon o navijačih?</p>
               <p>Ukrepi za zagotavljanje varnosti na športnih prireditvah so opredeljeni že kar v
               nekaj zakonih ali pa jih lahko spravimo v te zakone, od zakona o javnih zbiranjih,
               zakona o policiji, zakona o varstvu javnega reda in miru, zakona o prekrških,
               kazenskega zakona in tako naprej.</p>
               <p>Ali je potreben tak zakon še o navijačih ali pa lahko to rešimo s kakšnim drugim
               zakonom oziroma spremembo kakšnega zakona?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa, spoštovani predsedujoči. Spoštovane poslanke, poslanec!</p>
               <p>Na Ministrstvu za notranje zadeve se zavedamo te problematike in smo pravzaprav prvi
               med resorji, ki je resno pristopil k tudi zakonskim spremembam zato, da bi na daljši
               rok uredil to problematiko. Nihče drug se je še ni celovito lotil, čeprav je pa
               dejstvo tudi to, da je represija tista zadnja v vrstnem redu, ki pride na vrsto.
               Nikakor te problematike ni moč reševati samo s pomočjo policije in pristojnosti
               Ministrstva za notranje zadeve. Predvsem smo prepričani, da bi bilo tukaj treba
               pripraviti neko celovito strategijo delovanja z navijači, njihovega vzgajanja, zato
               smo že dali pobudo Ministrstvu za šolstvo in šport, ki je pristojno na tem področju,
               da bi skupaj oblikovali enotno strategijo, da bi celovito obravnavali to
               problematiko, kjer bi bilo opredeljeno vse od vloge in odgovornosti športnih klubov,
               organiziranja športnih prireditev z vidika varnosti, usposabljanja vseh akterjev
               športnih prireditev sodelovanja z navijaškimi skupinami in pa seveda podporo
               ferpleja, tako na igrišču kot izven njega. Skratka, to je eno zelo celovito področje,
               na katerem bi moralo sodelovati več resorjev.</p>
               <p>Kot rečeno, mi smo začeli, ker ocenjujemo, da ima policija premalo možnosti za
               ukrepanje, zato gremo v spremembe Zakona o policiji, na tem področju. Ustvarjamo dva
               nova mehanizma, dve novi pooblastili za policijo, in sicer prvo pooblastilo, ki bo
               policiji omogočilo preprečitev, da bi nasilne skupine vstopile na kraj športne
               prireditve, drugo pooblastilo pa se nanaša na začasno prepoved vstopa na stadion za
               tiste navijače, ki so v preteklosti že bili kaznovani zaradi razgrajanja na tekmah.</p>
               <p>Konkretno besedilo se usklajuje na pristojnih resorjih. Mi pričakujemo, da bodo
               spremembe pripravljene do konca tega leta in da bodo glede na to potem obravnavane v
               Državnem zboru v drugi polovici naslednjega leta.</p>
               <p>V vprašanju ste me vprašali sicer tudi glede konkretnih predlogov, ki jih dobimo s
               terena. Res smo dobili predloge s strani Policijske uprave Maribor in smo jih vse
               smiselno vključili v te predloge, ki jih zdaj pripravljamo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Colarič, izvolite.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa.</p>
               <p>Strinjam se, da je to večplastna tematika in da ni samo stvar represivnega organa in
               pa, kot sem razumel, sprememb Zakona o policiji. Verjetno bo potrebno sodelovanje res
               še mnogih resorjev.</p>
               <p>Je pa zanimivo to; takoj ko se je pojavila ideja o posebnem zakonu o navijačih, so
               vse organizirane ali pa vsaj tri močnejše organizirane navijaške skupine se zelo
               ostro postavile v bran proti posebnemu zakonu o navijačih, češ da bo posegel v neke
               njihove pravice. Tukaj gre tako za Green Dragonse, Viole kot Celjske grofe. Upam, da
               bo ta sprememba Zakona o policiji dovolj. Mogoče bi pa opozoril na dobro prakso, ki
               sem jo pred leti opazil, ko je v Ljubljani gostoval nogometni klub Liverpool. Takrat
               je z znanimi, nekoč ostrimi navijači Liverpoola prišel tudi policijski inšpektor iz
               Liverpoola v Ljubljano, ki je navezal stike tako s Policijsko upravo Ljubljana kot z
               vodstvom kluba. Tako rekoč vse navijače, vse možne prekrškarje je poznal in mogoče bi
               delali tudi v tej smeri, da se več dela s temi navijači, da se jih spozna in potem
               rešuje te problem na ta način tudi. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, prosim.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Nikakor ne bo dovolj samo sprememba Zakona o policiji, kot rečeno, represija je
               zadnja stvar, absolutno moramo delati na celoviti strategiji, na delu z navijači,
               delu s klubi, delu z organizatorji. In jaz bi absolutno navijala za poseben zakon o
               navijačih. Smo pa tudi predlagali resornemu ministru; no, ampak ta zadeva enostavno
               ni šla tako hitro in zdaj predlagamo skupno delovno skupino, ki bi na tem delala. Če
               ne bomo naredili predpriprave, z represijo tega ne moremo rešiti in je to samo pika
               na i. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj. Poslansko vprašanje bo namenila ministrici za javno
               upravo gospe Irmi Pavlinič Krebs.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni vsi prisotni, mislim, tri ministrice in dragi
               kolegi in kolegice!</p>
               <p><stage xml:id="Redna-21-2010-10-18.stage27">/ oglašanje iz klopi/</stage> A je en minister! Se opravičujem, nisem vas videla.</p>
               <p>Današnje vprašanje bom zastavila Irmi Pavlinič Krebs, ministrici za javno upravo, in
               sicer zaradi Zakona o prostovoljstvu.</p>
               <p>Že davnega meseca julija je ministrstvo dalo v javno razpravo, če sem zelo natančna,
               8. julija, Zakon o prostovoljstvu in ta javna razprava je trajala do 9. septembra. To
               so poletni meseci, ko je večina prostovoljskih organizacij in prostovoljcev na
               počitnicah ali pa na prostovoljnem delu in žal se nekateri zelo pritožujejo, da niso
               imeli možnosti dati pripombe na ta na videz zelo enostaven in preprost zakon, ki pa
               znotraj sebe ima oziroma vsebuje zelo številne vrzeli, kar je tudi logično glede na
               raznolikost in raznovrstnost vseh prostovoljskih organizacij in na število
               organizacij, ki so v Sloveniji.</p>
               <p>Jasno je, da je interes, da bi se ta javna obravnava podaljšala, zelo velik ravno
               zaradi tega, ker se ta zakon navezuje na številne druge zakone in dotika različna
               področja, to je socialno varstvo znotraj socialne skrbi, znotraj invalidskega
               varstva. Potem imamo tukaj gorske reševalce, imamo gasilce, imamo druge, tudi
               kulturnike ne nazadnje.</p>
               <p>V tej javni razpravi so sodelovali tudi številni javni zavodi in menijo, da so
               nekatere stvari ne dovolj jasno definirane in da bi bilo dobro, da se vendarle javna
               razprava podaljša ravno zaradi definicije prostovoljskih organizacij in ravno zaradi
               tega, ker status ni dovolj dobro opredeljen, ravno zaradi tega, ker varnost in
               zaščita prostovoljcev ni dovolj jasno opredeljena, in ne nazadnje tudi varnost in
               zaščita koristnikov prostovoljskih uslug in dejavnosti.</p>
               <p>Tako konkretno sprašujem:</p>
               <p>Ali menite, da bi bilo dobro to javno obravnavno podaljšati?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:PavliničKrebsIrma">

               <speaker>IRMA PAVLINIČ KREBS:</speaker>

               <p>Hvala lepa, spoštovani podpredsednik. Spoštovane poslanke, poslanci!</p>
               <p>Spoštovana poslanka, hvala lepa za vprašanje. Upam, da vas bom v nadaljevanju
               prepričala, da kaj od tega, kar vam je mogoče navedel kakšen predstavnik kakšne
               nevladne organizacije vizavi vseh aktivnosti, ki vam jih bom naštela, prepriča v to,
               da res ni razloga za podaljševanje javne razprave.</p>
               <p>Kajti, res zaradi posebne narave prostovoljstva, za katerega smo se v koaliciji
               zavezali, da ga bomo prvič na sistemski ravni uredili, nikakor pa ne posegali v
               področja, ki so danes že dobro urejena – gre za zaščito in reševanje in tako naprej,
               gre za prostovoljstvo na sistemski ravni v najširšem pomenu besede – smo tudi pri
               pripravi tega zakona kot torej prvega sistemskega okvira za urejanje tega področja
               pristopili na prav poseben način.</p>
               <p>Že v začetku leta 2010 smo v sodelovanju z nevladnimi organizacijami oblikovali
               delovno skupino in predstavniki nevladnih organizacij so sodelovali ne samo v tej
               delovni skupini, ki je imela petnajst sestankov ob pripravi tega predpisa, ampak je
               ta delovna skupina bila sestavljena iz predstavnikov različnih ministrstev in
               nevladnih organizacij, hkrati pa so nevladne organizacije oblikovale svojo delovno
               skupino kot posvetovalno skupino tej delovni skupini Vlade, če lahko temu tako rečem.
               Kajti, v njej so sodelovali predstavniki večine ministrstev, ki se jih najbolj dotika
               to pomembno področje za bolj solidarno družbo.</p>
               <p>8. julija, ko je zakon šel v javno razpravo, tako torej pripravljen, v takšni
               delovni skupini, smo ga predstavili skupaj s predstavnico nevladne organizacije.
               Odprli smo spletni portal 
                  prostovoljstvo@gov.si , ne samo na Ministrstvu za javno upravo, ampak je tudi
               Slovenska filantropija kot ena izmed članic v delovni skupini odprla svoj elektronski
               portal. Poleg tega, da sta ta dva portala bila ves čas odprta na resornem ministrstvu
               in potem tudi na portalu filantropije, je vsebinska javna razprava bila, se pravi
               javna predstavitev zakona, v času od 24. 8. 2010 do 3. 9. 2010. Te vsebinske javne
               razprave so bile organizirane v Kranju, Litiji, Slovenj Gradcu, Murski Soboti,
               Krškem, Kopru, Mariboru, Novi Gorici, Novem mestu in zaključna je bila v Ljubljani.</p>
               <p>Javno predstavitev je predstavila Slovenska filantropija, na vseh predstavitvah pa
               smo sodelovali predstavniki Ministrstva za javno upravo, kjer smo predstavili namen,
               cilj, poglavitne rešitve in ves čas zbirali pripombe tam sodelujoče zainteresirane
               civilne javnosti po celi Sloveniji. Odzvali smo se tudi vabilu predsednika države in
               Mladinskega sveta, tam smo predstavili zakon in tam so nevladne organizacije pri
               predsedniku države jasno povedale, da gre za, po njihovi oceni, vzoren primer
               nastajanja predpisa, ki se dotika posameznih skupin.</p>
               <p>Vsa tako pridobljena mnenja, torej na javnih predstavitvah, preko elektronskega
               portala, je obravnavala ta delovna skupina, tudi razširjena, na seji 12. 9. 2010 in
               vse te pripombe so bile smiselno povzete v predlogu zakona. Ta zakon je bil že
               posredovan v vladno proceduro in je predvideno, da bo na Vladi obravnavan 21. 10.
               2010 in potem posredovan v obravnavo in sprejem v Državni zbor Republike Slovenije.</p>
               <p>Zelo pomembno se nam zdi, da bi v tem letu zaključili obravnavo in sprejem tega
               prvega sistemskega predpisa na tem področju, kajti leto 2011 je leto prostovoljstva
               in vsaj tu je bilo izjemno pomembno, da s to popotnico stopimo na tej sistemski ravni
               bolj pripravljeni za spremljanje tega izjemno pomembnega in za družbo solidarnosti in
               humanosti dela posameznikov in organizacij, ki smo jim vsak dan znova priča.</p>
               <p>Tako vse te aktivnosti, tri četrt leta so skoraj trajale, in na način, kot so bile
               izvedene potrjujejo oceno, da je zakon zrel za obravnavo v parlamentu.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor?</p>
               <p>Prosim.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa.</p>
               <p>Strinjam se z vami, gospa Irma. Prostovoljstvo je vsekakor zelo pomembna dejavnost
               in dejavnost, ki ima globoko tradicijo v Sloveniji in tudi ne nazadnje zelo veliko
               ljudi v Sloveniji je vpeto v delo prostovoljskih organizacij. Pa vendar, če pogledamo
               drugo po Evropi, vidimo, da je delež teh prostovoljnih organizacij in tudi
               posameznikov daleč večji kot, recimo, v Sloveniji, zato je treba tudi skrbeti za delo
               s prostovoljci oziroma na en način stimuliranje, motiviranje Slovencev in Slovenk in
               vseh ostalih živečih v Sloveniji za bolj pospešeno delovanje v prostovoljskih
               organizacijah in na njihov način nagrajevanja, ne samo skozi pohvale in graje.</p>
               <p>Glede na to, da sprejemamo tudi zakon o podnebnih spremembah in da so predvidevanja
               nekaterih meteorologov, futurologov in vseh tistih, ki se ukvarjajo z okoljem,
               črnogleda in menijo, da bodo naravne nesreče, ki jih povzročajo vodne ujme in druge
               zadeve, toliko večje. Mislim, da je delo na izobraževanju prostovoljnih organizacij
               in njihovi edukaciji dobrodošlo in zelo pomembno.</p>
               <p>Zato vas vendarle sprašujem, zavedam se, da ste zelo dobro vodili organizacijo
               javnih predstavitev, pa vendar se nekateri čutijo prizadete glede na to, da je javna
               obravnava potekala pretežno v poletnih mesecih, ko nekateri niso imeli možnosti dati
               svoje pripombe. Toliko. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:PavliničKrebsIrma">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Ob zaključku tega zakona, spoštovana gospa poslanka, smo tudi skupaj z nevladnimi
               organizacijami, ki jim je to področje izjemno poznano, ugotovili, da bomo šele s tem
               sistemskim predpisom lahko, ko bomo sistemsko spremljali, koliko posameznikov in
               posameznic na različnih področjih družbenega življenja danes delujejo kot
               prostovoljci in prostovoljke, lahko na koncu šele ugotovili po nekaj letih, ker sedaj
               teh podatkov sploh nimamo, in ta zakon je podlaga za zbiranje teh podatkov, koliko
               BDP v naši državi ustvarijo ljudje s svojim neprofitnim delom, s svojo nesebično
               pomočjo na različnih področjih. To je tisti prispevek, za katerega danes vemo, da ga
               ogromno je. Vemo, da je solidarnost med ljudmi v teh neposrednih odnošajih, tudi v
               nesrečah, izjemna. Ampak tega predpisa nimamo, zato je prav, da ga čim prej
               pospremimo na pot, ni optimalen, ne rešuje vseh vprašanj, ampak gre za tisti nujen
               začetek, da bomo lahko, ko se bodo te organizacije v razvid vpisale, ko bomo videli,
               koliko ljudi je včlanjenih v te organizacije, ko jih bomo lahko prešteli, ko bomo te
               ure spremenili v dodano vrednost družbenemu delu v tem delu pravzaprav ugotovili,
               koliko je tega dela. Kajti, danes lahko ugotovimo, da teh podatkov, žal, zaradi tega,
               ker se to sistemsko ni spremljalo, nimamo. Radi bi se in se moramo kot država ob taki
               solidarnosti, ki jo danes vidimo med našimi ljudmi, znati pohvaliti tudi s tem.</p>
               <p>Ta zakon je nastavek za prva spremljanja. Zagotovo ga bo treba dopolnjevati, hkrati
               odgovarja, se približuje pri delovanju prostovoljskih organizacij v tistem delu, kaj
               so tisti nujni stroški, kako zavarovati ljudi, ki tu delajo. Na to smo odgovorili. Je
               pa tudi res, da imamo veliko posebnih predpisov, ki danes zaradi posebnega družbenega
               pomena tisto prostovoljstvo, zaščito in reševanje še bolj natančno definirajo in
               urejajo. In v to mi ne posegamo. S tem zakonom želimo pobrati vse tiste, ki se danes
               ne vidijo pravzaprav nikjer.</p>
               <p>Predlagam, da ga skrbno v okviru Državnega zbora tudi pregledamo in proučimo, kajti
               s popotnico in s plusom, ki so ga dale nevladne organizacije, mislim, da je stvar
               dozorela za obravnavo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Matevž Frangež bo postavil poslansko vprašanje ministrici za gospodarstvo
               gospe mag. Darji Radić ter ministru za finance dr. Francu Križaniču.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Spoštovana gospa ministrica, pričakujem, da boste odgovorili na tisti del vprašanja,
               na katerega je mogoče odgovoriti ob odsotnosti finančnega ministrstva.</p>
               <p>Mineva približno dve leti, odkar se je začela tudi v Sloveniji gospodarska in
               finančna kriza. Prepričan sem, da je naša vlada v tem času sprejela vrsto ukrepov,
               namenjenih izboljšanju stanja v gospodarstvu, preseganju kreditnega krča. Kljub temu
               pa se danes, dve leti po začetku krize zdi, da smo pred nekim novim valom, ki je
               specifičen glede na razmere v finančnem in gospodarskem sektorju.</p>
               <p>Mariborsko gospodarstvo je to krizno obdobje zaenkrat relativno uspešno preveslalo.
               Prihaja pa do tiste kritične točke, ko pravzaprav ne razpolaga več z zadostnimi
               obratnimi sredstvi, zato da bi izvršilo že sprejeta naročila. To gospodarstvo ima
               naročila, vendar je kriza spremenila dinamiko naročil tako, da so praktično danes
               povsod za dobavljeno blago in storitve potrebna predplačila in ta podjetja zato ne
               morejo končati že naročenih proizvodov. Gre za kar nekaj industrijskih subjektov, ki
               v tem pogledu pričakujejo učinkovito pomoč države. Ne gre za podjetja, ki bi bila
               strašno uspešna, gre pa za podjetja, ki so ohranila v tem času svojo konkurenčnost in
               z vlaganjem v razvoj poskušala slediti trendom na svetovnem trgu. Praviloma pa imajo
               nizko boniteto, zato seveda banke niso ravno dobrohotne pri spremljanju njihove
               poslovne situacije. Zato se nahajamo zdaj na neki kritični točki, ko je treba ta
               podjetja ustrezno podpreti, predvsem z dostopom teh podjetij do obratnih sredstev, ki
               jih ta potrebujejo za izvršitev sprejetih naročil, pa tudi za uspešno konkuriranje za
               nove posle. Če tega ne bo, utegnemo biti priče poslabšanju gospodarske situacije in
               poslabšanju že tako slabe socialne slike v Mariboru. Tu imajo posredno vlogo
               pravzaprav banke in ne želimo si ponovno videti, tako kot v 90. letih, da bi banke
               ponovno postale grobar mariborskega gospodarstva.</p>
               <p>Zato vas, spoštovana gospa ministrica, sprašujem predvsem:</p>
               <p>S katerimi novimi ukrepi bo slovenska vlada zagotovila boljši dostop industrije do
               financiranja obratnih sredstev?</p>
               <p>In:</p>
               <p>Kako boste skupaj z ministrom za finance dosegli povečano aktivnost bank pri
               financiranju obratnih sredstev, glede na to, da nekatere banke že stojijo v vrsti za
               to, da se polastijo premoženja teh podjetij?</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa za vprašanje.</p>
               <p>No, moram reči, da pravzaprav Ministrstvo za gospodarstvo se je že v letu 2009
               zavedalo dejstva, da bo likvidnostna situacija v podjetjih – predvsem v malih in
               srednjih podjetjih in tistih, kot ste sami rekli, s slabšo boniteto – tista, ki že
               tako ali tako težje pridejo do bančnih sredstev. Prav s tem namenom smo že v letu
               2009 razvili v okviru tako imenovanega finančnega inženiringa nov instrument, in
               sicer garancijo subvencije obrestne mere za mala in srednja podjetja, s katerim smo
               omogočili malim in srednjim podjetjem pridobiti garancijo za najete bančne kredite
               skupaj s subvencijo obrestne mere, in sicer do višine 1,5 milijona za razvojne
               projekte. Ker pa smo vedeli, da vsi ne bodo vlagali v razvojne projekte in da bodo
               potrebovali tudi tako imenovana likvidnostna sredstva za zagotavljanje dnevnega
               poslovanja, smo v okviru tega instrumenta predvideli tudi možnost pridobitve
               garancije za tako imenovane likvidnostne kredite, tudi za subvencijo obrestne mere,
               in sicer v višini do 200 tisoč evrov.</p>
               <p>Moram reči, da smo ta instrument začeli izvajati v letu 2009 in je bil tudi med
               podjetniki prepoznan kot najbolj učinkovit instrument. Izvaja ga Slovenski
               podjetniški sklad, ki je sicer stacioniran v Mariboru. In prav zaradi te uspešnosti
               ali pa učinkovitosti instrumenta za segment malih in srednjih podjetij smo se
               odločili, da z njim nadaljujemo tudi v letu 2010. Zato smo še okrepili sredstva in v
               letošnjem letu, recimo, je do zdaj dobilo 350 podjetij že garancije, subvencije
               obrestne mere. Vrednost njihovih projektov pa presega 150 milijonov evrov. Imamo pa
               še tudi do konca leta na razpolago garancijski potencial v višini skoraj 35 milijonov
               evrov. S tem pa načrtujemo, da bomo do konca leta lahko podprli projekte za dodatnih
               70 milijonov evrov. Tako zaenkrat ocenjujemo, da je vsaj za segment malih in srednjih
               podjetij ta instrument zadovoljiv, seveda pa instrument teče preko poslovnih bank. Tu
               pa imate prav, podjetnik se mora najprej oglasiti pri poslovni banki, se z njo
               dogovoriti in šele na tej podlagi potem pride na Slovenski podjetniški sklad po
               garancijo. Ampak moram reči, da večina slovenskih, pa ne samo slovenskih, poslovnih
               bank, ki delujejo na območju Slovenije, je sprejela ta instrument. Kolikor sem
               seznanjena, kolikor so me tudi informirali iz Slovenskega podjetniškega sklada,
               kakšnih večjih problemov v zvezi s tem ni. Seveda si bomo prizadevali in dejansko
               tudi tako delamo, če vidimo, da nam kjerkoli ostaja kakšen evro, na drugih postavkah
               in vemo, da ga ne bomo morali zaradi različnih razlogov porabiti, ga takoj plasiramo
               v tako imenovani ta holdinški sklad, s katerim povečujemo garancijski fond
               slovenskemu podjetniškemu skladu. To se mi zdi dober instrument, ki ga bomo ohranjali
               tudi naprej. Upam, da ne več toliko za likvidnostne kredite, ampak vedno bolj tudi za
               izvajanje razvojnih projektov.</p>
               <p>Kar se pa tiče večjih podjetij, seveda v tem primeru pa ta instrument odpove. Za
               velika podjetja ali za večje projekte, bomo rekli, za večje vsote je bila predvidena
               garancijska shema, ki se izvaja preko SID banke. Kot veste, je tudi skozi ta
               instrument bilo kar nekaj podjetij deležnih pomoči, tudi kot likvidnostna sredstva.</p>
               <p>Se pa strinjam z vami, ampak dejansko na to vprašanje bi pa minister za finance v
               tem trenutku bolje odgovoriti. Da pa te napovedi, krčenje kreditnega portfelja v
               bankah je pa absolutno nesprejemljivo, tudi zame kot za ministrstvo za gospodarstvo.
               Prav to pomanjkanje bančne aktivnosti, bolj smelega pristopa bank k financiranju
               gospodarstva je po mojem mnenju v tem trenutku res ena od pomembni ovir za hitrejši
               zagon slovenskega gospodarstva. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor? Ne. Besedo ima gospod Jožef Jerovšek. Postavil bo
               poslansko vprašanje ministrici za notranje zadeve gospe Katarini Kresal ter ministru
               za zunanje zadeve gospodu Samuelu Žbogarju, ki je odsoten.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovana gospa ministrica, ker je že pozna ura, bom kratek. Prejšnji teden je
               prišlo do izgredov na tekmi Srbija : Italija. Tekma je bila odpovedana. Ne Srbija:
               Italija, ampak Italija: Srbija v Genovi. Srbski huligani so tekmo preprečili in tudi
               povzročali nerede, opremljeni pa so bili z nedovoljenimi pripomočki. Po navedbah
               nekaterih italijanskih medijev je zatajila schengenska meja na slovensko-hrvaški
               meji. Kajti izgredniki so prišli do Genove z avtobusi.</p>
               <p>Sprašujem vas:</p>
               <p>Kako je bil izveden ta pregled, da so izgredniki lahko nosili s seboj vse te
               rekvizite, s katerimi so potem povzročali te nezaslišane nerede, nasilje in vse to?</p>
               <p>Kajti očitno so bili pregledani tako, kot da so namenjeni v modne butike v Milano.
               Treba pa se je zavedati, da so ti, po nekaterih virih – in to je naša policija morala
               vedeti en dan prej, ali dva dni prej – razdejali Beograd ob paradi ponosa in da gre
               za elemente kriminalnih združb, ki jih očitno naši mejni organi niso zaznali in tudi
               niso ustavljali. Ministra v odsotnosti, gospoda Žbogarja, pa sprašujem:</p>
               <p>Kako bo ta omajani ugled oziroma to dejstvo, kot se zdi, da ta schengenska meja ni
               delovala, vplivalo?</p>
               <p>Kakšne posledice bo imelo to pomanjkljivo varovanje in nadzor schengenske meje?</p>
               <p>Kako bo ob tem trpel ugled Slovenije, ki se je doslej proglašala za kredibilno
               državo, ki na profesionalen način izvaja schengenski nadzor na svoji vzhodni meji?
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa.</p>
               <p>Spoštovani poslanec, vaša skrb je povsem na mestu in jo absolutno delim z vami.
               Takšno obnašanje, kot smo ga bili deležni ob teh izgredih, je dolžno najostrejšega
               obsojanja, in se temu pridružujem. To ni in ne more biti del športnega navdušenja.
               Ker se tudi sami na meddržavni, pa tudi na nacionalni ravni na Ministrstvu za
               notranje zadeve zavzemamo za to, da bi bilo športno navijanje primerno in da bi
               omogočilo vsem mogočim ljudem, da pridejo na tekmo, smo tudi začeli z zelo
               konkretnimi spremembami zakonodaje, o čemer sem danes tu že govorila.</p>
               <p>No, gotovo je eden od ukrepov, ki lahko preprečijo tako ravnanje, dobra, dosledna
               mejna kontrola, kjer se da tudi do neke mere preprečiti take dogodke. Slovenska
               policija je dobila kar nekaj dobrih izkušenj v času evropskega nogometnega prvenstva
               v Avstriji in Švici leta 2008. Takrat je pridobila dragocene izkušnje glede tega,
               kako je treba opravljati mejno kontrolo in kakšni naj bodo postopki z navijači.
               Torej, danes ve, kako je te stvari treba delati. Tudi posebno pozornost posveča
               skupinam navijačev, ki prihajajo iz držav v regiji zahodnega Balkana, ker jih lahko
               uvrstimo med navijače z visokim nivojem tveganja; to se upošteva pri konkretnih
               kontrolah. Pregledajo se ljudje, nedovoljeni pripomočki se jim odvzamejo, lastniki so
               lahko tudi sankcionirani v skladu z zakonodajo. Osebam pa je možno tudi prepovedati
               vstop v državo.</p>
               <p>Kar se tiče konkretnega potovanja srbskih navijačev v Italijo, slovenska policija na
               mejnih prehodih ni beležila posebnosti, le manjše število navijačev z osebnimi vozili
               je schengensko mejo prestopilo na slovenski zunanji meji. Večina navijačev, tisti, ki
               so šli organizirano z avtobusnimi prevozi, je vstopila v schengenski prostor na
               madžarskih mejnih prehodih. Poleg tega pa je treba opozoriti tudi, da lahko navijači
               kupijo takšne pirotehnične in druge predmete tudi v državi, v katero so prišli
               navijat, in očitno se je to zgodilo tudi v tem primeru.</p>
               <p>No, da še enkrat rezimiram. ti navijači niso šli čez slovensko schengensko mejo,
               ampak čez madžarsko. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa še enkrat.</p>
               <p>Gospa ministrica, zdaj sem seveda v dilemi, ali naj verjamemo vam ali imajo nekaj
               prav tudi italijanski mediji, ki govorijo, da so ti navijači šli preko Slovenije,
               kajti dolgo je bila za Srbe najbolj logična pot v Milano in Genovo preko Slovenije in
               je tudi najkrajša. Ni velike logike, da bi se Slovenije kot nezaželene države Srbija
               izogibala – ali pa srbski navijači. Tako je te vaše navedbe treba vzeti pogojno.
               Morda nimate pravih podatkov, morda je kdo zainteresiran, da se operira z napačnimi
               podatki.</p>
               <p>Sprašujem pa zaradi tega; mi smo, menim, upravičeno protestirali, ko je v času
               evropskega prvenstva Italija uvedla dodatne preglede in mejne kontrole na mejah. Če
               pa se bo izkazalo, da je bil nadzor pri nas pomanjkljiv - jaz si želim, da se to res
               ne bi izkazalo, vendar boste morali to dodatno preveriti -, potem pa bodo seveda
               retrogradno ti očitki in ukrepi proti Sloveniji verificirani kot primerni in ob takem
               slučaju bo Slovenija nosila dolgoročne posledice kot varnostno nezanesljiva država.</p>
               <p>Zato še enkrat pravim, imam občutek, da teh podatkov niste preverjali pretirano, da
               vam je zadostoval izgovor, da je to obšlo Slovenijo, realno pa ni logično, da bi se
               tako dogajalo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa. Spoštovani poslanec!</p>
               <p>Sediva v Državnem zboru in jaz vam odgovarjam kot ministrica za notranje zadeve.
               Nisva v kavarniškem klepetu. Podala sem vam prave podatke, ki so resnični, ker sem
               jih pridobila na podlagi zahteve s strani policije.</p>
               <p>Mi je pa res zelo žal, da bolj zaupate medijskim italijanskim objavam kot uradnim
               podatkom slovenske policije.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje bo naslovil gospod Miro Petek ministru za kmetijstvo, gozdarstvo
               in prehrano gospodu mag. Dejanu Židanu ter ministru za okolje in prostor gospodu dr.
               Roku Žarniću.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa.</p>
               <p>Minister za okolje se je danes dovolj nagovoril, tako da bo na to vprašanje lahko
               odgovoril samo minister za kmetijstvo.</p>
               <p>Spoštovani minister, v svojem predstavitvenem gradivu za ministra,ste gozdarstvu
               namenili vsega tri stavke. Tri povedi. Prepričan sem, da ste se v teh mesecih, kar
               ste minister, dobro poučili tudi o gozdarstvu, pomenu gozdov za Slovenijo, da ste
               prebrali Resolucijo o nacionalnem gozdnem programu in da ste se glede gozdarstva
               obdali s kompetentnimi ljudmi na vašem ministrstvu.</p>
               <p>Dejstvo je, da tudi na področju gozdarstva se pojavljajo posamezniki, ki želijo
               pridobiti vpliv, da ne rečem lastnino, nad današnjim državnimi gozdovi. Za vas,
               gospod minister, imam vprašanje glede varovalnih gozdov. V zadnjem času je vse več
               primerov, ko so nekateri posamezniki, podjetja vrgli oči na tako imenovane varovalne
               gozdove, kjer želijo na različne načine spremeniti uredbe o varovalnih gozdovih in
               gozdovih s posebnim pomenom in ta status zbrisati, da bi lahko uveljavili ozke
               zasebne interese. Tak primer je na Koroškem, v Mežiški dolini, v Žerjavu, kjer je
               Cestno podjetje Maribor, njihovi Gradbeni materiali, na vaše ministrstvo 1. julija
               letos dalo pobudo, da se spremeni uredba o varovalnih gozdovih za več parcel zaradi
               širjenja peskokopa. Država namenja na leto po milijon evrov za sanacijo Mežice in
               Črne ter Žerjava, hkrati pa obstaja velika verjetnost, da bo dala soglasje za ta
               peskokop v Žerjavu, ki bi še dodatno onesnaževal to dolino.</p>
               <p>Prejšnji minister za okolje in prostor gospod Karl Erjavec je v enem odgovoru na
               moje poslansko vprašanje glede nadaljnje proizvodnje peskokopa v Žerjavu dejal, da je
               treba ta kamnolom takoj zapreti. Hkrati je tudi postregel z nekaterimi podatki, zakaj
               je tako. Seveda gre za znano problematiko vsebnosti težkih kovin v tem pesku.
               Gozdarska stroka, Zavod za gozdove v Slovenj Gradcu je spremembi uredbe in črtanju
               tega statusa s teh parcel, 8, nasprotoval. Toda, pojavili so se interesi in
               Ministrstvo za okolje in prostor je uvedlo nekakšno medresorsko usklajevanje, kjer so
               sredi avgusta letošnjega leta predlagali, da bi se te parcele izvrgle iz te uredbe in
               bi tako dali zeleno luč za širjenje tega kamnoloma, čeprav sta poleg stroke pisno in
               na naslov obeh ministrov, ki jima postavljam vprašanje, protestirala župana Črne in
               Mežice.</p>
               <p>Ali bosta oba ministra preprečila to sramotno kupčkanje z varovalnim gozdom v
               ekološko degradirani Mežiški dolini?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Gospod poslanec, hvala za vprašanje.</p>
               <p>To je seveda čisto preprost odgovor, kako bomo preprečili dejanja, ki niso v skladu
               s pravnim redom, stroko, pa tudi interesi države Slovenije. In to na takšen način, da
               pobud, ki so lahko različne, tako od Zavoda za gozdove, interesnih skupnosti, občin,
               pa verjetno še marsikoga – v bistvu so pobude sicer legitimne, vendar bodo upoštevane
               samo tiste, ki bodo imele pisno soglasje strokovnih institucij, to je Zavoda za
               gozdove. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Petek, želite dopolnilno vprašanje?</p>
               <p>Prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa.</p>
               <p>Minister, bili ste zelo kratki, bomo še malo okoli tega nadaljevali, če boste
               potrebovali kakšno gradivo okoli tega, pa sem vam ga res pripravljen odstopiti.</p>
               <p>V tem primeru, v primeru širitve peskokopa v Žerjavu je očitno bila v igri kar lepa
               korupcijska zgodba. Zaradi pomanjkanja časa bi vse to strnil v nekaj kratkih stavkov.
               Takoj po vlogi Cestnega podjetja Maribor za spremembo teh parcel, na katerih je gozd
               razglašen kot varovalni gozd, je območna enota Zavoda za gozdove Slovenj Gradec dala
               negativno mnenje. Toda teden dni po tem negativnem mnenju se zgodi nekaj nenavadnega.
               Te parcele si na terenu ogledajo gospod Režonja in gospa Joštova iz kmetijskega
               ministrstva ter predstavnik Gozdarskega inštituta Slovenije gospod Robek. Sredi
               avgusta, torej sredi počitnic, sledi nekakšno medresorsko usklajevanje, kjer se na
               pobudo gospoda Mladena Berginca iz Ministrstva za okolje in prostor sprejme sklep, da
               se te parcele izločijo iz uredbe, torej se povozi strokovno mnenje gozdarjev, in se
               da zelena luč za brisanje varovalnih gozdov s teh parcel, kjer bi radi kopali oziroma
               širili ta peskokop. Tudi svet območne enote Zavoda za gozdove Slovenj Gradec je 2.
               septembra sprejel sklep, da mora površina varovalnih gozdov ostati takšna, kot je
               bila opredeljena v gozdnogospodarskih načrtih.</p>
               <p>Mislim, minister, da bo treba pregledati ves ta postopek:</p>
               <p>Zakaj je do tega sploh prišlo?</p>
               <p>Zakaj je prišlo do te odločitve, ki bi pomenila klofuto temu okolju?</p>
               <p>Kakšni interesi so bili tukaj v ozadju?</p>
               <p>Ali je mogoče kdo imel obljubljeno kakšno nagrado?</p>
               <p>Če je vam skrita ta dokumentacija, vsa ta korespondenca, tukaj vam je na voljo, rade
               volje vam jo odstopim. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod minister, prosim.</p>
            </sp>
            <sp who="SDZ5:ŽidanDejan">

               <speaker>MAG. DEJAN ŽIDAN:</speaker>

               <p>Gospod poslanec, še enkrat bi rad poudaril, v bistvu uredba, kolikor mi je znano, še
               ni sprejeta, ker nisem podpisal. Uredba morebitne spremembe, če bo, da bodo samo
               tiste, ki bodo imele strokovne temelje. Mi se moramo zavedati, da v tem trenutku
               imamo v Sloveniji nekaj več kot 100 tisoč hektarjev varovanih gozdov, o gozdovih vem
               nekaj več kot pred nekaj meseci, ko sem postajal minister. In jaz se vam zahvaljujem,
               ker ste me opozorili na neko konkretno zadevo, ki je do danes nisem vedel. Absolutno
               bomo pogledali, za kaj gre, ampak definitivno imate mojo zavezo, da odločalo se bo o
               uredbi samo na podlagi strokovnih kriterijev. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje ministru za visoko šolstvo, znanost in tehnologijo bo postavil
               Gvido Kres.</p>
               <p>Prosim.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani kolegica, spoštovani kolegi,
               spoštovana ministra in spoštovani gospod minister Golobič!</p>
               <p>Po nekaterih nedavno objavljenih domnevah je v študijske programe in samostojna
               izobraževanja fiktivno oziroma navidezno vpisana več kot tretjina študentov, na
               nekaterih študijskih programih pa celo krepko preko 50 %. Pod izrazom fiktivni vpis v
               tem primeru razumemo vpis na študijski ali srednješolski program z namenom
               izkoristiti pravice statusa študenta ali dijaka, večinoma zaradi izogibanja
               plačevanja zdravstvenih in drugih prispevkov, uveljavljanja pravic do študentske
               prehrane in domovanja, možnosti dela preko študentskih servisov, uveljavljanja
               subvencij pri prevoznih storitvah, otroških dodatkov in tako dalje. Če pogledamo
               skozi prakso, trenutno na tem področju ni skoraj nobenega nadzora. Davčna uprava
               Republike Slovenije, Zavod za zdravstveno zavarovanje, univerze, fakultete,
               študentski servisi in tako dalje delujejo povsem neusklajeno, kar je v praksi že
               večkrat dokazano. Čudi nas, da je pri vsej tehnologiji težko vzpostaviti enoten
               sistem nadzora za posameznika in njegove študijske aktivnosti. Najbolj absurdno pa se
               zdi fiktivno vpisovanje študentov, ki so izgubili status v okviru svojega študija na
               srednješolske programe, ki to celo z veseljem tolerirajo. Nekatere fakultete pa imajo
               hude težave z organizacijo predavanj in podobno.</p>
               <p>V normalnem visokem šolstvu bi moral študent opraviti študij in med iskanjem
               zaposlitve zgolj pod posebnimi pogoji iskati podaljševanje tega statusa na isti
               fakulteti. Z ničimer pa ne moremo opravičiti prepisovanje z ene fakultete na drugo
               ali celo vpis na srednješolske programe izključno iz koristoljubnih razlogov; seveda,
               se lahko v tem primeru pogovarjamo tudi iz razlogov socialnega položaja reševanja
               statusa.</p>
               <p>Moje vprašanje bi bilo:</p>
               <p>Kako se lahko v razvitem šolskem sistemu odrasla oseba, ki po navadi že ima
               opravljeno maturo, vpiše v srednjo šolo, ne prebije tam niti ure pouka, a vendar ima
               celo leto povsem iste pravice in ugodnosti kot drugi srednješolci?</p>
               <p>Katere konkretne ukrepe načrtujete na področju odprave opisanih nepravilnosti,
               zagotovitve enakih možnosti vsem študentom, spodbujanju dokončanja študija, uvedbe
               enotne evidence za vse povezane institucije in spodbujanju hitrejšega zaposlovanja
               mladega izobraženega kadra?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Prosim, gospod minister Gregor Golobič.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa, gospod predsednik. Spoštovani poslanci, poslanka!</p>
               <p>Hvala za to vprašanje. Načenja relevantno temo. Vprašanje, kako je to mogoče, je na
               mestu. Tudi mene je po prevzemu skrbi za ta resor presenetil podatek o tem, da takšn
               centralne evidence v preteklosti ni bilo. Taka evidenca v preteklosti ni bila
               vzpostavljena. Mi smo zato že maja 2009 sprejeli na Vladi v okviru programa za
               odpravo administrativnih ovir ukrep, ki se mu reče Vzpostavitev centralne evidence
               udeležencev v šolstvu, za katerega sta zadolženi tako Ministrstvo za visoko šolstvo
               kot tudi Ministrstvo za šolstvo in šport. Mi smo nadaljevali z aktivnostmi na našem
               segmentu. Torej, vzpostavili smo projekt e-visoko šolstvo, ki naj bi pokrilo potrebe
               po vzpostavitvi takšne evidence za celotno terciarno izobraževanje, torej višje,
               visoko, univerzitetno.</p>
               <p>V oktobru 2009 se je ta projekt začel. V prvi polovici leta je bila pripravljena
               cela dokumentacija, izveden javni razpis, za katerega je potem, to je tudi moje
               mnenje, deloma zaradi interesov, ki so povezani z ohranjanjem tega nepreglednega
               stanja, bila na Državni revizijski komisiji v jeseni v enem delu razveljavljena
               dokumentacija. V tem tednu bomo pa razpis, popravljen, korigiran, na tej točki
               ponovili. Načrtujemo, da bo po uspešni izvedbi tega razpisa ta sistem z enotno
               evidenco, ki bo postala pomembna baza podatkov tako o statusu študentov, kar je
               pomembno z vidika ugotavljanja pravic do iz države financiranega visokošolskega
               študija, socialnih transferov, ki jih omenjate – torej povezano bo s projektom baze
               e-sociala, ki jo vzpostavlja Ministrstvo za delo, pa tudi z zdravstvenim zavarovanjem
               in drugimi institucijami, ki bodo imele ustrezno pravno podlago.</p>
               <p>Skratka, v septembru 2011 naj bi začel ta sistem polno delovati. Vanj bodo pa
               vneseni podatki, torej testno bodo podatki vneseni prvič za tekoče študijsko leto
               2011/2012, torej za prihodnje. Bodo pa za nazaj bili vneseni tudi podatki za 10 let.
               Tako bomo preko tega lahko določene ukrepe, ki jih načrtujemo znotraj ta hip
               ključnega dokumenta, ki je ta hip v obsežni javni obravnavi, pride pa tudi,
               pričakujem, v začetku prihodnjega leta v Državni zbor, to je Nacionalni program
               razvoja visokega šolstva za leto 2011–2020. Tam predvidevamo posebne korekcije
               oziroma spodbude, ki naj bi povečale učinkovitost visokega šolstva, zmanjšale
               zlorabe, o katerih govorite, ki so deloma povezane z neobstojem takšne evidence.
               Anomalije so, kot ste omenili, zelo hude.</p>
               <p>Kar zadeva tega vpisovanja v srednješolstvo sem seznanil z vašim vprašanjem tudi
               pristojnega ministra Lukšiča, ker sodi ta evidenca v njegovo področje; kar zadeva
               področje terciarnega izobraževanja, pa se v resnici dogaja, da posamezne osebe šest,
               sedem ali celo več let lahko z zamenjavami programov in ustanov izkoriščajo status
               študenta, in to povsem brez nadzora in brez možnosti ukrepanja.</p>
               <p>Mi v tem novem nacionalnem programu načrtujemo pomembne spremembe. Vsakemu
               državljanu, ne glede na starost, bomo omogočili v želji ohranjati dostopnost do te
               izobrazbe do brezplačnega, to je brezšolninskega vključevanja v pridobivanje
               izobrazbe na prvi bolonjski stopnji v trajanju 3 + 1 leto. To bo lahko izkoristil
               vsak državljan v katerikoli starosti enkrat v življenju, če tega še ni storil, če še
               nima te izobrazbe, in samo za eno študijsko smer. Tudi drugo bolonjsko stopnjo želimo
               ohraniti odprto, vendar bo po predlogu nacionalnega programa vsak, ki bo vstopil v to
               izobraževanje, sprejel obveznost, da bo v primeru neuspešnega študija, v nekem
               razumnem roku, zavezan k povračilu stroškov šolnine, kasneje v življenju, ko in če bo
               razpolagal s primernimi dohodki.</p>
               <p>Tako je tu kar vrsta ukrepov, teh konkretnih, na točki enotne baze in drugih,
               sistemskih, na točki zagotavljanja dostopnosti in povečevanja odgovornosti pravzaprav
               do tistih, ki so vključeni v ta sistem. Ti ukrepi so nastavljeni in na nek celovit
               način bi v prihodnjem letu lahko začeli zaokroževati to področje, ki v je resnici,
               kot ste opozorili s tem vprašanjem, zelo neurejeno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Kres?</p>
               <p>Prosim.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Ne gre za dopolnitev odgovora, ampak majhen komentar.</p>
               <p>Moram reči, da sem zelo zadovoljen z vašim odgovorom. V dopolnilnem vprašanju sem
               sicer vse tisto še pripravljeno, ker nisem pričakoval, da bom dobil, pa sem dobil, in
               moram reči, da zelo pozdravljam tudi to namero, da se omogoči brezplačen študij v
               takšnem okviru, kot ste povedali, kot ste nas informirali.</p>
               <p>Je pa res, da moramo v naši državi veliko narediti na fleksibilni delovni zakonodaji
               in se tudi takšna izkoriščanja ne bodo dogajala.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje ministru za delo, družino in socialne zadeve dr. Ivanu Svetliku
               bo zastavil Andrej Magajna.</p>
               <p>Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav vsem, ki ste še v dvorani!</p>
               <p>Glejte, gospod minister Ivan Svetlik mi je povedal, da ne bo mogel biti do konca
               naše seje. Moje vprašanje pa se nanaša nanj, zato bom prosil za pisni odgovor.
               Vprašanje se nanaša na usodo delavcev Vegrada, ki trenutno še bivajo v samskih
               domovih Vegrada d. o. o. v stečaju oziroma pri drugih najemnikih oziroma lastnikih
               samskih domov.</p>
               <p>Gospod Svetlik me je že delno seznanil in pojasnil, kaj je ministrstvo v tej zadevi
               ukrepalo, vendar tega ne morem imeti za odgovor, ker ne zadeva točno problematike, ki
               sem jo izpostavil. Ministrstvo ugotavlja, da ne more posegati v pogodbe, ki so
               sklenjene med delavci in samskim domom, da nima te ingerence, kar je razumljivo.
               Navaja tudi, da je že leta 2008, decembra, pozvalo inšpekcijski svet in proučevalo
               zadevo in status teh delavcev. Ugotovljeno je bilo, da marsikje ne živijo v primernih
               razmerah, da so pogodbe tudi neustrezne, vendar ni imelo tudi takrat ingerence, da bi
               v to posegalo. Zato je bila ustanovljena medresorska delovna skupina, februarja 2009,
               ki je ugotovila, da je treba pripraviti podzakonski akt. Žal pa so zakonodajne službe
               ugotovile, da v Zakonu o zaposlovanju in delu tujcev ni pravne podlage za izdajo
               takšnega podzakonskega akta. Torej vse ta problematika se bo reševala v okviru novele
               novega zakona o tujcih.</p>
               <p>V svojem vprašanju sem opozoril na konkreten problem, ki morda čez en mesec ne bo
               več aktualen, ko bodo ti delavci, ne vemo kje. So v samskem domu Vegrada, tu jih je
               nekaj več 10 in še nekaj približno čez 100 delavcev je, ki trenutno bivajo v drugih
               samskih domovih. Tu sem se predvsem hotel obrniti na resor ministrstva za socialne
               zadeve, ki bi moralo z nekimi interventnimi ukrepi reševati to problematiko. Čakanje
               na novelo novega zakona bo zadevo odložila v nedoločen čas in se bojim, da ti delavci
               ne bodo prejeli niti plače niti sredstev, da bi se vrnili domov in je treba aktualno
               zdaj rešiti problematiko teh ljudi, ki so tukaj in ne vedo, ali bodo drugi teden še
               lahko prebivali.</p>
               <p>Torej pričakujem odgovor na naslednji seji, po možnosti pa ukrepe že pred tem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Če sem prav razumel, želite, da vam odgovori na naslednji seji, ne pisno? Torej
               poslanec želi odgovor ministra na naslednji seji, tako je na koncu povedal in je
               potrdil to. Odgovor na naslednji seji, ustni odgovor?</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lahko ustni.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ali želite pisni, kot ste rekli?</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Dobro. Poglejte, če moram odločati, predlagam vseeno pisni odgovor, ker ima večjo
               zavezo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prav, pisni odgovor se pravi, ne ustni, na naslednji seji. Pisni odgovor boste
               dobili, bomo sporočili, minister je, kot ste opazili, odsoten. Predsedniku Vlade,
               ministricam in ministrom se zahvaljujem za podane odgovore.</p>
               <p>S tem prekinjam to točko dnevnega reda, ki jo bomo nadaljevali jutri, v torek, 19.
               oktobra 2010, ko bo Državni zbor v okviru glasovanj odločal o predlaganih
               sklepih.</p>
               <p>Prekinjam tudi 21. sejo Državnega zbora, ki jo bomo nadaljevali jutri ob 10. uri. Ob
               9. uri pa je Znanje žanje na temo slovensko raziskovanje na vesoljskih tehnologijah.
               Toliko vas še opozorim. Hvala. <stage type="time">(SEJA JE BILA PREKINJENA 18. OKTOBRA 2010 OB
                  21.12)</stage>
               </p>
            </sp>
         </div>
      </body>
   </text>
</TEI>