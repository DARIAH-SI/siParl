<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-03-2008-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|B8DEC9CB33776DC1C12575370032705B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=B8DEC9CB33776DC1C12575370032705B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-03-2008-12-16.DZ" n="03">
               <name>Izredna</name>
               <date when="2008-12-16"/>
            </setting>
         </settingDesc>
         <particDesc>
            <listOrg>
               <org xml:id="Izredna-03-2008-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">3. izredna seja</stage>
            <stage type="date">(16. december 2008)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 13.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci! Prosim, da zasedete svoja mesta v dvorani.
               Spoštovane poslanke in spoštovani poslanci! Preden pričnem 3. izredno sejo zbora, vam
               najprej sporočam, da se je pred kratkim končala življenjska pot dveh bivših
               poslancev, in sicer gospoda Jožeta Avšiča, poslanca v mandatih 1996-2000 in
               2000-2004, in gospoda Ivana Pučnika, delegata Družbenopolitičnega zbora Republike
               Slovenije v mandatu 1990-1992. Vabim vas, da se z minuto molka poklonimo spominu na
               nekdanja poslanca in naša kolega. <stage xml:id="Izredna-03-2008-12-16.stage5">/Minuta molka./</stage> Hvala lepa. Poslanca, gospoda
               Jožeta Avšiča in gospoda Ivana Pučnika, bomo ohranili v lepem spominu.</p>
               <p>Pričenjam 3. izredno sejo Državnega zbora, ki sem jo sklical na podlagi prvega in
               drugega odstavka 58. člena ter drugega odstavka 60. člena Poslovnika Državnega
               zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospod Bogdan Barovič, mag. Vasja Klavora, mag. Anton Rop in gospa Melita Župevc.</p>
               <p>Na sejo sem povabil kandidatke in kandidate za poslanke in poslance, ki imajo pravico
               nadomeščati poslanke in poslance, ki so prevzeli funkcijo v Vladi, ter predstavnika
               Državne volilne komisije k 1. točki dnevnega reda, predstavnike Vlade k vsem točkam
               dnevnega reda ter predstavnika Sodnega sveta k 5. točki dnevnega reda. Vse prisotne
               lepo pozdravljam.</p>
               <p>Prehajamo na določitev dnevnega reda 3. izredne seje. Predlog dnevnega reda ste
               prejeli s sklicem seje 11. decembra 2008. Predlogov za umik točk in širitev dnevnega
               reda nisem prejel. Zato predlagam, da se za današnjo sejo določi dnevni red, kot ste
               ga prejeli s sklicem. Prehajamo na glasovanje. Poslanke in poslance prosim, da
               preverite delovanje svoje glasovalne naprave in sicer mora na desni strani vložene
               kartice goreti oranžna lučka. Glasujemo. Navzočih je 69 poslank in poslancev, za je
               glasovalo 68, proti nihče.</p>
               <p><stage xml:id="Izredna-03-2008-12-16.stage6">(Za je glasovalo 68.)</stage> <stage xml:id="Izredna-03-2008-12-16.stage7">(Proti nihče.)</stage></p>
               <p>Ugotavljam, da je dnevni red 3. izredne seje zbora določen.</p>
               <p>Prehajamo na <title>1. TOČKO DNEVNEGA REDA - TO JE NA DOLOČITEV KANDIDATOV, KI BODO V
                  SKLADU S 14. ČLENOM ZAKONA O POSLANCIH OPRAVLJALI FUNKCIJO POSLANCEV NAMESTO
                  POSLANCEV, KI SO PREVZELI FUNKCIJO V VLADI.</title> Ker je gospodu Gregorju Golobiču,
               gospe Katarini Kresal, dr. Francetu Križaniču, dr. Mateju Lahovniku, dr. Igorju
               Lukšiču, gospe Majdi Širca Ravnikar in dr. Patricku Vlačiču z imenovanjem za
               ministrice in ministre Vlade Republike Slovenije prenehal mandat poslank in
               poslancev, je Državna-volilna komisija zboru posredovala ugotovitev, katere
               kandidatke in kandidati imajo pravico nadomeščati poslanke in poslance, ki so
               nastopili funkcijo v Vladi. Ugotovitev je obravnavala Mandatno-volilna komisija kot
               matično delovno telo ter zboru predložila predlog sklepa. Ker nisem dobil prijav za
               razpravo, ne želi nihče razpravljati. Zato prehajamo na odločanje o naslednjem
               predlogu sklepa: v času, dokler poslanci, ki so prevzeli funkcijo v Vladi, v skladu z
               določbo prvega odstavka 14. člena Zakona o poslancih ne morejo opravljati funkcijo
               poslanca, opravljajo to funkcijo v skladu z določbo drugega odstavka 14. člena
               navedenega zakona od današnjega dne</p>
               <p>A. namesto Gregorja Golobiča Cvetka Zalokar Oražem, rojena 15. aprila 1960, stanujoča
               v Domžalah, Poljska pot 10b;</p>
               <p>B. namesto Katarine Kresal Anton Anderlič, rojen 4. junija 1956, stanujoč v
               Ljubljani, Resljeva cesta 35;</p>
               <p>C. namesto dr. Franceta Križaniča Andrej Magajna, rojen 4. maja 1952, stanujoč v
               Ljubljani, Mihov Štradon 13;</p>
               <p>Č. namesto dr. Mateja Lahovnika Lojze Posedel, rojen 26. avgusta 1955, stanujoč v
               Žalcu, Ulica Rista Savina 11;</p>
               <p>D. namesto dr. Igorja Lukšiča Silva Černugelj, rojena 29. decembra 1956, stanujoča v
               Ljubljani, Ulica bratov Učakar 22;</p>
               <p>E. namesto Majde Širca Ravnikar Vito Rožej, rojen 9. maja 1974, stanujoč v Kranju,
               Franca Rozmana Staneta 11;</p>
               <p>F. namesto dr. Patricka Vlačiča Miroslav Klun, rojen 1. maja 1950, stanujoč v Sežani,
               Šmarje pri Sežani 52.</p>
               <p>Glasujemo. Navzočih je 74 poslank in poslancev. Za je glasovalo 74, proti nihče.</p>
               <p><stage xml:id="Izredna-03-2008-12-16.stage8">(Za je glasovalo 74.)</stage> <stage xml:id="Izredna-03-2008-12-16.stage9">(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Poslanske kolegice in kolege vabim, da se nam pridružijo in zasedejo svoja poslanska
               mesta. Kolegicam in kolegom želim, da bi v poslanskih klopeh uspešno opravljali delo
               poslank in poslancev in jim čestitam. <gap n="..."/><stage xml:id="Izredna-03-2008-12-16.stage10">/Aplavz./</stage><gap n="..."/></p>
               <p>Spoštovane kolegice in kolegi! Omenili smo samo nekaj sekund. Spoštovane kolegice in
               kolegi!</p>
               <p>Prehajamo na <title>2. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBI IN
                  DOPOLNITVI ZAKONA O VARSTVU KULTURNE DEDIŠČINE - skrajšani postopek.</title> Predlog
               zakona je v obravnavo zboru predložila Vlada. Dajem besedo predstavniku Vlade za
               dopolnilno obrazložitev predloga zakona. Besedo ima gospa Majda Širca, ministrica za
               kulturo.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala. Lep pozdrav vsem, tudi novo došlim! Pri 1. točki dnevnega reda 1. seje, ki bo,
               če boste seveda prisluhnili tej spremembi oziroma dopolnitvi zakona o varstvu
               kulturne dediščine, pomenila da bodo zaposleni v muzejih v prihodnjem letu lahko
               dobili plače. Ta trenutek namreč te pravne podlage ni, zato jo morate dobesedno
               izglasovati.</p>
               <p>Vsi se spomnite oziroma tisti, ki ste prisostvovali razpravi o Zakonu o varstvu
               kulturne dediščine še letos, sprejet je bil spomladi 2008, se spomnite velikih
               odprtih vprašanj okrog novih muzejev oziroma z novim statusom pridobljenih muzejev in
               galerij, katerih ustanoviteljica je občina in se po novem zakonu imenujejo
               <q>"pooblaščeni muzeji"</q>. Zakon, ki je stopil v veljavo marca 2008, narekuje, da država
               še letos, še v letošnjem letu pooblasti muzeje za opravljanje javne službe. Gre za
               muzeje in v nekaterih primerih tudi galerije, katerih ustanoviteljica je občina,
               plačuje pa jih država v večinskem deležu. Ministrstvo za kulturo tega postopka, ki mu
               ga narekuje zakon, ni opravilo in ni izpeljalo. Izbralo je sicer tisti državni muzej,
               v tem primeru je zbralo Narodni muzej, ki daje ministrstvom mnenja pri postopku za
               pridobitev statusa pooblaščenih muzejev, ki se potem lahko vpišejo v razvid
               pooblaščenih muzejev. A pooblaščeni muzeji še niso izbrani in tudi niso vpisani v
               razvid, zaradi česar ni nobene pravne podlage, da bi pridobili tista sredstva, ki jih
               zagotavlja tudi po zakonu država. In če se dopolnitev tega zakona ne zgodi, to se
               pravi, če se ne zagotovi dodatno leto prehodnega obdobja, tudi v januarju oziroma v
               prihodnjem letu, dokler ne bo prišlo do tega vpisa, zaposleni v muzejih in galerijah
               ne bodo imeli plač. Moram sicer povedati, da so bili pravilniki v tem obdobju, ko je
               bil zakon sprejet, od marca naprej pripravljeni, da so se usklajevali predlogi, da so
               nekateri tudi začeli veljati, kot pravim, je bil tudi ta pooblaščeni muzej
               ustanovljen, ampak muzejske mreže v tem trenutku ni. Seveda je jasno, da apeliram na
               uveljavitev tega prehodnega obdobja, ki omogoča, da se občinski muzeji financirajo po
               starem modelu.</p>
               <p>Moram se opravičiti, če je dopolnjevanje tega zakona potekalo nekoliko okorno. Moram
               pa tudi povedati, da v začetku decembra oziroma na koncu novembra, ko je prišlo do
               predaje poslov, staro vodstvo ni opozorilo na to problematiko, ki ni majhna, in tudi
               pri prevzemu pooblastil nismo dobili nobenih opozoril ali pripravljenih rešitev, ki
               bi to dobesedno zagato lahko rešile. Zaradi tega je prišlo do kar nekaj okornosti, s
               katerimi smo se soočali tudi na samem matičnem odboru. Kakorkoli že, zagato je treba
               rešiti. Ne veseli nas kaj preveč, da jo je treba reševati, ampak priznajmo si, ko se
               je sprejemal zakon, smo odpirali to vprašanje. Odpirali smo vprašanje o statusu
               pooblaščenih muzejev, vprašanje njihovih pogojev, ki jih bodo morali zagotoviti, in
               tudi o samem procesu podeljevanja tega pooblastila. Kakorkoli že, gre za neko
               gasilsko akcijo in prosim, da gasite kooperativno. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za kulturo, šolstvo, šport in mladino
               kot matično delovno telo. Besedo dajem predsednici mag. Majdi Potrata za predstavitev
               poročila odbora. Prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci, spoštovana gospa
               ministrica! Odbor za kulturo, šolstvo, šport in mladino je na 2. nujni seji 12.
               decembra 2008 obravnaval Predlog zakona o spremembi in dopolnitvi Zakona o varstvu
               kulturne dediščine, ki ga je v obravnavo po skrajšanem postopku predložila Vlada
               Republike Slovenije. Pri delu odbora so sodelovali predstavniki predlagatelja, to je
               ministrica za kulturo Majda Širca, ter predstavnik Zakonodajno-pravne službe.</p>
               <p>Odboru so bila posredovana naslednja gradiva: predlog zakona, ki je bil objavljen v
               Poročevalcu 8. decembra, popravek v besedilu predloga zakona, ki je prispel 9.
               decembra, in mnenje Zakonodajno-pravne službe, ki je bilo napisano 11. decembra 2008.
               Zakonodajno-pravna služba je predlog zakona preučila z vidika skladnosti z Ustavo in
               pravnim sistemom ter z zakonodajno-tehničnega vidika dala pripombe k 1. in 2. členu.
               Te pripombe so bile delno upoštevane v vloženem amandmaju koalicijskih poslanskih
               skupin in kasneje dopolnjene še z vloženim amandmajem odbora. Amandma so, kot rečeno,
               vložile poslanske skupine: Zares, SD, DeSUS in LDS. Odbor za kulturo, šolstvo, šport
               in mladino je v skladu s 126. in 131. členom Poslovnika opravil razpravo in
               glasovanje o posameznih členih predloga zakona in vloženih amandmajih. Svoje stališče
               je podrobneje dopolnil tudi predstavnik Zakonodajno-pravne službe, čeprav smo imeli
               pisno mnenje. Pri tem kaže poudariti, da je pri 2. členu novele 193.a člena v
               direktnem in neposrednem nasprotju s 139. členom. Na to je posebej opozoril. Ker pa s
               strani predlagateljev sprememba 139. člena v noveli ni bila predlagana, je bil člen
               zaprt in vanj ni bilo mogoče posegati z amandmaji. Pojasnil pa je, da je bistvo
               predlagane novele v tem, da se neposredno podaljša prehodno obdobje, v katerem je
               mogoče dosedanje financiranje muzejev in galerij za eno leto.</p>
               <p>Predstavnica predlagatelja je na kratko predstavila ključno spremembo zakona in
               poudarila, da je potrebno v predlagani spremembi in dopolnitvi zakona podaljšati
               prehodno obdobje do začetka naslednjega proračunskega leta, ko bo v celoti izveden
               novi način financiranja občinskih muzejev in galerij, ki imajo status muzejev, na
               podlagi podelitve pooblastil za izvajanje državne javne službe. V okviru razprave o
               posameznih členih, so člani in članice odbora največ pozornosti namenili določbam 1.
               pa tudi v nadaljevanju 2. člena ter vloženima amandmajema k tema členoma. Razprava je
               potekala predvsem o problematiki v zvezi z datumom, do katerega se mora izvesti prva
               podelitev, pa tudi v zvezi z rečmi, ki so presegale vloženo novelo in so izhajale
               pravzaprav iz bistva rešitev, ki jih prinaša zakon, sprejet v letošnjem letu.
               Nekateri člani odbora so menili, da je nesmiselno, da ministrstvo po prejemu vlog
               muzejev, ki izpolnjujejo zahteve za pridobitev pooblastila za opravljanje državne
               javne službe, slednjim podeli opravljanje javne službe na podlagi javnega razpisa.
               Ampak prav to je tisto, kar je bilo sprejeto z zakonom in česar s to novelo ni bilo
               mogoče spremeniti.</p>
               <p>Po končani razpravi o posameznih členih predloga zakona in vloženih amandmajih je
               odbor sprejel amandma štirih koalicijskih strank, poslanskih skupin, oprostite, in
               nato še dva amandmaja odbora, ki sta bila pa oba redakcijske narave.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjeni predlog zakona je sestavni del tega
               poročila. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Nadaljujemo s predstavitvijo stališč poslanskih skupin. Besedo ima gospod
               Zmago Jelinčič v imenu Poslanske skupine Slovenske nacionalne stranke. Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Prav lepo pozdravljeni. V naši poslanski skupini smo pričakovali bolj
               kompleksne spremembe tega zakona, ne pa zgolj ene majhne spremembe, ki pravzaprav
               govorijo o tem, kako se bo financiranje muzejev in galerij s 1. januarjem 2010
               preselilo iz države na pokrajine in pa na občine. Pokrajin verjetno še ne bo. To se
               pravi, da je že tukaj en velik vprašaj. Občine ne bodo imele denarja. Tukaj je drugi
               velik vprašaj. Kaj bomo delali takrat? To se pravi, da bomo ob tistem času sprejemali
               nov zakon, ko bomo vse skupaj anulirali in vrnili nazaj na prvotno stanje. Ne vem,
               koliko je to smiselno. Mislim, da bi bilo bolje bolj domiselno iskati rešitve,
               predvsem pa bolj dolgoročne.</p>
               <p>V poslanskih skupinah SDS, SLS in SNS smo pripravili en amandma, ki ta 1. člen ureja
               bolje, bolj eksaktno in bolj koncizno. Prej sem govoril o 2. členu tega zakona. Tudi
               tukaj je Vlada predlagala precej zamegljeno besedilo, ki govori: <q>"Ministrstvo med
               muzeji, ki izpolnjujejo zahteve za pridobitev pooblastila za upravljanje državne
               javne službe, na podlagi javnega razpisa izbere najboljše, najprimernejše."</q></p>
               <p>Jaz mislim, da je nerazumljivo. V tem primeru se lahko najdejo variante, po katerih
               se bodo zopet financirali tisti muzeji in tisti muzealci, ki bodo pogodu ministrstvu.
               Zato je naš amandma dosti bolj eksakten in dosti bolj koncizen ter je smiselno, da se
               ga podpre. Ampak še enkrat pravim. Dejstvo je, da leta 2010 1. januarja zagotovo ne
               bomo imeli ne pokrajin, občine bodo pa še bolj revne. Morda je to poskus ministrstva,
               da s svojih ramen vrže stroške, ki jih ne bo moglo prenesti. Vendar bi bilo smiselno,
               da bi na ministrstvu s svojih ramen zmetali približno polovico uslužbencev, ki tam ne
               znajo delati, nočejo delati oziroma mešajo zrak in trošijo državni denar. Dogajalo se
               je to, da je vsak novi minister pripeljal novo ekipo, staro ekipo pa je pustil na
               delovnih mestih. In uslužbenci so se, bi rekel, kar plodili, vedno več jih je bilo,
               vedno manj je bilo narejenega, denarja je pa tudi vedno bolj zmanjkovalo. Zato
               mislim, da navkljub temu, da razumem, da mora ministrstvo nekaj narediti in da je
               delno treba podpreti to spremembo zakona, bi bilo smiselno, da ministrstvo navkljub
               vsemu premisli in morda potem, ko bo vložilo bolj kompleksno spremembo zakona, kajti
               sprememba tega zakona je potrebna na mnogih področjih, ker je zakon v določenih
               segmentih izredno slab, da bo takrat upoštevalo tudi te razmisleke in to popravilo.
               Ta rešitev je samo začasna in nikakor ne more biti trajna. V bistvu je to pesek v oči
               do leta 2010, do 1. januarja, potem pa bo, kakor bo. Jaz pa mislim, da se je ta Vlada
               zavezala h kompleksnemu reševanju problemov, ne pa k reševanju kar tako, ad hoc in za
               kratek čas. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem gospodu Janezu Ribiču, v imenu Poslanske skupine Slovenske
               ljudske stranke. Prosim.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Dober dan! Spoštovani predsednik Državnega zbora, spoštovana ministrica, spoštovane
               gospe in gospodje poslanci, lepo pozdravljeni! Mnenje Poslanske skupine Slovenske
               ljudske stranke k Predlogu zakona o spremembi in dopolnitvi Zakona o varstvu kulturne
               dediščine je naslednje:</p>
               <p>Zakon o varstvu kulturne dediščine, ki je stopil v veljavo 1. marca 2008, določa nove
               zahteve in standarde, ki jih morajo izpolnjevati občinski muzeji in galerije, če
               želijo biti še naprej sofinancirani iz državnega proračuna. Že ob sprejemu tega
               zakona so občine opozarjale, da bo ogrožena pravica lokalnih skupnosti v zvezi z
               uresničevanjem javnega interesa na področju kulture. Sprejete zakonske rešitve naj bi
               bile povsem nesprejemljive z vidika uresničevanja občinskih proračunov. Spomnimo se
               opozoril, da občinam, ustanoviteljicam muzejev in galerij, ni dan razumen rok za
               vzpostavitev novega sistema financiranja. Problem je nastal tudi zato, ker je
               priprava pravilnika razumljivo potekala dlje od pričakovanih zakonskih določil. V
               Poslanski skupini Slovenske ljudske stranke se zaradi navedenega strinjamo s
               podaljšanjem dosedanjega načina financiranja do 1.1.2010. Do takrat naj bi bil končan
               javni razpis za podelitev pooblastil in podpisane pogodbe med pooblaščenimi muzeji,
               njihovimi ustanovitelji in Ministrstvom za kulturo. Na tem mestu pa moram v imenu
               Poslanske skupine Slovenske ljudske stranke opozoriti na neko novo dejstvo, ki je
               nastalo s sprejemom amandmaja na seji matičnega odbora. Predlog, ki ga imamo sedaj
               pred seboj, predvideva, da ima pristojno ministrstvo pravico, da izmed muzejev in
               galerij, ki izpolnjujejo določene zakonske pogoje, po katerih bi lahko postali
               pooblaščeni muzeji, izbere tiste, ki jim bo dejansko podelilo to pooblastilo.
               Pooblastilo naj bi se podelilo tako imenovanim najprimernejšim. Kateri so
               najprimernejši muzeji in galerije in zakaj? Objektivnih kriterijev ni. Nam je pa
               verjetno vsem jasno, da gre posledično za večje sofinanciranje teh muzejev s strani
               lokalnih skupnosti. V osnovnem zakonu so sicer omenjene pokrajine, vendar ker teh ni,
               bo financiranje padlo na posamezne občine. V poslanski skupini Slovenske ljudske
               stranke menimo, da takšna pravica proste presoje ministrstva, ne prinaša nič dobrega,
               temveč le precejšnji manevrski prostor za dajanje pooblastil na lepe oči. Zato smo
               tudi sopredlagatelji amandmaja, ki takšne predloge popravlja tako, da bodo za
               podelitev pooblastila veljali le objektivni kriteriji določeni v zakonu o varstvu
               kulturne dediščine, kjer piše, da lahko muzej pridobi pooblastilo za opravljanje
               državne javne službe, če izpolnjuje zahteve. Nekaj teh zahtev pa je, da je vpisan v
               razvid muzejev, da ima stalne finančne vire za delovanje, da je usposobljen za
               identificiranje, dokumentiranje, vrednotenje itn., da zagotavlja dostopnost do
               dediščine, ki jo hrani, da zagotavlja ogled muzejskih zbirk z določenim odpiralnim
               časom, da izpolnjuje druge minimalne strokovne in tehnične, prostorske zahteve ter
               standarde za varovanje in hranjenje muzejskega gradiva.</p>
               <p>Kot sem že omenil, bomo v Poslanski skupini Slovenske ljudske stranke podprli predlog
               zakona in pričakujemo, da bo sprejet tudi naš amandma. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Ljubo Germič, v imenu Poslanskega kluba Liberalne
               demokracije Slovenije. Prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovana gospa ministrica, kolegi in
               kolegice! Danes obravnavamo novelo zakona o varovanju kulturne dediščine iz zelo
               preprostega razloga. Naša naloga je, da podaljšamo prehodno obdobje in s tem
               omogočimo nadaljnje nemoteno delovanje muzejev, katerih ustanoviteljice so občine,
               kajti v nasprotnem primeru, če mi danes tega zakona ne bi potrdili, bi se srečali z
               zelo velikimi težavami pri financiranju njihove dejavnosti. Torej gre za predlagano
               spremembo in dopolnitev zakona o varovanju kulturne dediščine, s katerim bomo
               podaljšali prehodno obdobje do začetka naslednjega proračunskega leta, to je do 1. 1.
               2010, ko bo v celoti izveden novi način financiranja občinskih muzejev na podlagi
               podelitve pooblastil za izvajanje državne javne službe. To pomeni, da bo v letu 2009
               omogočeno dokončanje postopkov podelitve pooblastil za opravljanje javne službe
               muzejem in glede na to bo usklajeno njihovo financiranje.</p>
               <p>Tukaj je treba tudi mogoče komentirati, da smo v razpravi na odboru se posvetili
               amandmaju, ki so ga podprle štiri koalicijske poslanske skupine in potrebno je jasno
               povedati, da tukaj ne gre za nobeno omejevanje in dajanje pooblastil ministrstvu, ki
               že niso bile dane s sedaj veljavnim zakonom. Amandma je imel namen uskladiti besedilo
               predlagane novele zakona z mnenjem Zakonodajno-pravne službe. Diskrecijska pravica,
               ki jo je uvedel oziroma zapisal tudi tekst amandmaja, je bilo moč zaslediti že iz
               besedila sedaj veljavnega zakona, katerega pa predlagatelj ne spreminja. To je treba
               jasno poudariti, da mi ne spreminjamo konteksta zakona in vsebine zakona na kateri
               koli drugi vsebinski točki, kot samo v tistem segmentu, ko želimo podaljšati prehodno
               obdobje za leto 2009, ker določena opravila na podlagi zakona niso bila opravljena v
               okviru prejšnje vlade v letu 2008. Tu je osnova in bistvo predlagane novele in seveda
               bilo bi zelo neodgovorno s strani Vlade, Ministrstva za kulturo, če takšne spremembe
               Državnemu zboru ne bi predlagali.</p>
               <p>Zato seveda bomo v Poslanskem klubu LDS predlagano novelo zakona podprli. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andreja Rihter v imenu Poslanske skupine Socialnih
               demokratov. Prosim.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani predsednik. Draga ministrica, spoštovane kolegice in
               kolegi! Dovolite mi, da se toliko ne ponavljam z mojimi predhodniki in da mogoče
               opomnim, da je kulturna dediščina tisti konstitutivni del državne in narodne
               identitete, ki je zapisana in varovan v 5. členu naše ustave in zavezuje tudi državo,
               da skrbi za ohranjanje naravnega bogastva in kulturne dediščine. Tudi po 73. členu
               Ustave naj bi bile tudi lokalne skupnosti kot država skupaj zadolžene in skrbeče
               dobre gospodarice za tovrstno dediščino. Zakon o varstvu kulturne dediščine je bil
               sprejet šele februarja meseca letos, še v istem letu, in danes smo že tukaj, pa ga je
               potrebno dopolniti. V mesecu oktobru lanskega leta je prvič stekla prva razprava o
               omenjenem zakonu. Takrat je naš kolega Samo Bevk tudi opozoril na spremembe, ki so
               bile povzročene na ta isti zakon iz leta 1999, ko je zaradi poskusa reševanja prav
               omenjenih muzejev prišlo do spremembe Zakona o financiranju občin in se je z Zakonom
               o financiranju občin preneslo financiranje iz države na lokalne skupnosti. Seveda
               Zakon o izvrševanju proračuna v letu 2000 vsega tega ni predvideval. Sprožil se je
               ustavni spor in premične dediščine in financiranje le-teh je ostalo ponovno na
               ramenih države. Zgodilo se je vmes, da je dejavnost v celoti, ne govorim samo o
               plačah, ampak o varovanju premične kulturne dediščine, ostala v nekaj mesecih brez
               svojega pravnega položaja in seveda zaradi tega brez sredstev, ki bi bila namenjena
               za to dejavnost. Enako je že v lanskem letu prav tako v prvem branju takratna
               poslanka, danes ministrica za kulturo Majda Širca, zelo hitro in urgentno že takrat,
               danes prinesla v Državni zbor novelo tega zakona, ki pa podaljšuje prehodno obdobje
               financiranja muzejev, katerih ustanoviteljice so lokalne skupnosti. Da ne bi
               ponavljali iste šole, ki smo jo naredili, in danes delamo popravni izpit ali pa smo
               na popravnem izpitu tudi že padli.</p>
               <p>Zakaj izpostavljam ustanoviteljice? Zaradi tega, ker so lokalne skupnosti
               ustanoviteljice vseh teh muzejev, o katerih govorimo, in so tiste, ki imenujejo
               nenazadnje tudi direktorje, ne plačujejo pa vsebine. Dejavnosti, ki se v teh muzejih
               opravljajo, pa pomenijo širše območje večjih lokalnih skupnosti, zato je popolnoma
               neumestno, da bi ustanoviteljica, ki je ponavadi lastnica nepremičnine, bila dolžna
               plačevati za vso dejavnost, ki jo iste službe opravljajo na širšem območju. Seveda je
               ob sprejemanju zakona o varstvu kulturne dediščine bilo zmišljeno, da bodo med tem
               nastale tudi pokrajine, ki so edini normalni naslov za financiranje tovrstne
               dejavnosti. Zaradi tega je odbor za kulturo letos, tudi v mesecu januarju, ne vedoč,
               poslušaje zavedanja tudi stroke, ki je opozarjala na pomanjkljivosti, upoštevanja
               le-te, sprejela zakon, ki govori ponovno o prenosu financiranja muzejev na lokalne
               skupnosti, ki opravljajo širšo dejavnost in s tem razbremenjujejo državo.</p>
               <p>Na odboru v petek smo na široko odprli tudi nekatere vsebinske zadeve zakona in
               ugotovili, da bo verjetno ta čas, ki je sedaj pred nami, Ministrstvo za kulturo
               namenilo vsebinskim dopolnitvam, predvsem pa poslušalo stroko, ki je že v času
               sprejemanja želela spremljati in vplivati na nekatere vsebine, pa na žalost ni bila
               dovolj uslišana. Prav tako ne v lanskem oktobru, ko je na široko stekla razprava o
               tovrstnem zakonu. Naj mogoče malce iz <q>"žlehtnobe"</q> omenim, da se velikokrat
               pogovarjamo o teh muzejih, ki so nepridipravi in marsikdaj se tudi sliši na hodnikih
               te posvečene stavbe: <q>"Saj ne bi bilo konec koncev nobene škode, če bi vrata bila tudi
               zaprta."</q> Ampak naj omenim, da tovrstne muzeje v Sloveniji obišče letno milijon in
               200.000 ljudi in da so to tudi turisti in predvsem mladi, ki bi opazili zaprta vrata,
               saj se s tem, ko podaljšujemo obdobje financiranja, podaljšujemo tudi dejavnost in ne
               samo plač.</p>
               <p>Socialni demokrati zato podpiramo predlog noveliranega zakona in verjamemo, da v tem
               letu, ki je pred nami, ne bo prišlo samo do statusa pooblaščenega muzeja, ampak tudi
               do vsebinskih dopolnitev predlaganega zakona. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Aleksander Zorn v imenu Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Spoštovani predsednik, spoštovani kolegi, spoštovana ministrica. Poslanska skupina
               Slovenske demokratske stranke in Poslanska skupine Slovenske ljudske stranke ter
               Poslanska skupina Slovenske nacionalne stranke vlagamo amandma k dopolnjenemu
               predlogu zakona, ki se sprejema tukaj po skrajšanem postopku. S tem ne želimo delati
               težav pri tem sprejemu, ker vemo, da so ogrožene plače, in vemo, da mora biti pravna
               podlaga za to, da lahko muzeji funkcionirajo normalno. Kljub temu pa se je izkazalo,
               da na Odboru za kulturo ne gre samo za spremembo zakona, ki bi podaljšalo to
               sprejemanje oziroma uveljavljanje zakona, pač pa gre tudi za poseg v vsebinske
               spremembe, ki pa ne morejo biti razlog za skrajšani postopek novele pred Državnim
               zborom.</p>
               <p>Za kaj gre? Gre za to, da muzeji, ki pridobijo status pooblaščenega muzeja, se pravi,
               da napredujejo in s tem odprejo tudi možnost, da jih financira država, hkrati niso
               avtomatično uvrščeni v pooblaščene muzeje, ampak o tem nazadnje odloča tudi
               Ministrstvo za kulturo. Mislimo, da to ni dobro in vlagamo amandma, kjer bodo tisti
               muzeji, ki zadostujejo kriterijem, tudi hkrati postali pooblaščeni muzeji. Zakaj
               tako? Preprosto se nam zdi, da je cela vrsta muzejev, ki ima ambicije postati boljši.
               Te ambicije lahko razumemo tudi tako, da če se bodo potrudili in bodo zadostili
               kriterijem, avtomatično pridobijo ta sredstva. Ne pa, da o njih potem kasneje odloča
               še nekdo, kar pomeni seveda lobiranje, drugačen način dela, manj ambicij in tako
               naprej in tako naprej. Zato se nam zdi ustrezno, da vsi razumemo, da muzeji, ki so
               toliko napredovali in so tako kvalitetni, hkrati preidejo po določeni meri na breme
               državi, kajti zgodilo se bo, da bodo občine lahko le deloma sofinancirale oziroma
               financirale v celoti te muzeje, če do tega ne bodo prišli, hkrati se bo zgodilo tudi
               to, da nekatere občine sploh ne bodo zainteresirane, da bi imele muzeje. Zato
               predlagamo ta amandma in mislimo, da v ničemer ne posega k sprejemanju skrajšanega
               postopka. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri v imenu Poslanske skupine Zares.
               Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Ministrica, kolegi in kolegice! Poslanska skupina Zares
               podpira predlagamo spremembo in dopolnitev Zakona o varstvu kulturne dediščine iz
               preprostega razloga, ker gre, tako kot je povedala ministrica, za gašenje požara.
               Požar pa je nastal zaradi neskladja med veljavnim zakonom in tajmingom, ki ga
               predvideva tako proračun kot ustanovitev oziroma nesojeno neustanovitev pokrajin in
               možnosti, ki jih imajo občine za financiranje oziroma za izplačevanje plač zaposlenih
               v kulturnih zavodih, v muzejih in galerijah. Gre le za intervencijo, gre le za zakon,
               ki podaljšuje obstoječi sistem financiranja in ne posega v samo vsebino zakona.
               Menimo, da so nekateri pomisleki v zvezi s to vsebino še kako legitimni in da bo
               potrebno v času tega mandata resno razpravljati o pravi noveli zakona oziroma o novem
               zakonu ali o spremembah tega zakona tudi v smeri teh pomislekov. V tem primeru se nam
               zdi nekoliko čudno, da opozicija predlaga amandma, ki amandmira zakon, ki je nastal v
               obdobju prejšnjega mandata in pozablja na dejstvo, da 95. člen je bil takšen tudi v
               prejšnjem zakonu. Ko smo ga amandmirali, smo upoštevali pomisleke in sugestije
               Zakonodajno-pravne službe, da ne bi prišlo do novih neskladij. Če bi posegali v
               vsebinski del zakona in bi spremenili, osebno menim tudi, da so zelo utemeljeni ti
               pomisleki, in da bo treba razmišljati o načinu financiranja oziroma priznanja statusa
               pooblaščenih muzejev vseh tistih zavodov, ki izpolnjujejo pogoje. Vendarle v tem
               konkretnem primeru, če mi spremenimo 95. člen, kot želi opozicija, se utegne zgoditi,
               da pridemo do verižnih neskladij znotraj samega zakona. Mislim, da je gospa Potrata
               lepo povedala, da je sistem zaprt in da bi s tem posegom in s tem amandmajem v bistvu
               sprožili verižno reakcijo, ker bi morali amandmirati marsikateri člen. V tem primeru
               bi osnovni namen tega zakona, ki je gasilske narave, obremenili z bistveno daljšo
               razpravo in torej ne bi prišli do zaželenega rezultata.</p>
               <p>Zato Poslanska skupina Zares podpira Predlog zakona o spremembi in dopolnitvi Zakona
               o varstvu kulturne dediščine v obliki, kot jo predlaga Vlada in smo ga v bistvu
               potrdili tudi na matičnem odboru. Tako da naš glas bo seveda za. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Matjaž Zanoškar, v imenu Poslanske skupine DeSUS.
               Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovani gospod predsednik, gospa ministrica, kolegice in kolegi! Novelo zakona o
               varstvu kulturne dediščine Poslanska skupina DeSUS v celoti podpira.</p>
               <p>Osnovni zakon je stopil v veljavo letošnjega marca in je pravzaprav čudno, da že kar
               v istem letu doživlja to novelacijo. Vendar je bistvo novelacije podaljšanje roka,
               obdobja za financiranje občinskih muzejev do leta 2010, ko bo mogoče v celoti izvesti
               nov način financiranja občinskih muzejev in galerij, ki imajo status muzejev s
               podelitvijo pooblastil za izvajanje javne službe. S tem bo omogočeno, da se lahko v
               letu 2009 dokončajo postopki podelitve pooblastil muzejem za opravljanje javne
               službe. Torej bo končan javni razpis za podelitev pooblastil in podpisane pogodbe med
               pooblaščenimi muzeji, njihovimi ustanovitelji in Ministrstvom za kulturo. V bistvu je
               razlog za noveliranje zgolj eden, in sicer nesorazmerno dolga priprava pravilnika za
               pridobitev statusa pooblaščenih muzejev. Prejšnji minister za kulturo je nedavno
               sicer izdal Pravilnik o varovanju in hranjenju nacionalnega bogastva in muzejskega
               gradiva, o vpisu v razvid muzejev in o podelitvi pooblastila za opravljanje državne
               javne službe in muzejev, vendar tako pozen sprejem tega podzakonskega akta ne omogoča
               v letošnjem dokončanju predvidenih postopkov. Gre torej za izhod v sili, ki je nastal
               zaradi napačne ocene časa za sprejem potrebnih podzakonskih aktov za izpeljavo teh
               postopkov. Pri tem je treba poudariti, da je noveliranje posledica okorelosti, kot je
               povedala sama ministrica, delavcev in služb Ministrstva za kulturo, saj le-te niso
               pravočasno pristopile k sprejemanju potrebnih podzakonskih aktov oziroma so
               nepravilno ocenile, da bo zaradi usklajevanja med občinskimi muzeji, njihovimi
               ustanovitelji ter mednarodnimi muzejskimi standardi potrebno daljše časovno obdobje
               za sprejem tega pravilnika.</p>
               <p>Ministrica za kulturo je po našem mnenju potegnila pravo in edino logično potezo, da
               je predlagala noveliranje zakona in s tem rešila ta problem, ki bi sicer nastal.</p>
               <p>Poslanska skupina DeSUS je prepričana, da je predlog novele potrebno sprejeti ter se
               s tem tako omogoča dokončanje postopkov o podelitvi pooblastil muzejev za opravljanje
               javne službe. Zato bomo poslanci DeSUS-a vsekakor te spremembe podprli. Poslanska
               skupina meni tudi to, da amandmaji, ki so vloženi s strani Slovenske demokratske
               stranke, Slovenske ljudske stranke in Slovenske nacionalne stranke niso zreli za
               podporo, ker sprejemamo novelo predvsem v smislu podaljšanja rokov, ne pa drugih
               vsebinskih sprememb.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Kot lahko ugotovimo, je bil k
               dopolnjenemu predlogu zakona vložen amandma poslanskih skupin: SDS, SLS in SNS, zato
               prehajamo k 1. členu. V razpravo dajem 1. člen ter amandma poslanskih skupin: SDS,
               SLS in SNS.</p>
               <p>Prosim za prijavo. Če dovolite, bom kar odprl prijavo. Mogoče bi dali najprej besedo
               gospodu Petanu, ki bo verjetno obrazlagal ta amandma. Prijava.</p>
               <p>Gospod Petan ima besedo, kot sem že rekel.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Gospa ministrica, spoštovani!</p>
               <p>Jaz bom seveda podprl ta amandma, ker menim, da besedilo, ki je predlagano, krepko
               izboljšuje tekst, ki ga je pripravila koalicija, in ta tekst bi se izogibal samovolji
               ministrstva ali ministra, torej arbitrarnosti politike. Kar se tiče osnovnega namena
               tega zakona, to je podaljšanje veljavnosti, da bi zaposleni v muzejih lahko še naprej
               dobivali plačo in cel problem, ki je s tem nastal, seveda tu ni nobenih dilem. To je
               jasno in to podpiram. Ampak poglej ga zlomka! Vlado je zamikala misel, da bi nekako
               odločali mimo kriterijev, in to precej nerodno, kateri muzeji izpolnjujejo kriterije
               za pridobitev tega statusa, ki ga določa 95. člen. Po starem zakonu vsi muzeji, ki
               zadovoljijo kriterije, ki so predpisani, dobijo status pooblaščenega muzeja. To je
               zelo komplicirano povedano, ampak v resnici to pomeni tiste muzeje, ki bi jih država
               financirala ali pa vsaj sofinancirala z državnimi sredstvi. Ampak nova koalicija je
               naprej zmanjšala sredstva za 11 milijonov evrov za financiranje muzejev. Kaj to
               pomeni? To pomeni zmanjšanje, prav gotovo pomeni zmanjšanje števila muzejev, ki bodo
               dobili ta status pooblaščenega muzeja in pomoč države pri sofinanciranju. Zato je
               tudi koalicija, SD, LDS, Zares in DeSUS, predlagala, da bi med tistimi muzeji, ki
               izpolnjujejo kriterije, kar je veljalo do sedaj, izbrali najprimernejše. To se pravi
               med vsemi, ki izpolnjuje kriterije, bo minister, ministrica ali nekdo na ministrstvu
               izbral tiste, ki so najprimernejši. Ampak kakšni so kriteriji? Kriterijev pa nikjer
               ne opazimo. To se pravi, arbitrarno bodo verjetno veljali, ne vem, kriteriji naši,
               vaši, ali politično naši, politično nenaši ali pa mogoče celo, kar je še hujše,
               regionalno, regionalni kriteriji. Prepričan sem, da tisti tam na Štajerskem, pa v
               Prekmurju, pa v spodnjem Podravju bodo verjetno izpadli. To je zaskrbljujoče. Če ni
               pravega kriterija, nekdo pa bo med tistimi, ki izpolnjuje vse kriterije, izbral še
               tiste, ki so še boljši ali pa najbolj primerni. Jaz ne bom trdil, da je to bil
               osnovni namen. Ampak tako na koncu vedno izpade. Če nimaš jasnih kriterijev, potem bo
               nekdo izbiral najprimernejše po tem kriteriju naši pa vaši. Ali je to politično ali
               pa regionalno, kakorkoli.</p>
               <p>Seveda zato mi takšnega teksta v stranki SDS, in pa tudi sam osebno, ne podpiramo,
               ker bi to pomenilo dodatno obremenitev občin v katerih so ti muzeji in ki ne bodo
               uvrščeni med najprimernejše, kljub temu da zadostijo vsem pogojem, ki so predpisani.
               Zato menim, da je takšen tekst, ki ga je predlagala koalicija, korak nazaj. Pomeni
               dodatno obremenjevanje občinskih proračunov, slabi samo kulturo na teh področjih,
               predvsem gre za nerazvita področja. O tem smo si lahko enotni. Zadeva bo izpadla
               tako, tudi če tako ne piše. Ampak tisto arbitrarno odločanje najboljših med tistimi,
               ki izpolnjuje kriterije pač je na koncu takšno. Menimo, da vsebina, ki smo jo
               predlagali v amandmaju, je bistveno boljša in nekako anulira ali pa onemogoča neko
               samovoljo nekega birokrata in izpodbija kriterije, ki so predpisani. Če so kriteriji
               predpisani in če jih zadostiš, potem moraš dobiti status. Če pa je potem še nekdo, ki
               hoče izbirati najprimernejše, je pa to že vprašljivo. Zato smo predlagali takšen
               tekst, ki se temu izogne, ki onemogoča samovoljo kogarkoli, pa ne glede na politično
               opcijo, ki je na oblasti. V tem trenutku je pač ta, ki je, in zato jaz podpiram ta
               amandma, ki smo ga predlagali, ki izboljšuje ta tekst in onemogoča kakšno samovoljo
               ali pa odločanje mimo kriterija na osnovi naših in pa vaših. Torej jaz podpiram ta
               amandma. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franc Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>V Poslanski skupini Slovenske ljudske stranke smo tudi ocenili, da je potreben
               predvsem 2. člen zakona in zato ga tudi podpiramo. In vsi se moramo dobro zavedati,
               da je osnovni razlog za to, da prihaja do te spremembe, nesprejetje pokrajinske
               zakonodaje, kajti Zakon o varstvu kulturne dediščine zelo striktno uporablja
               terminologijo, da so država, pokrajine in občine tiste, ki uresničujejo javno korist.
               Vsi vemo, da je poskus ustanovitve pokrajin v lanskem letu oziroma v letošnjem letu
               spodletel, in da imamo vrzel predvsem na tem področju. Zato mislimo in smo vložili
               skupaj ta amandma, da se ne ukvarjamo preveč s tem, kako pooblastila podeliti oziroma
               izbrati, ampak da jih dejansko dobijo vsi tisti, ki izpolnjujejo pogoje, tako rešimo
               ta požar, ki je bil danes omenjen, in nemoteno financiramo te prepotrebne zavode, ki
               izvajajo to potrebno poslanstvo. Usmeriti pa se je treba predvsem v spremembo tega
               zakona v celoti, uvideti v državi, da nimamo pokrajin in da so potrebe po
               konceptualni spremembi tega zakona in se v Republiki Sloveniji dolgoročno opredeliti
               do tega, kako bomo ta javni interes izvajali.</p>
               <p>Naj za ponazoritev takšnih problemov povem to, kar je bilo že danes rečeno, da smo
               občine v letu 2000 pol leta financirale te zavode. In tukaj imamo zelo različne
               primere v Sloveniji. Na območju s katerega prihajam s Posavskega, imamo dva takšna
               muzeja, Pokrajinski muzej v Brežicah in pa tudi galerijo Božidar Jakac v Kostanjevici
               na Krki. Zelo pomembna institucija, ki južno od karlovškega mostu upravlja muzealsko
               dejavnost na področju likovne dejavnosti, poznamo bogate zbirke Toneta Franceta
               Kralja, Goršeta, Gorjupa, Dideka, Pletersko zbirko, Bogdana Borčiča, Forma Vivo. In
               ta galerija se nahaja v občini Kostanjevica na Krki, ki ima danes 2 500 duš. Če
               gledamo letne proračune Kostanjevice in galerije, vidimo, da je občinski proračun
               samo v razmerju 2:1. In si ne znam predstavljati, kako bi ta galerija, ki je v
               preteklosti nastala na takšen način, da je lokalno okolje širše zgradilo, obnovilo
               kompleks, hkrati tudi pristopilo skozi desetletja k odkupom teh zbirk, mnogo teh
               zbirk je bilo tudi doniranih, zato je tudi polemika o prenosu ustanoviteljstva na
               državni nivo. In to je tipičen primer, iz katerega, mislim, da lahko vidimo, da bo
               potrebna celovita sprememba tega zakona.</p>
               <p>Zato predlagamo, da se sprejme ta amandma, v katerem želimo, da tehnično rešimo to,
               da vsi tisti, ki opravljajo to dejavnost in to javno korist v naslednjem letu dobijo
               to financiranje, sicer pa je konceptualno treba spremeniti potrebno zakon v
               naslednjem letu in ga prej, preko leta sprejeti, da ne bomo zopet gasili požara sredi
               zime. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. K besedi se je javila ministrica gospa Majda Širca Ravnikar. Prosim.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Pri proučitvi vloženega amandmaja je prav, da povem stališče. Hkrati pa naj povem
               tudi to, da soglašam s predhodnimi sogovorniki, ki so opozorili na nujnost
               konceptualnih sprememb tega zakona, ki ne bi samo gasili požarov in tistih odprtih
               ran, na katere opozarja muzealska strokovna služba in še kdo drug.</p>
               <p>Kar se tiče amandmaja, ki je danes vložen s strani SDS, SLS in SNS, naj opozorim na
               to, da ruši logiko ministra Simonitija in ruši tudi vso filozofijo, na kateri se je
               gradil ta zakon. In pravzaprav operira s podobnimi pomisleki in dvomi, s katerimi smo
               operirali, osebno tudi sama, pri tem vprašanju o tem, kako se bodo v bodoče zgodile
               te mreže na občinski ravni oziroma ali je sistem, ki ga prinaša zakon, da gremo v
               pooblaščene muzeje, ki vzpostavljajo občinsko raven, muzeje in galerije, vis a vis
               tiste, ki je na državni ravni, prav rešena ali ne. Ni prav rešena. Ampak, gospod
               Jelinčič, ki je na začetku omenil, da mu je žal, da ni že vsebinskih rešitev na mizi,
               teh rešitev ni mogoče pripraviti v enem mesecu in tudi prisluhniti vsem opozorilom,
               ki so bila na ta zakon, ki poskuša preiti v življenje na tako nesrečen način,
               izrečena.</p>
               <p>Zakaj nastajajo problemi s tem amandmajem, ki, kot pravim, ruši filozofijo, logiko
               pridobitve te mreže? Zaradi tega, ker ni konsistenten z vsemi členi, ki govorijo o
               načinu javnega razpisa, o zahtevi postopkov podelitve pooblastila, se pravi, 95.,
               96., 97. in še drugih členov, ki govorijo o javnem razpisu kot pogoju. Zdaj pa, če
               smo odkriti, kaj je mislil pripravljavec zakona - če mislim, kaj je mislil, pa takrat
               ni povedal, ko smo ga tu spraševali, ko je govoril o pridobitvi te nove mreže
               pooblaščenih muzejev v lokalnih, občinskih skupnostih. Osebno mislim, da je hotel
               preslikati določeno zdaj zatečeno stanje v drugo mrežo. Zaznal je, da je v Sloveniji
               trenutno 32 muzejev oziroma galerij, katerih ustanoviteljice so občine, plačuje jih
               pa v določeni, večinski meri država, in da imamo na drugi strani 8 tako imenovanih
               državnih, nacionalnih muzejev, ki so v celoti v lasti oziroma podpori in financiranju
               s strani države. Predpostavljam, kajti odgovora takrat nismo dobili, da je preverba
               finančnih posledic bila točno to: če je zakon govoril, da bo nova mreža, za katero se
               sedaj bojite, kako bo vzpostavljena, ki naj bi predpostavljala ta javni razpis
               oziroma ga narekuje, vsebovala 14,6 milijona evrov in je ta ista vsota tukaj, potem
               bo ta mreža na nek način preslikana. Je pa tudi res, da ni nujno, kajti kriteriji, o
               katerih smo nekoč spraševali, niso bili jasno opredeljeni. Uredba, ki se je vmes
               zgodila, je te kriterije nekako opredelila, kar pomeni, da vključuje to tudi neko
               določeno možnost kompetence. Seveda v celotnem procesu, ki bi ga, recimo, v tem, če
               bi bil sprejet ta vaš amandma, ki pravi, da je treba vse, ki se prijavijo oziroma ki
               so v tej mreži vključiti v to mrežo, da je tudi tista pooblaščena služba, ki se je
               sedaj izpostavila znotraj Narodnega muzeja, v bistvu nepotrebna, ker nima kaj
               svetovati ministru, kaj naj počne in kaj je prav, da počne. Jaz se strinjam, da je
               prav, da odpirate zelo pomembno vprašanje s tem amandmajem, ko vzpostavljate pod
               vprašaj ključno filozofijo vzpostavitve te mreže. Prav je in jaz pričakujem, da v
               prihodnosti, ko se bo potrebno se soočati z bolj racionalnim ali pa bolj primernim
               načinom, res bo boleč, ker se tako pogosto menjuje, ampak enkrat ga je potrebno dobro
               premisliti, želim, da tudi v luči prihajajočih definicij pokrajin, ampak ne bi
               želela, da bi rušil ta sistem, ki tukaj je, ker bi ga že spet naredil za
               nekonsistentnega, ker bi spodbijal potrebno proceduro javnega razpisa. Tako je. Sami
               smo dejali nekoč, ali bo tukaj prišlo do arbitrarnega odločanja, ko bo ta razpis
               postavljen. Arbitrarno odločanje se lahko zgodi, kriteriji niso dovolj jasni. Državna
               sekretarka, ki je bila pomembna zagovornica tega zakona, gospa Pirkovičeva, je
               trdila, da ti kriteriji bodo jasni in da se v uredbah oziroma v pravilnikih tudi
               dovolj dobro vzpostavijo. Recimo, temu velja zaupati. Ampak če pa ta sistem vpeljemo,
               ki to logiko spodbija, kot jo predlagajo tri stranke, potem se še poruši nadaljnji
               del zakona v ostalih členih, ki jim sledijo. V tem smislu apeliram, da je bolje, da
               te rešitve ne podprete oziroma da je koristno, da je ne podprite in da pustite, da ta
               zakon zaživi na ta način, kot ga je prinesla prejšnja vlada, in da sedaj ta
               popravlja, da preživi, kolikor lahko preživi.</p>
               <p>Naj še opozorim predstavnike Slovenske nacionalne stranke, ki so v predstavitvenem
               nagovoru opozorili, da niso zadovoljeni, ker ni dovolj kompleksnih sprememb. Prav je,
               da bi bile, ni mogoče, da se zgodijo v 14-ih dneh oziroma tako hitro, čas je treba
               pridobiti, ampak v vednost samo; temeljni nesporazum - ne gre za to, da se prenaša s
               tem zakonom financiranje na občine, ne tako površno brati, pa tudi ne želim, da bi
               kdo imel napačno informacijo od tistih, ki spremljajo to diskusijo. Gre zgolj za to,
               da se na nek način ohranja financiranje, ki je veljalo za staro, in tudi ta zakon, če
               mu rečemo <q>"zakon dr. Simonitirja"</q>, ne prenaša tega financiranja na občine, ampak
               država ohranja do 80% delež financiranja muzejev oziroma galerij, katerih
               ustanoviteljice so občine, pomembna oziroma večinska financerka pa je država.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Ivan Grill.</p>
               <p>Prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo, spoštovani gospod predsednik. Spoštovana ministrica. Spoštovane
               poslanke in poslanci.</p>
               <p>Ta amandma, ki smo ga vložili v Poslanski skupini Slovenske demokratske stranke, v
               Ljudski stranki in v Nacionalni stranki, je v bistvu amandma, ki pomaga našim
               občinam. To ni amandma, ki bi ga lahko ocenili, da populističen ali kakorkoli
               drugače. Je za to, da pomaga našim občina, ki imajo muzeje. Vsebina muzejev, to ni
               samo stvar lokalnih skupnosti, to je v bistvu stvar cele države in je tudi prav, da
               sistematično država pomaga muzejem. Pa ne samo muzejem. V občinah imamo številne
               institucije s področja kulture: gledališča, galerije, muzeje, knjižnice, ki so v
               breme občinam. In te institucije za delovanje izčrpavajo občine, vsi župani,
               podžupani, verjetno to zelo dobro poznate, in upam, da boste vsi tisti tudi podprli
               ta amandma, ki je bil vložen. Kajti, ta amandma je resnično v pomoč našim
               občinam.</p>
               <p>V prejšnjem mandatu smo številne rešitve v zakonodajah sprejemali z upanjem, da bo
               dovolj političnega konsenza, da bomo prišli do regij. Kajti regije bi prevzele
               bremena vseh teh institucij, katerih breme nosijo zdaj posamezne občine. To so
               predvsem mestne in večje, ki nosijo breme vseh teh institucij, ki so v dobrobit celih
               pokrajin, v breme pa so samo enim občinam.</p>
               <p>Tako sam mislim, da bi bilo prav, da se resnično, predvsem v koaliciji, razmisli o
               tem, da se ta amandma podpre. Na ta način se resnično vsem občinam, ki imajo takšne
               muzeje, ki izpolnjujejo te zahteve, kajti to mora biti ključni kriterij, tudi potem
               dodeli pomoč s strani države. Kajti rešitev, da bo potem vsem tistim, ki so prvo sito
               v bistvu že izpolnili, da se na tak ali drugačen način omogoči, da bo ali ministrica
               ali ministrstvo potem odločalo, kdo bo deležen te pomoči ali ne - to je slaba
               rešitev. Zato verjamem, da bo ta amandma deležen podpore in da bo ta sprememba zakona
               prinesla tisto, kar bo v dobrobit našim občinam.</p>
               <p>Zato bom seveda tudi naš amandma podprl.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Andreja Rihter.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa, predsednik. Poslanska skupina Socialnih demokratov ne podpira
               predlaganega amandmaja z jasnim argumentom, kar sem omenila že tudi na začetku, in z
               argumenti, ki jih je ravnokar tudi povedala ministrica za kulturo. Namreč, to odpira
               druge vsebine, ki nenazadnje rušijo kompleten zakon, ki je bil, kot sem že rekla,
               sprejet v začetku letošnjega leta.</p>
               <p>Lokalnim skupnostim v tem primeru, ki jih nenazadnje tukaj tudi rešujemo, se ni treba
               popolnoma nič bati. Bati govorim zaradi tega, ker ste ravnokar rekli, da tovrstne
               ustanove izčrpavajo občinske proračune. Na začetku sem pa omenila, da 75. člen naše
               ustave govori o tem, da sta za zavarovanje premične kulturne dediščine dolžni lokalna
               skupnost in država v skupnem sodelovanju in da bi do tega sodelovanja, dogovora
               prišlo, potrebujemo pa to leto, da se o tem dogovorimo: kako, na kakšen način, zakaj
               in koliko nas to stane - vložkov kapitala, ki ga bomo ne nazadnje v te ustanove, ki
               jim rečemo pač muzeji, tudi vložili.</p>
               <p>Že naslednji mesec bomo imeli priložnost ponovno govoriti o tem zakonu, saj ste
               verjetno mnogi med vami med podpisniki ustavnega spora, ki je bil sprožen v mesecu
               oktobru na ta isti zakon, ki govori seveda o invalidnosti prenašanja financiranja s
               strani države na lokalno skupnost brez soglasja, predvsem pa kriterijev, ki naj bi
               bili za tovrstno dejavnost predloženi. Zaradi tega je to leto nujno treba, da pridemo
               najprej do registra dediščine, ki bo vnesel vse tiste muzeje, ki že danes pokrivajo
               premično kulturno dediščino po celotni Sloveniji, saj še vedno delajo po uredbi o
               muzejski mreži, in vseh, tudi tistih, ki bodo izpolnili pogoje po razpisu, ki ga bo
               ministrstvo pripravilo. Seveda pa že po tem razpisu in kriterijih, ki so bili
               sprejeti v zadnjem mesecu, novembru, ki ga je predložila uredba oziroma Ministrstvo
               za kulturo, verjetno vprašanje razprave tudi med stroko, ki je v tem času ni
               bilo.</p>
               <p>In ob vsem tem zakompliciranem postopku je verjetno to leto potrebno, da odpremo,
               tako kot so danes nekateri poslanci omenili in tako kot smo poslanci na odboru
               razpravljali, tudi druge vsebine znotraj zakona, ki so pač zelo zelo zapletene.
               Začenjajo se že čisto na začetku, v prvih petih členih, ko govorimo samo o
               prepoznavanju dediščine, kaj bi to sploh le bilo, in seveda ob upoštevanju, ne
               nazadnje, tudi drugih direktiv, ki so med tem časom bile sprejete v Evropski uniji
               ali v Unescu. Zaradi tega je zelo neodgovorno odpirati druge člene in s tem
               postavljati v ključ tudi financiranje lokalnih skupnosti, dotične muzeje, kjer s
               spremembo tega zakona, ki ga imamo sedaj pred sabo, prenašamo samo financiranje za
               eno leto še vedno na ramena države. Naj samo omenim, da mnogi muzeji, ki danes nosijo
               že v svojem imenu <q>"pokrajinski"</q>, naj vam da tudi to misliti, da pomeni ne nazadnje
               <q>"pokrajinski"</q> v nazivu tudi pokrajino, za katero se opravljajo določene vsebine,
               javne službe in tako naprej. In da si je predlagatelj v prejšnjem mandatu prizadeval,
               da bi dvignil stanje varovanja in s tem tudi razširil ustanove, vendar ne bo šlo
               drugače, kot vedno, v sodelovanju z lokalno skupnostjo. Imamo zelo dobre primere na
               terenu, ko lokalna skupnost in država sofinancirata tovrstno dejavnost. In po tem bi
               se bilo treba zgledovati, ne pa po razmišljanju o izčrpavanju lokalnih skupnosti, ki
               morajo pod prisilo vlagati v dotične muzeje. Govorim seveda o teh 32 muzejih, o
               katerih vodstvu in vseh ostalih zadevah pa le odločate na lokalnih skupnostih. Že tu
               gre za veliko dvojnost vsebine in dela in zaradi tega menim, da bo to leto, ki je
               pred nami, prišlo - sedanji predlagatelj, Ministrstvo za kulturo, v soglasju in
               dogovoru s stroko - do dopolnitve tega zakona. Leta 1999 smo prvič padli na popravnem
               izpitu, leta 2000 drugi ustavni spor, sedaj imamo tretje spreminjanje zakona in
               prestavljanje naše premične dediščine. Naj opomnim, da je premična dediščina vse
               tisto, kar je naša identiteta ali zgodovina. Z enim zamahom, z eno naravno katastrofo
               lahko uničimo čisto vse. Če nam je kaj do tega, si bomo verjetno prizadevali, da v
               naslednjem letu pridemo dokončno do nekega predloga zakona, ki bo govoril o tem, kdo
               nosi odgovornost in kdo odgovornost ne nazadnje tudi financira. To nikakor ni vedno
               izčrpovalec država ali lokalna skupnost, vendar je vedno to sodelovanje v določenem
               procentu. In v stroki bi si želeli, da bi teh hiš bilo vedno več, saj so to prostori,
               kjer se srečujejo generacije, kjer se srečujejo mnogi ljudje, in bi bila to samo
               odprta vrata za neko novo vsebino, dejavnost, ne nazadnje tudi za gospodarstvo ali
               pridobitev tudi kakšne druge vsebine ali poudarka v samem okolju, v katerem pač ta
               muzej ali galerija domuje. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Prosim za prijave. Besedo ima ponovno mag.
               Andreja Rihter.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Jaz sem se zmotila, se opravičujem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Naprej dajem besedo. Besedo ima gospod Aleksander Zorn. Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa. Moram povedati, da naš predlog amandmaja v ničemer ne spreminja stari
               zakon, pač pa ga ravno predlog ministrstva. Namreč Zakonodajno-pravna služba je
               ugotovila, da v dikciji zakona, kakršen pač je, pomeni, da tisti muzeji, ki pač
               dosegajo kriterije, so hkrati lahko vsi izbrani med pooblaščene muzeje. Zdi se nam to
               umestno, kajti ravno na tak način razbremenjujemo ne samo občine, pač pa tudi
               ministrstvo žalostnega odločanja, koga bodo med odličnimi muzeji, ki imajo enake
               možnosti, izbrali za bolj odlične. To je prva stvar.</p>
               <p>Druga stvar pa se mi zdi sprenevedanje, da bo to kakorkoli spremenilo karkoli. Ni
               res. V financiranju muzejev se pojavljajo tri številke. Najprej je ocenjeno, da bo za
               leto 2009 za izvajanje državne javne službe na podlagi predloga zakona potrebnih 14
               milijonov, in to pomeni, ministrica je na odboru pojasnila, da je popravek pri
               navajanju financ, ki je bil sprva mišljen za 24 milijonov, hkrati pa se v proračunu,
               ki je namenjen kulturni dediščini, postavlja še ta tretja številka, to je 36
               milijonov. Pri vsej tej debati se zdi, da gre ravno za to. Da ne gre samo za to, da
               za eno leto odložimo izvajanje zakona in damo pravno možnost, da ljudje v kulturnih
               institucijah dobivajo plačo, pač pa gre ravno za to, da med svoje kompetence
               ministrstvo spet sprejme odločanje, kateri muzej bo boljši od drugega, kljub temu da
               imajo vsi enake kriterije, ki so jih pridobili.</p>
               <p>V tem smislu se mi zdi naš amandma poenostavitev, ki v ničemer ne prejudicira
               sprejemanja tega, da bi vsi dobili plače, in tega, da je prišlo glasovanje o tem
               zakonu po hitrem postopku. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franc Bogovič. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Želim samo na kratko odgovoriti na to, kar je bilo s strani gospe Rihter omenjene in
               kaže na to, kar se na področju kulture v tej deželi dogaja že zadnje desetletje, kot
               zelo dobro spremljam ta položaj. Mi ne govorimo o, naj mi bo oproščen izraz,
               <q>"zarukanih občinah"</q>, ki ne vedo, kaj je kultura in tega ne podpirajo. Če ne bi bilo
               takšnih občin in lokalnih skupnosti, ki bi podpirale teh 32 ustanov doslej, teh
               ustanov ne bi bilo. In prav je, da se besednjak uporabi primeren, so občine in smo
               občine, ki so takšne zadeve zelo dobro podpirale in tudi v letih, ko je bila avantura
               takratnega ministra Školča na tem področju podobna, kot bi jo sicer ta zakonodaja
               prinesla naslednje leto, so nekatere občine plačevale, nekatere dajale kredite,
               vendar so pa občine prav zagotovile, da so se te institucije obdržale. Prav pa je, da
               tako kot smo že prej dejali, pogledamo, kaj je tukaj javni interes v Sloveniji in si
               ta bremena pravično razdelimo. Še enkrat, na primeru Kostanjevice: v letu 2000 je
               velika občina Krško prenesla, da je v pol leta plačevala te stroške, pa mi nismo
               nobenega ustavnega spora sprožili, ker smo se zavedali in želimo, da taka institucija
               ostane.</p>
               <p>Na zemljevidu slovenskih občin pa je tako, da je resnici na ljubo res večina teh
               ustanov v velikih občinah, mestnih in pa večjih občin. So pa institucije, kot je na
               primer galerija Božidar Jakac, ki je v občini z 2.500 ljudi in vemo, poslanstvo. Zato
               mislim, da ni potrebe po nekih grobih besedah in po takšnem razstavljanju pred tem
               zakonom, da ohranimo kulturno raven vsi skupaj in da v dobro slovenske kulture to
               uredimo sistemsko, da se ne bomo čez eno leto srečevali s podobnim primerom. Tako
               kakor je tudi v tem, lani zapisano, se bojim, da nas čaka čez eno leto podobna
               razprava, če ne bo več narejenega v naslednjem letu.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rudolf Petan. Prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani! Torej, vesel sem bil prejšnje razprave spoštovane
               kolegice Rihterjeve. Lepe besede je izrekla, ampak vsebina teh besed je ravno
               potrjevala upravičenost našega amandmaja, kajti naš amandma ne ruši nobenega koncepta
               nobenega zakona, še najmanj tega, preprečuje pa filozofijo, da bi še naprej
               obremenjevali občine in črtali sredstva, ki jih daje država in pri tem določali
               pooblaščene muzeje mimo kriterijev.</p>
               <p>Sam postopek je zelo prefinjen, čeravno je neroden, je pa prefinjen: najprej razpis,
               da bi ugotovili, kateri muzeji lahko dobijo ta status pooblaščenega muzeja -
               kriteriji so predpisani - nato se izberejo vsi tisti muzeji - ali ugotovijo, se ne
               izberejo, ugotovijo, kateri zadostijo pogojem. Sedaj bo pa nekdo na ministrstvu
               izbiral najboljše, najprimernejše. Tu pa so kriteriji, vprašljivi in jih takorekoč
               ni.</p>
               <p>Naša bojazen je seveda toliko bolj upravičena, da bo šlo to izbiranje najprimernejših
               na osnovi <q>"naši"</q> in <q>"vaši"</q>, kajti ravno v teh dneh je zelo popularen edini kriterij,
               aktualen kriterij <q>"ne zaupanja"</q> - <q>"ne uživa zaupanje ministra"</q>. Ja kakšen kriterij pa
               je to? Kakšno zaupanje? Ali strokovno zaupanje ali kakšno drugo zaupanje? <q>"Ne uživa
               zaupanja;"</q> ni pomembno, kaj je kdo delal, kaj je kdo dosegel, ni pomembno, kakšne
               rezultate je dobil - <q>"ne uživa zaupanja"</q>. To je zelo močen kriterij in edini
               kriterij, ki se v teh časih uporablja za zamenjave, za poskuse zamenjav, za
               najavljanje zamenjav in podobno. Zato je ta naša bojazen povsem upravičena, da bodo
               tudi določeni muzeji enostavno izpadli in bodo občine morale same financirate te
               inštitucije zato, ker ne bo užival zaupanja ministra ali pomočnika ministra ali pa
               kakšnega birokrata - v pozitivnem smislu to mislim, pač zaposlenega na ministrstvu -,
               ki bo o tem moral odločiti. Hočeš ali nočeš, moral bo odločiti. Neke kriterije si bo
               moral izbrati. Trenutno je to edini kriterij, ki ga ta koalicija uporablja. <q>"Ne uživa
               zaupanja."</q> To zame ni noben kriterij! Nič se ne omenja, kaj je dosegel, kakšni so
               rezultati, kaj dela, kako dela, ampak <q>"ne uživa zaupanja"</q>. To je edini zveličavni
               kriterij in zato smo mi tudi predlagali takšen amandma, ki bi takšno arbitražo nekako
               anuliral, zaobšel in je ne omogočal.</p>
               <p>In ne nazadnje, če to ne pomeni siromašenje občin, siromašenje podeželja, potem se
               vprašajmo, zakaj je bilo pa treba zmanjšati ta sredstva za 11,6 milijona evrov? Če
               zmanjšujemo sredstva, potem bo prav gotovo nekdo prikrajšan. Gre pa za lokalne
               skupnosti. Kam bo potem šlo teh 11 milijonov evrov? Ali mogoče zbirate sredstva za
               odškodnine za izbrisane ali kaj podobno? Verjetno ne. Vsaj jaz upam, da ne. Tako bodo
               občine bolj obremenjene, zato smo mi predlagali ta amandma, ker menimo, da bistveno
               izboljšuje to besedilo, ki je nastalo z amandmajem, ki ga je koalicija sama
               predlagala, in je besedilo poslabšalo in omogočilo takšen način izbire. Mi menimo, da
               to ni dobro. Tudi sam menim tako in zato podpiram ta amandma, ki je bil predložen in
               o katerem danes tudi razpravljam in jaz upam, da bo potrjen in da ne bo prišlo do teh
               možnih anomalij, nepravilnosti, odločanj mimo kriterijev. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. V poročilu sem citirala, da smo dobili 9.
               decembra popravek v besedilu in tam je v četrti vrstici jasno zapisano, da je prišlo
               do napake- kaj beseda napaka pomeni, upam, da še vsi razumemo in da je prvotni
               znesek, ki je bil tam zapisan, 24 tisoč 400 evrov, v navedeni točki treba popraviti,
               ker je to napačno zapisan znesek in je treba na tem mestu upoštevati znesek 14 tisoč
               600 evrov. Govorim o tisočih evrov, seveda. In če bi sedaj bili zelo natančni, gre za
               razliko 13.800 in ne toliko, kolikor je bilo prejle govora. Ampak to so že detajli,
               ki so računske vrste. Gre torej za napako. Takšna sredstva so v proračunu predvidena
               in ne gre za tisto, kar naj bi se skrivalo za to napako; namreč, načrtno siromašenje
               lokalnih skupnosti. To je denar, ki je namenjen iz državnega proračuna za sredstva,
               za materialna sredstva, za vzdrževanje in za plače tistih institucij, katerih
               ustanoviteljica je lokalna skupnost, plačuje pa do 80% sredstev država.</p>
               <p>Sedaj, koliko je mogoče govoriti o grdih in lepih besedah v Državnem zboru, potem bi
               rada povedala, da ni mogoče kvalificirati na ta način, če kot prebivalka neke mestne
               občine ugotavljam, da je ob pojavu, ki se mu reče izločanje manjših občin iz mestne
               občine, zaznati tudi pojav, da mestni občini, tako okrnjeni, z zmanjšanim število
               prebivalstva, ostaja skrb za vzdrževanje kulturnih institucij, da pa niso vsi potem
               kasneje pripravljeni participirati k stroškom za vzdrževanje teh kulturnih
               institucij. Ali so to grde besede ali niso grde besede, grdi nameni ali ne, to so
               dejstva.</p>
               <p>Sedaj pa k amandmaju, ki je vložen k temu 1. členu. Napovedan je bil kot amandma, ki
               izčiščuje predlagano besedilo, ki vnaša večjo jasnost, in ne vem, še nekaj takih
               prilastkov je ta amandma dobil, ampak, ko jaz amandma berem, mi je vse manj jasno.
               Namreč, amandma pravi: Ministrstvo med muzeji, ki podajo vlogo na javni razpis -
               tukaj se prvič pojavi javni razpis - za pridobitev pooblastila za opravljanje državne
               javne službe na podlagi javnega razpisa izbere tiste, ki izpolnjujejo zahteve iz
               prejšnjega člena tega zakona. To je mogoče brati tako, kot da sta dva razpisa. Če je
               mišljen samo en razpis, ne razumem sedaj, kateri je kateremu nadrejen; ampak v
               glavnem, besedilo ni jasnejše, ne odpravlja pomanjkljovosti, kot je rečeno, 1. člena
               vloženega zakona, ki je, mimogrede, nasledek v marcu, s 1. marcem veljavnosti
               sprejetega zakona v prejšnjem mandatu, na katerega smo na delovnem telesu pa kasneje
               tudi v Državnem zboru takratni opozicijci imeli veliko pripomb, pa naše pripombe niso
               bile vredne zaupanja tedanje koalicije, ker tedanja opozicija je bila tako imenovana
               nosilka kakšnih strokovnih ali tako imenovanih strokovnih znanj. Za to gre! Če bi se
               poslušali takrat, ko se je osnovni zakon sprejemal, potem se ne bi zdaj skušali
               opravičevati s tem, da bo zdajšnja koalicija tista, ki bo izbirnost vpeljala. Če
               namreč natančno berete mnenje Zakonodajno-pravne službe, je zapisano in je bilo na
               delovnem telesu tudi posebej razloženo, mnenje Zakonodajno-pravne službe izhaja ravno
               iz duha obstoječega zakona. Tistega torej, ki ima 94. in 95. člen zapisan, kakor ga
               ima, in ki predpostavlja izbirnost. Duh zakona je tak, da predpostavlja možnost
               ugotavljanja ali so tisti kriteriji izpolnjeni ali ne, in je dana diskrecijska
               pravica ministru, da na podlagi tistega, kar narodni muzej ugotovi, in niste šli
               spreminjat četrte alineje 95. člena zaradi tega, ker tisti ravno govori o vlogi
               narodnega muzeja, ki je svetovalno telo ministru.</p>
               <p>Stvar je torej bistveno bolj zapletena, kot jo hočete pokazati zdaj, zaradi tega, ker
               je dva momenta treba upoštevati. Zakon je bil sprejet, zakon velja. Tisto, kar bi
               bilo treba sprejeti pravočasno, ni bilo sprejeto. V naglici je treba nekaj zdaj
               spremeniti in reševati eksistenco muzejev in galerij, ki se financirajo iz državnih
               sredstev, so pa ustanoviteljice lokalne skupnosti in zdaj hočete zgodbo obrniti. To
               je dejstvo in v tem kratkem času je bilo mogoče spremeniti samo tisto, kar je treba
               spremeniti zato, da bodo te zelo pomembne institucije v svojem okolju lahko
               opravljale uvaževanja vredno kulturno poslanstvo.</p>
               <p>O tem se pogovarjamo in prav bi bilo, da bi hoteli uzreti ta namen, zaradi katerega
               tudi sprejemamo zakon po skrajšanem postopku, zaradi katerega ni mogoče spremeniti še
               marsikaj, kar bo treba v nadaljevanju. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sem ugotovil, da obstaja še želja po razpravi, zato prosim za prijavo.
               Besedo ima gospod Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik, za besedo. Jaz moram reči, da ta amandma jemljem izrazito
               pozitivno. Namen je pravi in dober, je pa zelo zanimivo, kako se stališče nekaterih
               spreminja od opozicije do pozicije.</p>
               <p>Ravno te zadeve sem kot župan večkrat v razpravah prej povedal, kaj bi bilo treba
               rešiti, in tudi danes temu pritrjujem, vendar treba je vedeti, da gre na eni strani
               za gasilski ukrep, ki rešuje trenutno stanje, mi pa moramo v tej državi cel zakon
               obravnavati resno, zadeve popraviti in v celoti in te zgodbe, na katere vi opozarjate
               iz lokalnih skupnosti, zagotovo vključiti v vsebino in pa narediti za celo državo
               pregled, kaj je v nacionalnem interesu, kaj pa ni. Jaz moram reči, da kot župan,
               recimo, občine ne razumem, zakaj Mauthausen, spomenik državnega pomena, prve
               kategorije nima urejene spominske sobe. Gre za objekt, ki je na tleh nekdanje
               Jugoslavije enkratnega pomena, saj je šlo za edino koncentracijsko taborišče nemškega
               rajha na tleh nekdanje Jugoslavije in sem prepričan, da je v drugih slovenskih
               občinah še kakšna od takšnih zgodb, ki je bila po krivici zapostavljena in prezrta,
               marsikatera od vsebin, ki je pa mogoče bila nek čas opredeljena kot vsebina
               nacionalnega pomena, pa mogoče temu več ne ustreza. Recimo, ne vem, Slovenci se bomo
               morali pogovoriti slej ko prej tudi o nacionalnem muzeju športa, pa bi lahko govorili
               tudi o muzeju smučanja, pa še kakšne vsebine bomo vsi, ki prihajamo iz različnih
               koncev, našli. Zato zgodbo težko rešimo z enim amandmajem, ki mi je všeč, najbrž bo
               pa treba odpreti širšo razpravo in tam te zadeve, ki so potrebne rešiti, tudi rešiti.
               Vaš amandma jemljem dobronamerno, z naklonjenostjo, kot koalicijski poslanec pa bom
               parcialni zgodbi težko pritrdi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. No, to razmišljanje je zanimivo. Se pravi, da ne bomo več odločali o
               vsebini in smiselnosti, ampak politično.</p>
               <p>Vendar bi v tej svoji razpravi rad najprej opozoril na naslednjo zadevo. V proračunu
               za leto 2009, s tem amandmajem oziroma tem popravkom zakona pa rešujemo leto 2009, je
               za javne zavode na področju kulturne dediščine namenjenih 36,5 milijona evrov - 36,5
               milijona evrov! Predlog, ki ste ga posredovali v Državni zbor, ima na tej postavki
               samo še 24 milijonov evrov. Z dopisom generalnega sekretarja Vlade pa ste to postavko
               znižali na 14 milijonov evrov; se pravi, na manj kot eno tretjino. In to je trend
               odnosa do kulture. In verjamem to, kar govori gospa Rihterjeva, cilj tega je samo
               kultura v velikih mestih, in s tem, kar ste predlagali, to tudi rešujemo ali pa
               rešujete. Ni cilj, da se ohranja kultura tudi na podeželju, v manjših občinah, v
               ogroženih sredinah in tako naprej. Zato tudi s tako lahkoto predlagate popravek
               zakona in rešitev, ko se na podlagi javnega razpisa ugotovi, kdo vse izpolnjuje
               kriterije, da je upravičen do sofinanciranja ali do financiranja, damo ministrstvu
               ekskluzivno pravico, da samo izbere tiste, ki jih bo dejansko financiralo. Javni
               razpis v tem primeru ni potreben. Bolje je, da neposredno z zakonom pooblastimo
               ministrstvo, ki izbere tiste, ki jih bo financiralo, in tudi predvidi vse programe
               širitve, razvoja in tako naprej. Rešitev, ki ste jo predlagali, je izrazito usmerjena
               proti manjšim sredinam, ki imajo kulturne zavode na tem področju in zagotovo se v
               naši stranki s tako rešitvijo ne moremo strinjati.</p>
               <p>Predlagamo torej, da ohranimo proračunsko postavko na številki 6417, javni zavodi na
               področju kulture, ki znaša 36,5 milijona za leto 2009, in da vse tiste zavode, ki
               bodo izpolnili kriterije po razpisu, tudi dejansko financiramo. Ne pristajamo na
               rešitev, da je ministrstvo tisto, ki izmed tistih, ki izpolnjujejo vse pogoje, izbere
               nekatere; verjetno nekoga v Celju, Mariboru, Kopru - v Kopru še posebej, recimo, tam
               okrog univerze - v Ljubljani in tako naprej. Mislim, da to ni sprejemljivo. Velika
               mesta imajo že tako glavarino izjemno veliko na enoto površine, zavode nadstandardno
               urejene, pa tudi vse ostale rešitve. In verjetno je cilj države Slovenije, da ohranja
               kulturo tudi na podeželju, tudi v manjših sredinah. Iz tega razloga je smiselno - to,
               kar je kolega Sajovic povedal -, da se ta amandma podpre, ministrstvu omogočimo, da
               potem s popravki zakona v nadaljevanju, z vsebinskimi popravki zakona tudi, morda
               tudi drugače, uredi to politiko na področju javnih zavodov s področja kulturne
               dediščine. Zakaj pa ne, če bo koncept drugačen? Ampak dokler imamo javne zavode na
               tem področju, ki so bili očitno do zdaj upravičeni do teh sofinanciranj, zato je tudi
               postavka v proračunu tako velika, potem dajmo v tem prehodnem obdobju to tudi
               zagotoviti. S tem pa damo lokalnim skupnostim možnost, da tudi same naredijo ustrezen
               premislek v naslednjem pol leta ali enem letu, če se bo stvar drugače naredila.
               Mislim, da predlog, kot ga predlagate, je povsem nesprejemljiv. Pet dni pred novim
               letom, pred novim proračunskim letom spreminjate za lokalne skupnosti temeljno
               postavko! Zavodi na področju kulture v vsaki občini predstavljajo nekaj, recimo, tudi
               do 5, 6% proračuna v nekaterih občinah, pa so majhne. In če boste to pustili, da pade
               v celoti na lokalne skupnosti, potem to pomeni bistveno poslabšanje tudi siceršnjih
               pogojev za delovanje teh lokalnih skupnosti. In na tak način kulture ne moremo
               reševati.</p>
               <p>To pa istočasno pomeni, da se ta cilj, ki ste ga zapisali v koalicijski sporazum, to
               se pravi, da se bo bodo povečevala sredstva za kulturo in še za kakšno področje, se
               ne bo uresničeval. To je v direktnem nasprotju. Za dvetretjini se na tej postavki
               znižujejo sredstva! S 36 milijonov na 14 milijonov! Jaz mislim, da tak koncept
               razvoja kulture na tej postavki in verjetno tudi še na kakšni drugi, ker dejavnosti
               je tam več, ni primeren. In ne razumem predlagatelja, Ministrstvo za kulturo, da samo
               predlaga zmanjševanje sredstev na proračunski postavki za naslednje proračunsko
               leto.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima ministrica Majda Širca Ravnikar.</p>
               <p>Prosim.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Gospod Tanko, ne se smešiti. Ste pomemben in zelo ugleden poslanec in ne zdaj
               izumljati tople vode, da s tem amandmajem spreminjamo proračun, ki je bil tukaj jasno
               sprejet in ki jasno govori o tem, kaj se financira iz njega, tudi na področju
               varovanja kulturne dediščine javnega zavodnega sektorja. To ste sprejeli vi. Tak, kot
               je, je. Mi ga moramo izvajati. Na žalost moramo izvajati in popravljati tudi
               dobesedno površno, slabo in za pravnike nedopustno napisan zakon, zaradi katerega
               boli glava ne samo državno upravo, ampak tudi muzealce. Tako mi je bilo povedano. S
               tem se soočamo in poskušamo, da se v tem vmesnem obdobju izpolni vsaj popravek te
               zelo komplicirane, kot je pravilno povedala v bistvu edina strokovno usposobljena za
               komentiranje tega zakona direktorica muzeja, upravičeno strokovno usposobljena muzeja
               v Celju, gospa Rihterjeva. Je kompliciran do konca. Zdaj ga pa vi še bolj
               komplicirate. S tem pa, da pravite, da spreminjamo s tem proračun, je tako, kot da bi
               govoril neposlanec, nepoznavalec te tematike. Ne obračati sedaj, ker sedimo na
               drugačnih pozicijah, tudi filozofije. Taka je, ta zakon je tak, ni nam všeč, zdaj ga
               rešujemo s tem, da pridobivamo prehodno obdobje.</p>
               <p>Postavka, o kateri govorite, če vam moram razložiti to, se veže ne samo na izvajanje
               tega dela javne službe na področju muzejev in galerij, ampak širokega, kamor spadajo
               tudi javni zavodi državnega pomena, to se pravi, narodna galerija, narodni muzej ect.
               Ne samo na področju muzealske in galerijske dejavnosti, ampak celotne dejavnosti. To,
               ko govorimo o teh 14,5 milijonov evrov, ki so pa potrebni za zagotavljanje tega
               korpusa tako imenovanih pooblaščenih muzejev, ki jih država plačuje občinam in ki za
               nekatere pomeni izčrpavanje občin - to je zanimivo razmišljanje, da so muzeji
               izčrpavanje občin, tako kot so mogoče tudi knjižnice - to je zelo problematično
               razmišljanje, sploh v luči reflektiranja nekoč bodočih delitev med pokrajinami in
               državami ali pa občinami. Skratka, ta vsota se ne spreminja, tako jo je gospod
               Simoniti podpisal, tako smo podedovali in prav je, da zagotovimo, da se udejani, ker
               so muzeji upravičeni in galerije, da se udejanijo. Noben nima niti malo želja, da bi
               Kostanjevico na Krki, ki deluje fantastično, galerija, spreminjal v kaj drugega kot
               to, kar je. Bog ne daj, da bi prišlo do kakšnih takih rušitev nekih dobrih
               vzpostavljenih praks. Ampak, če se vsi tako skrbno ukvarjate s temi številkami in jih
               modificirate znotraj nekega korpusa, v katerih se skriva na stotine nalog, ne samo
               zagotavljanje javne službe, plače in podobno, naj vas opozorim, da tako kot je nekoč
               na tem mestu govoril dr. Simoniti oziroma skrbnica tega zakona, gospa Pirkovič, stoji
               eno. In sicer, da <q>"ta zakon prinaša občinam več denarja,"</q> ponavljam besede, lahko
               greste gledat v magnetogram, <q>"kot tisti, ki sedaj obstoja."</q> In ga bomo izvajali še
               naprej. Po podatkih namreč naj bi do sedaj po tem zakonu, ki je veljal do marca 2008,
               država za delovanje javnih zavodov približno, govorim o približnih številkah,
               zagotavljala 67,2% za muzejsko dejavnost. Ta zakon, s katerim se sedaj ukvarjamo, pa
               do 80%, kar pomeni po logiki več denarja. Čeprav, kot ste sami opozorili, je ta
               logika vseeno nekoliko sprta z izračuni, ki jih je ministrstvo dalo v obrazložitev
               zakona in s katerimi operiram kot naslednica tudi sama.</p>
               <p>Še ena zadeva, ki opozarja na vaš amandma, ki, če boste zakone novelirali in če se bo
               spoštovalo tudi današnja razmišljanja nekaterih poslancev, da je potrebna osvežitev,
               če se bodo spoštovali nasveti pravnikov, ki se držijo za glavo, kako je to
               zakomplicirana materija, in če se bomo konec koncev držali tudi nekega razmisleka,
               povzetega iz diskusije ob tem zakonu, ki je bil v Državnem svetu, zelo pomembne
               diskusije, in kjer so nastopala tudi muzejska društva, posamezni muzealci in
               galeristi in so jasno povedali, kakšne težave imajo s tem zakonom - mogoče malo
               prestrašeno, se strinjam , ampak, če bomo tudi spoštovali koalicijsko pogodbo, ki
               govori o redefiniciji tega oziroma o popravkih tega zakona, potem je mogoče, da ta
               člen, ne bo niti uporabljen. Ampak tudi če bi ga podprli tako, kot ste ga zapisali,
               bi se zgodilo nekaj, kar je že spet nedopustno, če gledate naslednje člene. Namreč,
               pogodbo za sklenitev, za izplačilo sploh teh plač, in drugih dejavnosti, o katerih se
               sedaj ne prepiramo, ampak dogovarjamo, ne bi bilo mogoče skleniti. Kajti za sklenitev
               pogodbe za transfer teh sredstev so potrebna neka zagotovila, ki jih je pač tak
               zakon, kot je napisano v 95., 96. oziroma skladno s 94., 93. členom, da se država in
               lokalne skupnosti dogovorijo z muzeji, ki dobijo status pooblaščenih muzejev po tem
               tako kompliciranem procesu, je potreben ta razpis, ki vključuje pač ta določila,
               zapisana v 6. členu 95. člena.</p>
               <p>Skratka, razumem vašo željo in strahove, ki jih mogoče vidite in jih niste izrazili
               nekoč, ko je bilo treba spregovoriti točno o tem. Skratka, onesposobili bi, recimo,
               življenjsko moč, takega zakona, kakršnega pač ga imamo, če bi ta amandma lahko
               zagovarjala. Kot rečeno, mogoče ga ne bo treba uveljaviti, če bo do takrat opravljena
               prepotrebna diskusija o drugačnem načinu ureditve zakona o varstvu kulturne
               dediščine, ki odpira nekatere boleče rane tudi na drugih področjih in o teh danes
               nimamo ne pravice ne smisla, da jih razgrinjamo tukaj, ampak jih bo mogoče v
               prihodnosti treba zelo strokovno vzeti v diskusijo in seveda tudi v spremembe.</p>
               <p>Ni v redu, se strinjam, ne samo tukaj, tudi na drugih področjih ni v redu, da vsaka
               vlada pride s spremembami zakona, ki rani zelo občutljive navade, utečene sisteme,
               konec koncev tudi pridobljene standarde. Sama se soočam s številnimi pripombami,
               številnimi željami prizadetih, da bi prisluhnili problemom, ki jih ta zakon prinaša.
               Govorim tudi iz te izkušnje, ki mi je še dodatno utrdila to prepričanje, da je treba
               na nekaterih mestih ta zakon revidirati, pri tem pa poudarjam, da ne na vseh, kar
               prinaša v določenih segmentih dobre ureditev, in to je treba spoštovati. In to smo
               priznali že takrat, ko smo ta zakon sprejeli, toda sama, če na koncu še to dodam,
               nisem glasovala za njega, vi ste, pa tudi za to ureditev, ki jo sedaj izpodbijate.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ker je še želja po razpravi, bi prosil za prijave. Besedo ima gospod Jože
               Tanko. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. 21. novembra ste prevzeli krmilo ministrstva. Zdaj smo 16.
               decembra in mislim, da je bilo dovolj časa, da bi te tri člene zakona kvalitetno
               proučili, jih posredovali Vladi v sprejem in jih potem dali tudi v Državni zbor.</p>
               <p>Mnenje Zakonodajno-pravne službe je zelo slabo za ta predlog, za te popravke zakona.
               In ni potrebno nobeno izgovarjanje na prejšnjega ministra in na prejšnjo državno
               sekretarko ali kogarkoli v ministrstvu. Politično odgovornost ste prevzeli 21.
               novembra in vi ste tisti, ki ste te rešitve predlagali - pomanjkljive, slabe in tako
               naprej. In je zelo nekorektno, da kot predlagateljica govorite o svojih predhodnikih,
               ne pa o tem, kar ste prinesli v Državni zbor; to je slabo, nepopolno in
               neusklajeno.</p>
               <p>Tudi amandma, ki ste ga pa čisto sami naredili, za popravek tega zakona, je bil
               izredno pomanjkljiv; tiskarske napake, napačne navedbe in tako naprej. Prejšnja
               koalicija nima s tem čisto nič. Bi pa pričakoval tudi intervencijo predsednika
               Državnega zbora, da bi opozoril gospo, nekdanjo poslanko, sedanjo ministrico, da
               poslovnik Državnega zbora ne loči med tistimi, ki lahko strokovno govorijo, in
               tistimi, ki lahko govorijo. Žal so take sodbe neprimerne. Tudi vi ste bili poslanka v
               prejšnjem sklicu in ste marsikaj govorili, tudi nestrokovno, ampak ste, ker ste bili
               poslanka, ste to možnost imeli. In ne dovolim, vsaj jaz osebno ne, da se na tak način
               selekcionira poslance v Državnem zboru, v naši hiši, s strani izvršne veje oblasti.
               Sploh pa ne s strani tistega, ki predstavlja najvišji vrh kulture v tej naši sferi.
               Prav tako karakteriziranje razpravljavcev, s tem, da se smeši, ni ravno nek nivo
               komunikacije med predstavnikom izvršne veje oblasti in med predstavnikom poslanskega
               zbora.</p>
               <p>Jaz mislim, da nekaj v tem postopku s temi številkami <q>"ne špila"</q>. Proračunska
               postavka za leto 2009 v proračunu, prebral sem jo, ima višino 36 milijonov, 36 in pol
               milijona evrov, predlog, ki ste ga dali v Državni zbor, ima 24 in še nekaj milijonov
               evrov, popravek, ki ga je posredoval generalni sekretar Vlade, ima 14 milijonsko
               postavko. Jaz upam, da ste v treh tednih, kar ste na čelu ministrstva, vse te
               postavke, ki napisane, lahko preverili in preračunali, ali drži 14 milijonov, ali 24
               milijonov, ali pa proračunska postavka za leto 2009 v višini 36 in pol milijona
               evrov. Tu gre za neko sosledje številk. In vsak predlog, ki ste ga dali v Državni
               zbor, pomeni bistveno redukcijo na tej postavki. Ne vem, kaj se je spremenilo od
               sprejema zakona na Vladi do obravnave v Državnem zboru, da so se potrebna sredstva
               prepolovila. Ni mi jasno! Pri tako vrhunski zasedbi, ekipi in pa poznavalstvu kulture
               na tem področju. Tu verjetno ni kriva prejšnja vlada, da ste pripravili predlog z
               opredelitvijo materialnih posledic v višini 24 milijonov, potem ste pa to zniževali
               na 14 milijonov. S tem prejšnja vlada nima čisto nič. Predstavnik oziroma
               predlagatelj je Ministrstvo za kulturo, ministrica, Vlada je to sprejela in sedaj se
               ukvarjamo s pojasnjevanjem, katera številka izmed teh drži in kakšna bo dejanska
               poraba v letu 2009 na tej postavki. Če proračunska postavka ne bo realizirana, pomeni
               zmanjševanje sredstev za kulturo, pomeni neposredno, na osnovi selekcije, ki je
               zapisana v rešitvi, ki ste jo sprejeli, znižanje sredstev sofinanciranja občinam in
               več tistih javnih zavodov, ki so v celoti na bremenu občin. To je zagotovo, za to ni
               treba nobene fakultete. To veš iz materialnih posledic, ki so bile napisane v
               predlogu zakona, in dopolnilni obrazložitvi generalnega sekretarja Vlade.</p>
               <p>Tudi rešitev, ki ste jo napisali v zakonu, da na osnovi izpolnjevanja po javnem
               razpisu izberete tiste, ki jih boste pa dejansko financirali, mislim, da točno pelje
               v to smer, smer selekcije od izbora tistih, ki so upravičeni do državnih sredstev pri
               istih pogojih izpolnjevanja razpisa, in tistih, ki jim teh sredstev, zaradi tega ker
               ste na neki poziciji, ne boste dodelili in boste nekatere občine, predvsem tiste
               manjše, prisilili, da se odločajo, ali bodo dejansko dali sredstva javnim zavodom na
               področju kulture in se odpovedali infrastrukturi ali drugim stvarem ali bodo te
               zavode enostavno ukinili. Saj, jih postavljate pred nemogočo izbiro! In država,
               dokler ima možnost, lahko te zadeve, tako kot smo predlagali, servisira, omogoči
               financiranje in potem z nekim postopkom dopusti, da občine to ustrezno prilagodijo.
               Ne pa s 1. 1. 2009 postavi sistem za 20 občin na glavo! To, mislim, da je
               nedopustno.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Torej, predsednik bo že vedel, kdaj intervenirati, če bo potrebno. V tem trenutku do
               zdaj te potrebe ni bilo.</p>
               <p>Želi še kdo razpravljati? Ja, takoj, bom prosil za prijavo. Prosim.</p>
               <p>Mag. Andreja Rihter.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa.</p>
               <p>Ja, jaz moram temu zadnjemu predlogu gospoda Tanka pa res nasprotovati. <q>"Predlagane
               rešitve so slabe"</q>, ste rekli. Mene zanima, kako si misli zdaj tistih 32 županov
               lokalnih skupnosti, ki bodo z nasprotovanjem, spoštovani kolegi v stranki Slovenskih
               demokratov - seveda okrnjeno in teh sredstev za financiranje teh muzejev ne bodo
               dobili. Opozarjam, da ne gre za velika središča. To so mesta, kot so ne nazadnje tudi
               Stična na Dolenjskem, kjer imamo verski muzej, saj ga v celoti financira Ministrstvo
               za kulturo, in Piran in ne nazadnje Kočevje, Tržič, Kamnik. Še bi lahko naštevali.
               Med njimi najdemo zelo veliko malih središč, kjer so ti muzeji. Zato je ta predlagana
               rešitev, ki je rešitev zaradi prenosa financiranja še naprej na Ministrstvo za
               kulturo, v letu, ko bomo prišli do drugih vsebinskih rešitev, zame dobra. S tem
               ostaja financiranja na ramenih države, seveda samo obstoj, da delo nemoteno teče. Pa
               ne govorimo o vseh zavodih, da si bomo na jasnem. Danes govorimo o muzejih in
               galerijah. In o tem znesku, ki je tukaj, v celotni postavki ne gre samo za
               financiranje teh zavodov, kar pomeni 14 milijonov in pol, v ostalih zneskih pomeni še
               dodatno financiranje preko razpisov, kjer se financirajo tudi ostale vsebine, ko
               govorimo o razstavnih dejavnostih ali tudi o ostalih vsebinah. Tako bi bilo dobro, da
               bi si te rešitve res pogledali, kaj je v predlogu novega zakona. In za nas, vsaj za
               Socialne demokrate, je predlagana novela novega zakona dobra, saj bo nadaljevala s
               financiranjem vsaj tistih 32-ih lokalnih skupnosti, v katerih se že sedaj
               financiranje izvaja preko Ministrstva za kulturo. K temu pa se lahko doda verjetno še
               kdo drug.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala, gospod predsednik. Že vnaprej vas prosim za razumevanje, da me ne bi
               prekinili, ker ne bom o amandmaju govorila, ampak o 1. členu in tistem, kar je bilo
               povedano glede na raven kakovosti pripravljenega zakona.</p>
               <p>Res je, v amandmaju, ki ga je vložila skupina koalicijskih poslanskih skupin, je
               pisalo, da je amandma k 1. členu, to je bila prva pravopisna napaka. Druga napaka, ki
               je bila, napačno navajanje odstavka, ki ga popravljamo. Napisano je bilo v drugem
               odstavku, moralo bi biti napisano v prvem. To sta dve napaki: ena pravopisna, druga
               nomotehnična. Tisto, kar pa smo v vsebinskem pogledu z amandmajem popravljali, pa je
               nastalo na priporočilo Zakonodajno-pravne službe, ki je v svojem mnenju izhajala iz
               duha zakona, ki je predvideval, da se za financiranje na podlagi javnega razpisa
               izberejo muzeji, katerih ustanoviteljice so lokalne skupnosti, pa se bodo financirali
               iz javnih sredstev. To sem povedala zato, ker sem prepričana, da v petek popoldan
               niste poslušali seje delovnega telesa in bi se ustvarilo napačno prepričanje, kaj vse
               je v tem predlogu amandmaja bilo tako zelo zelo narobe.</p>
               <p>Tisto, kar pa z veseljem ugotavljam, pa je, da je zdajšnja koalicija prisluhnila
               pripombam Zakonodajno-pravne službe in upoštevala pripombe tudi pri 2. členu, čeprav
               je Zakonodajno-pravna služba opozarjala na to, da predlog amandmaja, ki so ga
               opozicijskih poslanci predlagali, ne more biti sprejet zaradi tega, ker je v
               skrajšanem postopku nemogoče amandmirati neodprte člene. To je pa prispevek k
               dejanskemu stanju stvari v Državnem zboru. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Silven Majhenič. Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsednik. Sredstva se čedalje bolj krčijo. Obremeniti
               lokalne skupnosti je nekorektno, saj, kot vemo, tega denarja ni nikoli toliko, kot je
               potrebno. In potem izvisijo projekti, ki so bili zastavljeni na ramenih občin, ki pa
               se že do sedaj srečujejo s tem problemom. Ne smemo pa si privoščiti, da lokalne
               skupnosti izpadejo iz te kulturne dejavnosti zaradi denarja iz proračuna.</p>
               <p>Amandma pomaga našim občinam. Muzeji ne smejo biti le v breme občinam. Občinam je
               treba ponuditi takšno opcijo, da bo interes širši, ne pa, da se naša dediščina pusti
               na milost ali nemilost občin. Zato podpiram amandma, ki so ga vložile SDS, Slovenska
               ljudska stranka in SNS. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rudolf Petan. Prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Danes razpravljamo o zanimivi zadevi,
               ampak ne toliko po vsebini, pač pa po nečem drugem. Namreč, opazil sem, da je s to
               vlado očitno nastopilo nekaj novega, da veliko manj pomeni nekaj več. Namreč,
               nekdanja ministrica je dejala, da bo 32 občin dobilo manj, če bo sprejet naš amandma.
               Vendar tu nekaj ne gre skupaj. Ne vem sicer, ali bo moja razprava strokovna ali samo
               razprava, ker zgleda, da je to sedaj postalo tudi pomembno za to novo vlado, vendar
               mislim, ker sem bil pač izvoljen, da imam pravico do razprave. Če to primerjam z
               besedami sedanje, aktualne ministrice, ki ji ne moremo očitati, da bo vse vedela, to
               je jasno, o tem ne bi želel razpravljati, čeravno je poznavalka tega področja, je
               namreč dejala, da bodo občine dobile več sredstev. Ampak tu nekaj ne gre skupaj. Če
               je bilo najprej 36 milijonov evrov - resda v širšem kontekstu, tudi to priznam -
               potem so bila ta sredstva zmanjšana na 24 milijonov evrov, sedaj pa je z dopisom
               generalnega sekretarja znižano za 11 milijonov, na približno 14 milijonov evrov. In
               sedaj ne razumem, kako je lahko 14 milijonov evrov več kot pa 24 ali 36. To se pravi,
               nekdo bo moral biti ob sredstva, verjetno pa nihče ne bo dobil več sredstev. In to je
               poslal tisti generalni sekretar, ki je tudi predsedniku Vlade podtaknil nek dokument.
               Spoštovana gospa ministrica, upam, da tudi vam niso podtaknili, ali pa, da z vašega
               področja ta generalni sekretar ni podtaknil kakšnega dokumenta predsedniku Vlade in
               da ste potem sprejeli to, da imamo 11 milijonov evrov manj sredstev za financiranje
               muzejev in ostalih institucij. Če tega niste opazili, pa mogoče potem res lahko
               govorite, da bo sredstev več. Ampak, žal, z dopisom generalnega sekretarja so vam
               odvzeli 11,4 ali 11,5 milijona evrov. To morate upoštevati. In to ne pomeni več
               sredstev za lokalne skupnosti. Za božjo voljo, kako, če ti nekaj vzamejo, potem bodo
               pa imeli več. In mi bi želeli, da bi ostalo tako, kot je bilo prej, ker ta naš
               amandma ne krči števila teh institucij, ne krči. Besedilo, ki ga imate vi, pa krči.
               To se pravi, da bodo neke lokalne skupnosti le ostale, žal, brez sredstev.</p>
               <p>Prej sem govoril o tem, kakšne kriterije boste uporabili, zato ker bo ministrstvo
               izmed tistih, ki zadostijo kriterijem, potem še prerešetalo in izbralo najugodnejše.
               Zdaj, katere, po kakšnih kriterijih, tega pa ne vem. In v tem je ravno poanta. Zato
               je tudi skrb, ker je manj sredstev, da bodo občine dobile manj. Ne morejo pa dobiti
               več, v to me pa ne boste prepričali, pa je moja razprava strokovna ali pa samo
               razprava. Matematika je to, matematika. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav vsem! Zahvalil bi se predlagateljem amandmaja, zato ker so
               odprli po mojem mnenju dobro razpravo, ki gre v pravo smer. Amandma sem si tudi
               prebral, vključno z obrazložitvijo, in zadeva kot taka stoji. Se pa strinjam z
               ocenami, da je v tem trenutku zadeva še ne dovolj dorečena in je še preveč nejasnosti
               in da bi bilo neodgovorno sedaj vključevat takšno dikcijo, za katero pa mislim, da je
               v osnovi dobra.</p>
               <p>Tako bi pozval ministrstvo, da to razpravo upošteva naprej, ko se bo noveliral
               celoten zakon in ne bomo samo gasili požara, predlagatelje pa pozval, da s takšnim
               razmišljanjem nadaljujejo zato, da bomo lahko skupaj prišli do boljše rešitve.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. Besedo ima ministrica, gospa Majda Širca Ravnikar.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Samo kratka replika. Najprej izrečeno okrog teh številk. Jaz nisem ljubiteljica
               teorije zarot, ampak zdaj že verjamem, da mogoče so se tudi mene nalezle. Kajti zdaj
               mogoče ta gospa, ki je v veliki hitrosti, ko se je ministrstvo zavedalo, da mora
               reševati ta problem, se zatipkala, kar sem povedala na odboru in namesto enke je
               napisala dvojko, mogoče bila tudi del te zarote, da se sedaj razume kot to, da gre za
               namero, da bi znova Vlada hotela zmanjšati sredstva za delovanje javnih muzejev
               oziroma galerij. Ne gre. Gre za zatipkano številko, kar je bilo pojasnjeno, ne pa za
               teorijo zmanjševanje sredstev. Sredstev tudi sicer ne moremo zmanjševati. Finančne
               posledice, ki so omenjene v tej noveli, so enake kot tiste finančne posledice, ki jih
               prinaša lani oziroma letos spomladi sprejeti zakon in ne spreminjamo ničesar, čeprav
               bi pravzaprav radi. Konec koncev ostaja tukaj neko vprašanje, ki ga bomo morali pri
               rebalansu zagotovo odpreti. Kaj pa s plačami po smislu izenačevanja oziroma
               uravnavanja plač v javnem sektorju, ki tukaj, ko je bil ta zakon sprejet, niso bile
               upoštevane in ki jih bo pač potrebno upoštevati. Če načnem samo eno izmed vprašanj,
               ki se dotikajo financiranja javnega sektorja tudi na področju zavodov v širšem
               smislu. To se pravi, ne samo tistega segmenta znotraj štirinajstih milijonov evrov v
               okviru šestintridesetih, kolikor znaša celotna postavka. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Ugotavljam, da ni več želje po razpravi, zato
               zaključujem razpravo. O amandmaju bomo v skladu s časovnim potekom seje zbora
               odločali danes v okviru glasovanj, pol ure po prekinjeni 4. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN
                  DOPOLNITVAH ZAKONA O PREVOZIH V CESTNEM PROMETU, NUJNI POSTOPEK</title>. Predlog
               zakona je v obravnavo zboru predložila Vlada. Besedo <gap n="..."/> Bomo še za trenutek
               počakali, če je Vlada tu, ker ne verjamem, da bo ministrica za kulturo ta osnutek
               predstavila. Brez komentarja. Predstavniki Vlade prihajajo. Torej, kot sem rekel, je
               Predlog zakona v obravnavo predložila Vlada, zato dajem besedo predstavniku Vlade za
               dopolnilno obrazložitev predloga zakona.</p>
               <p>Besedo ima dr. Patrick Vlačič, minister za promet. Prosim.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, predsednik. Spoštovani predsednik, spoštovane poslanke in poslanci! Dovolite,
               da uvodoma na kratko podam obrazložitev k temu Predlogu sprememb in dopolnitev Zakona
               o prevozih v cestnem prometu za katerega je bila predlagana skrajšana razprava. Namen
               sprememb, ki jih prinaša zakona, je predvsem naslednji. Trenutno se avtobusni prevozi
               izvajajo na podlagi Uredbe o koncesijah za opravljanje gospodarske javne službe,
               izvajanje javnega linijskega prevoza potnikov v notranjem cestnem prometu, ki je bila
               sprejeta na podlagi Zakona o prevozih v cestnem prometu iz leta 2001. Na podlagi
               koncesijskih pogodb prevoze izvaja pri nas 45 avtobusnih prevoznikov. Po 31. 12. 2008
               sedanji koncesionarji ne bodo imeli več pravne podlage za izvrševanje gospodarske
               javne službe, zato ne bodo imeli pravice niti dolžnosti izvajanja prevozov v okviru
               te javne službe. Direkcija Republike Slovenije za ceste, ki v imenu Vlade Republike
               Slovenije z avtobusnimi prevozniki sklepa koncesijske pogodbe na podlagi obstoječega
               zakona o prevozih v cestnem prometu, nima nikakršne pravne podlage, da bi podaljšala
               veljavnost sklenjenih koncesijskih pogodb. V trenutnem položaju je treba zagotoviti,
               da bodo avtobusni prevozniki tudi po 1. 1. 2009 izvajali redni linijski prevoz in da
               bo imela nova vlada čas odločiti o novem modelu izvajanja gospodarske javne službe in
               skladno s tem izvesti ustrezne organizacijske in finančne spremembe. Z avtobusnimi
               prevozniki smo že v stikih, in sicer so na ministrstvo poslali zahteve po povečanju
               nadomestil za izvajanje prevozov v okviru gospodarske javne službe in ukinitvi
               maksimalne kompenzacije, ki je zdaj določena z obstoječimi pogodbami. Iz vsebine
               njihovih zahtev izhaja potreba po povečanju sredstev za nadomestila za opravljanje
               prevozov iz 12,5 milijonov evrov na približno 29 milijonov evrov, kar bi pomenilo
               dodatno obremenitev proračuna 2009 za 16,5 milijonov. Direkcija Republike Slovenije
               za ceste je z dosedanjimi koncesionarji že pričela s postopkom usklajevanja temeljnih
               elementov novih koncesijskih pogodb za prehodno obdobje, in sicer od 1. 1. 2009 do
               31. 12. 2010. Pričakujemo, da bo Direkcija Republike Slovenije za ceste do 1. 1. 2009
               uspela z avtobusnimi prevozniki podpisati nove koncesijske pogodbe. Za najbolj
               skrajno situacijo, ko ne bi prišlo do podpisa pogodb, so pripravljene tudi Odločbe o
               naložitvi opravljanja obveznosti javne službe linijskega prevoza potnikov obstoječim
               koncesionarjem. Ob tem naj povem, da bomo na Ministrstvu za promet storili vse, da do
               takšnega skrajnega ukrepa ne bi prišlo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Predlog zakona je obravnavalo matično delovno telo. Besedo dajem predsedniku, gospodu
               Janku Vebru za predstavitev poročila odbora. Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo, predsednik. Lep pozdrav vsem! Odbor za promet je na svoji 2. nujni
               seji dne 15. decembra 2008 opravil obravnavo Predloga zakona o spremembah in
               dopolnitvah Zakona o prevozih v cestnem prometu. V sklopu te obravnave je v uvodni
               predstavitvi minister dr. Patrick Vlačič predstavil razloge za sprejem predloga
               zakona, ki se nanašajo na nastale okoliščine, da s 1. januarjem leta 2009 ne bodo
               obstajale nikakršne pravne podlage, na osnovi katerih bi Direkcija Republike
               Slovenije za ceste lahko podaljšala koncesijske pogodbe za izvajanje gospodarske
               javne službe in prevoznikom izplačala kompenzacije. To bi poleg ostalih precej
               prizadelo predvsem dijake, študente in zagotovo imelo zelo široke in nepopravljive
               gospodarske in socialne posledice, saj avtobusni prevoz dnevno uporablja nekje okoli
               100.000 ljudi.</p>
               <p>Po oceni pravnih in drugih strokovnjakov je preprečitev nepopravljivih posledic možna
               v danih okoliščinah le s sprejetjem sprememb in dopolnitev Zakona o prevozih v
               cestnem prometu, ki bodo omogočile začasno podaljšanje koncesijskih pogodb.
               Predlagani zakon omogoča začasno podelitev koncesijske gospodarske javne službe za
               izvajanje javnih linijskih prevozov potnikov tudi brez javnega razpisa, vendar največ
               za obdobje dveh let.</p>
               <p>K zakonu je dala mnenje tudi Zakonodajno-pravna služba Državnega zbora. V svojem
               mnenju opozarja, da je treba zakon podrobneje proučiti tako z vidika jasnosti določb
               kot tudi s pravnosistemskega vidika, predvsem v razmerju do veljavne zakonske
               ureditve podeljevanja koncesij in izvajanja gospodarske javne službe. Na podlagi
               mnenja Zakonodajno-pravne službe je odbor oblikoval dva amandmaja, ki sta usklajena z
               mnenjem Zakonodajno-pravne službe in ju je v obravnavi na svoji seji odbor tudi
               sprejel.</p>
               <p>V razpravi so člani odbora opozarjali predvsem na to, da je predlagani rok dveh let,
               v katerem naj bi bil opravljen javni razpis za sklenitev koncesij, treba skrajšati na
               eno leto oziroma leto in pol. Tudi amandmaji, ki so bili vloženi na amandma odbora,
               so sledili tem razpravam, vendar je odbor amandmaje zavrnil, saj je bil mnenja, da je
               v obdobju do največ dveh let možno upoštevati tudi te predloge, ki so bili
               posredovani z amandmaji.</p>
               <p>Po zaključeni razpravi je Odbor za promet glasoval še o vseh členih Predloga zakona
               in jih sprejel. Tako tudi odbor predlaga Državnemu zboru, da tako dopolnjen Predlog
               zakona sprejme. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Janez Ribič,
               Slovenska ljudska stranka.</p>
               <p>Prosim.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Spoštovani gospod predsednik, spoštovani poslanke in poslanci.</p>
               <p>Mnenje Poslanske skupine Slovenske ljudske stranke k zakonu o spremembah in
               dopolnitvah Zakona o prevozih v cestnem prometu je sledeče. Predlog dopolnitve Zakona
               o prevozih v cestnem prometu uvaja izvajanje javne gospodarske službe, na podlagi
               podaljšanja koncesij ali novih koncesij brez razpisa ter uvaja naložitev ukrepa
               izvajanja javne službe z namenom, da se zagotovi nemoteno izvajanje javnih prevozov
               brez razpisa. V osnovnem predlogu zakona, ki je bil vložen po nujnem postopku, niso
               jasno določeni in opredeljeni razlogi in okoliščine, v katerih bi se novi predvideni
               ukrepi oziroma ureditev lahko uporabili. Poleg tega je nejasno, kdaj bi se kateri od
               treh ukrepov lahko uporabil. S predlogom se podaljšujejo tudi koncesije, ki prenehajo
               veljati 31. 12. 2008. Res je sicer, da se za vse nove ukrepe in za podaljšanje
               sedanjih koncesij uvaja omejen čas podaljšanja, največ dve leti. Ravno ta čas
               podaljšanja pa je po mnenju Poslanske skupine Slovenske ljudske stranke najbolj
               sporen in vsekakor predolgo prehodno obdobje.</p>
               <p>Prav tako se nam zdi sporno to, da se poskuša pred uveljavitvijo nove uredbe Evropske
               skupnosti tako na hitro uvesti možnost izjeme urejanja javnih prevozov brez razpisov.
               Kot je znano vse omenjene naloge, že po sedanjih določbah, spadajo v delovno področje
               Direkcije Republike Slovenije za ceste. V veljavnem 49. členu osnovnega zakona so že
               določene možnosti za izdajanje odločb za naložitev izvajanja javnih prevozov.
               Dopolnitve in spremembe sprejete na matičnem odboru izboljšujejo prvotni predlog
               ministrstva, ostaja pa dilema podrobnosti hitenja sprejemanja izjem in časovno
               predolga obdobja za le-te.</p>
               <p>Dopolnjevanje zakona po nujnem postopku podpiramo zgolj iz razloga, da se prepreči
               morebitne zaplete in škoda, ki bi nastala, če s 1. 1. 2009 izvajanje prevozov ne bi
               bilo več mogoče. Po razlagi ministrstva predvsem za tako imenovane šolske
               prevoze.</p>
               <p>V Poslanski skupini Slovenske ljudske stranke smo prepričani, da je uvajanje
               dvoletnega roka za izvedbo novih razpisov in prav tako za trajanje ukrepa naložitve
               izvajanja prevozov vsekakor predolgo obdobje. Zato smo na matičnem odboru predlagali,
               skupaj z SDS, skrajšanje tega predhodnega obdobja na eno leto. Poslanska skupina
               Slovenske ljudske stranke je celo predlagala kompromisni predlog - obdobje
               veljavnosti največ eno leto in pol, pa sta bili obe možnosti, žal, preglasovani. Zato
               smo danes vložili nove amandmaje skupaj z obema opozicijskima poslanskima skupinama,
               ki ju bomo seveda poslanci Slovenske ljudske stranke podprli. V Poslanski skupini
               Slovenske ljudske stranke se načeloma zavzemamo za obvezno podeljevanje koncesij na
               podlagi javnih razpisov za izvajanje javnih služb. Zato bomo dopolnjen predlog zakona
               po nujnem postopku kot izjemo podprli v primeru, da bo sprejeto skrajšanje dobe za
               izredne ukrepe in podelitev koncesij brez razpisov na eno leto. Torej, da bodo
               sprejeti poleg dopolnitev matičnega odbora tudi naši amandmaji opozicije. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miran Jerič v imenu Poslanskega kluba LDS.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo. Spoštovani gospod predsednik Državnega zbora, spoštovani minister s
               sodelavci, cenjene poslanke, poslanci! Javni linijski avtobusni promet je na nek
               način pastorek prometne politike in njenih nosilcev, zlasti pa Ministrstva za promet.
               Število potnikov v linijskem avtobusnem potniškem prometu permanentno upada, zaradi
               česar je dejavnost že kar nekaj časa v krizi. Žal ostaja kljub okoljski, energetski
               in pa finančno ekonomski krizi glavno prevozno sredstvo v Sloveniji osebni avtomobil,
               s katerim se v povprečju vozi 1,1 potnik. Ravno hiranje sistema javnega potniškega
               prometa kaže na popoln neuspeh prometne politike in njenih nosilcev.</p>
               <p>Da smo se na področju linijskega avtobusnega prometa znašli v takih razmerah, ki
               zahtevajo spremembo interventnega zakona, da bodo avtobusni prevozi v začetku leta
               2009 sploh še lahko potekali, je kriva prejšnja vlada oziroma Ministrstvo za promet.
               Kljub vsem težavam, s katerim se je srečevala, bi to nalogo morala opravit. Posebej
               je potrebno poudariti, da niso obstajali nikakršni razlogi, da do poteka sedanjega
               koncesijskega obdobja ne bi mogli biti zaključeni postopki podelitve novih koncesij.
               Uredbo o izvajanju javnega linijskega prevoza je Ministrstvo za promet s prevozniki
               usklajevalo več kot dve leti. Do konca mandata prejšnje vlade pa ta uredba ni bila
               posredovana v vladno obravnavo.</p>
               <p>Da se koncesije, ki so jih leta 2003 prejeli vsi avtobusni prevozniki, iztečejo konec
               letošnjega leta, so namreč vedeli vsi odgovorni. Zato je tudi bila ustanovljena
               posebna delovna komisija za pripravo nove uredbe o koncesijah na tem področju. Naj
               spomnim samo na nekatera dejstva. V omenjeni delovni skupini so se pred letom dni
               nagibali k rešitvi, po kateri bi bila podeljena le ena koncesija oziroma bi bila
               celotna Slovenija eno koncesijsko območje. Razpravljali so o smiselnosti in potrebi o
               ustanovitvi upravitelja javnega potniškega prometa. Meseca marca, letošnjega leta, je
               potekala protestna vožnja avtobusov mimo stavbe Ministrstva za promet, s katero so
               avtobusni prevozniki opozorili na neuspešna pogajanja z državo, zahtevali zvišanje
               normirane stroškovne cene ter zvišanje nadomestila in postopno znižanje cen
               avtobusnih vozovnic ter s tem približevanje cenam vozovnic v železniškem prometu. V
               aprilu so se razmere tako zaostrile, da so avtobusni prevozniki zagrozili, da bodo
               kar s 50 avtobusi Ministrstvu za promet pripeljali odpoved dotedanjih koncesijskih
               pogodb ter da bodo kot izvajalci na sodišču vložili zahtevke za premalo izplačana
               sredstva, saj so bila nadomestila nižja od predvidenih z veljavno uredbo. Dalje,
               Ministrstvo za promet je avtobusne prevoznike predvsem mirilo in napovedovalo
               rešitev, ki naj bi jim jo omogočila nova koncesijska pogodba. Dejstvo je namreč, da
               prevozniki so in še zahtevajo zvišanje stroškovne cene ter zvišanje nadomestila
               oziroma kompenzacije. Avtobusni prevozniki so Ministrstvu za promet nova izhodišča za
               pogajanja o koncesijskih pogodbah posredovali septembra, a so bila pogajanja zaradi
               tehničnih, predvsem pa vsebinskih razhajanj ustavljena. Preprosto dejstvo je namreč,
               da se prejšnja vlada z avtobusnimi prevozniki ni uspela uskladiti, da ni izpeljala
               postopka podelitve novih koncesij ter da s 1. 1. 2009 brez sprejema tega
               interventnega zakona ne bodo več obstajale pravne podlage, na osnovi katerih bi
               Direkcija Republike Slovenije za ceste lahko podaljšala koncesijske pogodbe in tudi
               na tej osnovi izplačevala kompenzacije avtoprevoznikom.</p>
               <p>V Liberalni demokraciji Slovenije smo trdno prepričani, da je nujno treba ohraniti
               vsaj dosedanjo stopnjo mobilnosti prebivalcev z javnim linijskim cestnim prevozom,
               cilj pa mora biti izboljšanje te mobilnosti ter kvaliteta avtobusnih prevozov, še
               posebej za prebivalce na odmaknjenih območjih. Uresničitve tega cilja pa predlagana
               novela zakona, ki rešuje zgolj akutno situacijo, ne zagotavlja. Nova vlada in novi
               minister za promet bosta morala upoštevajoč uredbe in direktive Evropske unije, ki
               urejajo področje integriranega javnega potniškega prometa, izvesti korenito reformo
               sistema javnega potniškega prometa v Sloveniji. V Poslanskem klubu Liberalne
               demokracije Slovenije bomo predlog zakona podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Janko Veber, v imenu Poslanske skupine Socialnih
               demokratov. Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Lepo pozdravljeni še enkrat.</p>
               <p>V Poslanski skupini Socialnih demokratov podpiramo odločitev Vlade, da s spremembo in
               dopolnitvijo Zakona o prevozih v cestnem prometu omogočimo podaljšanje obstoječih
               koncesijskih pogodb za obdobje do največ dveh let. Po tem obdobju pa seveda tudi
               pričakujemo, da bo izpeljan javni razpis za podelitev koncesij linijskem
               prevoznikom.</p>
               <p>Takšen predlog zakona podpiramo, saj v nastali situaciji, ko Vlada v prejšnjem
               mandatu ni izpeljala vseh postopkov, na podlagi katerih bi bilo mogoče omogočiti
               javni razpis za podelitev koncesij avtobusnim linijskim prevoznikom, ugotavljamo, da
               bi lahko s 1. januarjem leta 2009 v Sloveniji ostali brez avtobusnih prevozov. To bi
               zagotovo lahko pomenilo zelo veliko gospodarsko škodo in zelo velike težave za naše
               prebivalce oziroma vse tiste, ki uporabljajo avtobusni linijski prevoz.</p>
               <p>Rok, do dveh let, ki je določen v zakonu govori o tem, da govorimo o roku do dveh
               let. Zato je seveda tudi možnost, da Vlada izpelje te postopke za podelitev koncesij
               tudi v krajšem obdobju. In zato tudi v Poslanski skupini Socialnih demokratov menimo,
               da so amandmaji poslanskih skupin SDS, SLS in SNS, ki želijo skrajšati obdobje, v
               katerem naj bi bile podeljene koncesije, nepotrebni, saj že sam zakon omogoča, da v
               krajšem roku Vlada izpelje vse potrebne postopke in zato teh amandmajev ne bomo
               podprli.</p>
               <p>Glede amandmaja za uvedbo enotne vozovnice ugotavljamo, da rok prejšnjih poslanskih
               skupin v amandmaju ni realen, še posebej, če upoštevamo v kakšnih razmerah trenutno
               delujejo Slovenske železnice. Dejstvo je, da je čas za uskladitev voznih redov in
               predvsem za izpeljavo vseh ustreznih postopkov zato, da bomo lahko izvedli tudi
               ustrezno obračunavanja enotne vozovnice, vendarle nekoliko daljši kot je 31. december
               leta 2009. Namreč dejstvo je, da naši tako linijski prevozniki kot tudi avtobusne in
               železniške postaje niso ustrezno opremljene, da bi lahko uvedli v tako kratkem času
               enotno vozovnico. Zagotovo pa se zavedamo, v Poslanski skupini Socialnih demokratov,
               da je uvedba enotne vozovnice eden od primernih in nujnih ukrepov, da se tudi
               izboljšajo razmere na področju linijskih prevozov, predvsem s povečanjem interesa za
               uporabo teh prevoznih sredstev že na podlagi enotne vozovnice. Vendar pričakujemo, da
               bo za to pripravljen natančen načrt, ki ga bo potrebno seveda tudi ovrednotiti in v
               primernem času potem tudi realizirati.</p>
               <p>Tako bomo v Poslanski skupini Socialnih demokratov podprli besedilo dopolnjenega
               predloga zakona, kot ga je oblikoval Odbor za promet in ne bomo podprli amandmajev,
               ki so bili vloženi v obravnavi na Državnemu zboru. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Peter Verlič, Poslanska skupina Slovenske demokratske
               stranke. Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Spoštovani minister s sodelavcema, spoštovani kolegice in kolegi poslanci! Predlog
               zakona o spremembah in dopolnitvah Zakona o prevozih v cestnem prometu, ki ga je v
               obravnavo po nujnem postopku posredovala Vlada, rešuje pravno praznino obstoječega
               zakona o prevozih v cestnem prometu, ki v svojem 50. členu določa, da se javni
               linijski prevoz potnikov v javnem prevozu lahko podeli zgolj in samo na podlagi
               javnega razpisa s koncesijami najugodnejšim ponudnikom prevozov, kar je v
               pristojnosti Vlade. Obstoječi zakon ni predvidel možnosti do katere lahko pride v
               primeru izrednih okoliščin, ko se lahko znajdemo v situaciji, da pride do izjemne
               okoliščine, torej prekinitve storitve, ko gospodarske javne službe javnega linijskega
               prevoza potnikov iz kakršnikoli razlogov ni možno izvajati. Tedaj je potrebno
               opredeliti ukrepe in roke, da se zagotovi nemoteno izvajanje javnega linijskega
               prevoza, ki morajo biti res začasni, dobro utemeljeni, predvsem pa morajo trajati čim
               krajši čas. Naj poudarim, da se v Poslanski skupini Slovenske demokratske stranke
               strinjamo, da je sprememba zakona potrebna in gledano z vidika razreševanja te pravne
               praznine ideji spremembe zakona kot takšnega ne nasprotujem. Po našem mnenju pa je
               bil predlog zakona, ki ga je vložila v proceduro Vlada, bil vsebinsko nejasen in
               pomanjkljiv do te mere, da smo ga z vloženimi amandmaji poskušali izboljšati že na
               samem Odboru za promet. Temeljno vprašanje, ki namreč ostaja še vedno odprto, tudi po
               dopolnjenem predlogu s strani sprejetih amandmajev Odbora za promet, ki jih je
               sprejela koalicija in smo jim nasprotovali, je, da predlog sprememb zakona v svojem
               1. členu ne odgovarja na vprašanja okoliščin, razmer, v katerih primerih in iz
               kakšnih razlogov se bo ta člen sploh lahko uporabil, na kar je v svojem mnenju
               nedvoumno opozorila tudi Zakonodajno-pravna služba Državnega zbora. Tako kot je sedaj
               pripravljen predlog zakona, se lahko koncesija avtobusnim prevoznikom v primerih, ko
               veljavnost koncesij poteče pred podelitvijo novih ali pa v primeru odvzema koncesije,
               podeli brez javnega razpisa za obdobje dveh let. Nikjer niso podani razlogi, ki so
               pripeljali do takšnega položaja. Teoretično lahko čez dve leti ponovno pridemo v isti
               položaj, saj v zakonu ni varovalke, ki bi preprečila, da se takšna situacija ne more
               ponoviti oziroma ponavljati. Zato smo v poslanskih skupinah SDS, SLS in SNS vložili
               amandma s katerim predlagamo, da je takšno izjemno podaljšanje možno zgolj ob
               soglasju Državnega zbora, s čimer vsaj deloma ublažimo to nedorečenost v zakonu glede
               razlogov za nastop izjemnih okoliščin.</p>
               <p>Naš naslednji amandma se nanaša na rok, v katerem se takšno izjemno podaljšanje lahko
               po tem zakonu dovoli. Predlagamo, da se v zakonu dovoli podaljšanje do 3. 12. 2009,
               ko začne veljati uredba Evropskega parlamenta in Sveta o javnih storitvah
               železniškega in cestnega potniškega prevoza in je v celoti zavezujoča in se
               neposredno uporablja v vseh državah članicah in rešuje tudi ta vprašanja. Tako, da se
               bo od tega roka lahko neposredno uporabljalo tudi navedeno uredbo, kar bo s
               pravno-sistemskega vidika gotovo bolj čisto.</p>
               <p>V zadnjem amandmaju pa predlagamo, da se v roku enega leta vsaj avtobusni prevozniki,
               ki bodo dobili podaljšano koncesijo brez javnega razpisa, vključijo v sistem enotne
               vozovnice.</p>
               <p>Glede na to v kakšni meri bodo naši amandmaji upoštevani, se bomo tudi odločili o
               podpori omenjeni spremembi zakona.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Damijan Perne v imenu Poslanske skupine Zares.</p>
               <p>Prosim.</p>
            </sp>
            <sp who="SDZ5:PerneDamijan">

               <speaker>DAMIJAN PERNE:</speaker>

               <p>Spoštovani gospod predsednik. Gospod minister. Poslanke in poslanci.</p>
               <p>Tudi novela o kateri govorimo zdaj, je pravzaprav na nek način gasilski ukrep. Tako,
               kot smo govorili o prejšnji točki. Bojim se le, da ne bo to bolj ukrep pred neko
               povodnjijo podobnih težav, kot se nam nakazuje tukaj. Sprememba zakona je predlagana
               zato, ker Uredba o koncesijah za opravljanje gospodarske javne službe izvajanja
               javnega linijskega prevoza potnikov v notranjem cestnem prometu oziroma zakon, na
               podlagi katerega je bila ta uredba sprejeta, nima več pravne podlage za koncesijske
               pogodbe. To smo slišali prej. Kaj to pomeni? To pomeni, da če se ta novela ne
               sprejme, po 1. januarju, vsaj raziskave so pokazale, da še vedno, čeprav govorimo, da
               se vse več vozimo z avtomobili, je več kot 100 tisoč ljudi vezanih na javni promet,
               in po 1. 1. vsi ti ljudje pravzaprav ostanejo brez rednega avtobusnega prevoza. Saj
               avtobusni prevozniki niti ne bodo imeli pravice niti dolžnosti, da bi vozili po naših
               cestah. Zato menimo in stališče Poslanske skupine Zares je, da se ta novela mora
               sprejeti in bomo to novelo podprli.</p>
               <p>Kar pa se tiče amandmaja, naša poslanska skupina amandmaja ne bo podprla. Glavna
               točka tega amandmaja je seveda časovna omejitev, ki se zmanjšuje. Menimo, da je rok
               postavljen do 31. decembra 2010, seveda govorimo o skrajnem roku in je možno stvari
               urediti že prej, dobro postavljen. Poglavitno vprašanje, ki se mi postavlja, ko
               gledam nazaj, je, kako to, da pristojno ministrstvo pod prejšnjo vlado, čeprav je
               vedelo kaj se bo zgodilo, enostavno ni pripravilo ustreznih pogojev za podelitev
               koncesij. Očitno je bil čas prekratek. Zato se mi ne zdi smiselno, da se še dodatno
               omejujemo, zdaj, ko stvari gledamo naprej.</p>
               <p>Torej, Poslanska skupina Zares bo novelo zakona o spremembah oziroma dopolnitvah
               Zakona o prevozih v cestnem prometu podprla, amandmaja pa ne.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS. Prosim.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod predsednik, spoštovani gospod minister s sodelavci, spoštovane
               poslanke in poslanci! Stališče Poslanske skupine DeSUS podpira predlog rešitev novele
               Zakona o prevozih v cestnem prometu. Predlagatelj namreč predlaga spremembe, ki
               omogočajo začasno podelitev koncesije gospodarski javni službi za izvajanje javnih
               linijskih prevozov potnikov tudi brez javnega razpisa, in sicer v primerih, ko ni
               mogoče opraviti javnega razpisa ali pa ni mogoče zagotoviti kakšnih drugih razlogov
               izvajanja gospodarske javne službe ni mogoče zagotoviti.</p>
               <p>V noveli zakona je zagotovljeno, da se veljavne koncesije podaljšajo za obdobje do
               izvedbe javnega razpisa, vendar najdlje za dobo dveh let. Ob tem pa predlagane
               spremembe in dopolnitve zakona ne odstopajo od ciljev prvotnega zakona o prevozih v
               cestnem prometu, saj spremembe omogočajo le začasno podaljšanje koncesijskih pogodb,
               ki bodo po končanem začasnem obdobju podeljene na podlagi javnega razpisa.</p>
               <p>Želeli bi opozoriti, da gre pri tej noveli zakona za gašenje požara, saj bi morale
               pristojne službe na ministrstvu pravočasno opozoriti, da se bliža konec veljave
               zakona in v tem primeru reagirati, torej pravočasno predlagati ustrezne ukrepe in
               spremembe zakona. Če bi vladne službe opravljale svoje delo, potem bi se izognili
               nujnemu postopku in morebitnim škodljivim posledicam. Če predlog zakona ne bi bil
               sprejet, bi Republika Slovenija ostala 1. 1. 2009 brez javnih linij avtobusnih
               prevozov, če se koncesijske pogodbe, ki se sicer iztečejo 31. 12. 2008, ne bodo
               podaljšale. Nedopustno je, da nedelavnost, apatičnost in brezbrižnost vladnih služb
               lahko povzroči nepopravljivo škodo državi, ki bi jo občutili praktično vsi državljani
               in državljanke, ki so vezani na javni prevoz, šolarji, dijaki in študentje, delavci
               in nenazadnje tudi upokojenci. Ravno zaradi nepravočasnih reagiranj vladnih služb, na
               kar smo v Poslanski skupini DeSUS že večkrat opozarjali, bi bilo potrebno za zakone,
               ki vsebujejo določbe s časovno omejitvijo, postaviti nekakšne skrbnike, ki bi dovolj
               zgodaj predvideli potrebne ukrepe za preprečitev neprijetnih posledic, ki bi jih
               prinesel iztek veljavne določbe zakona.</p>
               <p>Ob tem želimo opozoriti oziroma predlagati, da bi se morali vsi ponudniki javnega
               prevoza, torej avtobusnih in železniških prevozov med seboj uskladiti. Po naši oceni
               ne bi bil slab predlog, da bi bila del koncesijske pogodbe tudi določba oziroma
               zahteva, da se ti ponudniki med seboj uskladijo. Uskladijo čas prihodov in odhodov
               vlakov in avtobusov. Konkretno to pomeni, da mora potnik, ki je, na primer, z vlakom
               prispel v nek kraj, čakati avtobusni prevoz in obratno. Zdaj pa v praksi potniki na
               lastni koži občutijo popolno nefleksibilnost ponudnikov javnih prevozov. Seveda bi
               bilo treba zagotoviti praktične splošne vozovnice, da ne bi potniki potrebovali več
               različnih vozovnic. Trenutno sicer obstajajo kombinirane vozovnice, vendar samo za
               določene relacije.</p>
               <p>Sicer pa, kot že rečeno, Poslanska skupina DeSUS podpira predlagane spremembe zakona.
               Poslanska skupina pa ne podpira amandmajev Slovenske ljudske stranke, Slovenske
               demokratske stranke in Slovenske nacionalne stranke. Prav tako ne podpira amandmaja
               na amandma Slovenske demokratske stranke. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Srečko Prijatelj, v imenu Poslanske skupine SNS.
               Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani minister! Povsem jasno je, da sama
               sprememba ni sporna in da je na nek način nujna. Mogoče je to prva zastavljena čer v
               novem mandatu sedanjega ministra, ki ni spregledana. Ampak, kot že povedano, če bi
               vladni uslužbenci odgovarjali tudi za svoje nedelo, kot morajo delavci v neposredni
               proizvodnji, bi bila tudi tu verjetno iskana kakšna odgovornost. Kajti nedopustno je,
               da sprejemamo v času, ko so že skoraj novoletni prazniki, to uredbo oziroma to
               dopolnitev, zaradi tega, ker bi lahko po 1. 1. 2009 avtobusni prevozniki rekli,
               nimamo pravice vozimo po cestah, in bi s tem odpadli javni šolski prevozi, ki so še
               edini javni, tako imenovani masovni javni prevozi v življenju nasploh. Torej, če ne
               bo večje odgovornosti tudi s strani vladnih uslužbencev, potem se bodo te stvari še
               dogajale. In prejšnji zakon je bil ravno tako nek nujen ukrep, zaradi tega, ker je
               bilo nekaj spregledano. Ne razumem pa, zakaj bi morali vztrajati na tem, da se brez
               javnega razpisa nekaj nekomu podeli za dobo do dveh let. Ali ni javni razpis tisto,
               kar odpravlja sum pristranskosti, sum nepoštenja in sum nekega dogovarjanja pod mizo.
               In ravno ti amandmaji, ki smo jih sopodpisali tudi mi, dajejo možnost, da se ta
               zadeva formalnopravno, s popravkom zakona uredi tako, da lahko sploh razpišemo javni
               razpis, potem pa se to popravi. Do enega leta bi bilo povsem umestno, da dajemo
               možnost nekomu, za katerega niti ne vemo, ali bo poklican, ali je že avtobusni
               prevoznik in ali bo avtobusni prevoznik, ki je nastal na novo ali pa je še v fazi
               nastajanja. Vprašanje, na katerega nas opozarja tudi Zakonodajno-pravna služba, je
               povezano s tem, komu naj bi se na podlagi teh odločb koncesija sploh podelila. Se
               pravi, katerim izvajalcem, izven morebitnega kroga dosedanjih koncesionarjev, ali
               kakšnih, ki nastajajo na novo ali pa mogoče kakšnega, ki do sedaj nima koncesije.
               Skratka zelo netransparentno, neodgovorno in kdo bo o tem odločal se sploh ne ve.
               Lahko bo to minister, lahko bo to ministrstvo ali ne vem kdo, Vlada.</p>
               <p>Skratka jutri in pojutrišnjem bomo lahko govorili o tem, da je minister deloval zelo
               pristransko, ker je nekomu dal možnost, da dela, drugim pa ne. To je zelo občutljivo
               področje in ravno zaradi tega, ker je ta amandma dobronameren in ker je tudi v
               kontekstu tega kar predpisuje uredba 137/02, v letu 2007 je nastala, bi bilo
               smiselno, da se te amandmaje upošteva. Jaz verjamem, da bosta tako opozicija kot
               pozicija glasovali za ta zakon s spremembami ali brez, ker so te nujne. Enostavno si
               ne moremo dovoliti, da teh sprememb tega zakona ne bi izglasovali. Vendar pa, če je
               neka pripomba dobronamerna in amandmaji, ki smo jih sopodpisali tudi mi, so
               dobronamerni, bi bilo potrebno prekiniti staro prakso izločevanja, ko je v prejšnjih
               mandatih, pa bom kar govoril, v vseh mandatih bila praksa, da se je najprej pogledalo
               na prvo stran, kdo je pa to podpisal, to pa niso pravi, to bomo pa strgali.</p>
               <p>Preprosto popravki kličejo v smer transparentnosti, večjega poštenja in k odpravi
               morebitnih krivic, ki se bodo dovolile in seveda tudi enotna vozovnica bi bila po
               tolikih letih, ko že govorimo o enotni vozovnici, nuja in seveda bi se moralo to
               zgoditi 1. 1. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupnih. Prehajamo na
               razpravo o členih in vloženih amandmajih. V razpravo dajem 1. člen ter amandma
               poslanskih skupin SDS, SLS in SNS. Odpiram razpravo. Želite razpravljati? Besedo ima
               gospod Marjan Bezjak. Prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod predsednik. Spoštovani gospod minister s sodelavci,
               spoštovane poslanke in poslanci! Osebno sem prepričan, da je zelo pomembno, da
               dejansko sprejmemo in damo koncesionarja na koncesijo, ampak ne v takšni obliki, v
               obliki v kateri je dejansko bilo že iz Poslanske skupine SDS kakor tudi iz Nove
               Slovenije in Zares predlagano.</p>
               <p>Druga stvar, kar bi dejansko rad poudaril<gap n="..."/> Koncesionarjev v Sloveniji je
               šestinštirideset, gospod minister je rekel petinštirideset. Šestinštirideset
               koncesionarjev, od tega je vseh avtobusnih prevoznikov dejansko dvesto
               sedemindevetdeset. Med drugimi je bilo izrečeno tudi, da se bodo povečala sredstva za
               16,5 milijona evrov. Vemo, da je dejansko gorivo padlo, prišlo na isto raven kot v
               lanskem letu junija 2007. Potem je vprašanje ali bo dejansko tudi povečanje za ostale
               prevoznike v Sloveniji. Na kakšen način bodo ostali prevozniki lahko povečali ta
               sredstva. Ali ste mislili slučajno ta sredstva, 16,5 milijonov, za nabavo novih
               avtobusov, ki vemo, da določena podjetja imajo zelo kritična. Saj se sami spomnite
               koliko nesreč se je zgodilo pri šolskih prevozih. Ne vem, to boste objasnili, a rad
               bi poudaril, da kvalitetni avtobusni prevozniki bodo tako ali tako s tem delom, ki
               ste ga namenili, dobili še več sredstev, tisti manjši avtobusni prevozniki pa
               verjetno manj sredstev za opravljanje svoje dejavnosti. Na konec koncev se moramo
               zavedati, da je v Sloveniji načeloma vseh prevoznikov 6.732 in vsi ustvarijo 5,3%
               BDP-ja v Sloveniji. To ni mala stvar. Zato jaz smatram, da pojdimo v to spremembo
               zakona korenito, da ne boste imeli januarja problemov še ostalih prevoznikov v zvezi
               s tem pred ministrstvom ali kako drugače.</p>
               <p>Absolutno podpiram amandma, ki je bil vložen iz naše strani in tudi s tem ga bom
               potrdil in stal za tem. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Peter Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Torej v Poslanski skupini Slovenske demokratske stranke smo se odločili za vložitev
               tega amandmaja iz preprostega razloga, ker smo dobronamerno želeli zakon, ki bo
               izboljšan. Da na kratko pojasnim.</p>
               <p>Vsaka izjema je v vsakem zakonu neka posebna okoliščina. Žal, obstoječi zakon te
               posebne okoliščine, te izjemnosti, da lahko pridemo v situacijo, ko iz takih ali
               drugačnih razlogov koncesija ni pravočasno podeljena za naprej, potem pridemo v neke
               vrste pozicijo, ko ni izhoda in lahko pride do situacije kakršna se nam obeta zdaj,
               čez 14 dni. Zato, ker gre za izjemno situacijo, ker gre za okoliščine, ki morajo
               biti, po moji oceni, v zakonu tudi natančno definirane, kdaj te izjemne okoliščine
               nastanejo, kaj je razlog izjemnih okoliščin, zakaj je do njih prišlo, da se ta rok
               izjemnosti čim bolj skrajša. Jaz mislim, da nobena situacija, ki traja dalj časa ni
               dobra. Zato se je predlagateljica Vlada v svojem osnovnem zakonu, v svojem prvotnem
               1. členu sklicevala na uredbo Evropskega parlamenta in Sveta 1370 iz leta 2007 o
               javnih storitvah v poštnem, železniškem in cestnem prometu, ki to izjemno situacijo
               tudi rešuje. Ta uredba bo začela veljati 3. decembra 2009 tudi neposredno za
               Slovenijo. Torej, od takrat naprej imamo pravno sistemsko rešitev z razlogi, kdaj se
               neka storitev prekine, kdaj nastopi pogoj za neko izjemno okoliščino. Ker pa je
               potem, tudi na podlagi mnenja Zakonodajno-pravne službe in verjamem tudi razprave na
               Odboru za promet, prišlo do ugotovitve, da nekaj kar bo veljalo šele čez eno leto ni
               dobro vpisati v zakon, ki ga imamo sedaj na mizi, je potem prišlo do teh popravkov,
               ki pa tako kot so predloženi sedaj, tako kot je zakon dopolnjen, govorijo samo o
               primerih kaj se zgodi, ko neka koncesija poteče in kaj je potrebno storiti, ne
               govorijo pa o okoliščinah, ki so privedle do teh razmer. Zato predlagamo in tukaj je
               kolega poslanec, ki je predstavil stališče Poslanske skupine DeSUS, rekel: <q>"ja,
               verjetno bi potrebovali skrbnika"</q>, no, mislim, da smo v tem amandmaju v prvem
               odstavku in potem v tretjem odstavku, to se pravi to sta šesti in osmi odstavek tega
               1. člena, dodali, da je možno podaljšanje, pazite, gre tudi za podaljšanje, ko nimamo
               javnega razpisa pri oddajanju gospodarske javne službe. Jaz mislim, da je, ko gre za
               javna sredstva, prav, je temelj, je načelo javni razpis. Tukaj imamo mi izjemno
               okoliščino, ki narekuje ukrep brez javnega razpisa in ne vemo točno, zakaj je do teh
               razlogov prišlo, zato se nam zdi prav, da da soglasje Državni zbor. Poleg tega
               opozarjam, da je pri takem aktu, ko gre za podaljšanje gospodarske javne službe
               javnega linijskega prevoza potnikov v javnem potniškem prometu, zaradi nastopa
               izjemnih okoliščin in podaljšanja brez javnega razpisa za določeno obdobje, prav, da
               da soglasje Državni zbor. Zato, da je Državni zbor s tem seznanjen. Mislim, da je to
               dober predlog in zato tudi to dopolnilo. In seveda, zaradi nujnosti ukrepa se nam
               zdi, da je rok eno leto več kot dovolj za to, da se javna koncesija podeli.</p>
               <p>Zato tudi predlagam, da takšno dopolnitev, te amandmaje podprete.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Verlič.</p>
               <p>Besedo ima Matjaž Han.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovani minister z ekipo. Kolegice in
               kolegi.</p>
               <p>Danes je pred nami že drugi zakon, ki ga lahko imenujemo <q>"gasilski zakon"</q>, ker, po
               mojem mnenju, gasimo požar po nepotrebnem, s tem, da absolutno vemo, kdo je piroman
               oziroma kdo je zanetil ta požar. In tu lahko povem, da nestrokovnost ali slabo
               vodenje prejšnje vlade. Tako v prejšnjem primeru kot zdajšnjem, v tem zakonu. In zelo
               zanimivo je, ko poslušamo razlago dr. Verliča, ki je štiri leta sedel na ministrstvu,
               kot državni sekretar in se mu ni uspelo izpogajati, tako z avtobusnimi prevozniki kot
               še z nekaterimi drugimi in da je imel odredbo pripravljeno že več kot leto dni, pa mu
               je ni uspelo spraviti pod streho in zato je danes ta seja, ta nujna seja pred
               novoletnimi prazniki, zato, da se 1. 1. 2009 ne bo Slovenija, na nek način, ustavila
               zato, ker ne bomo imeli podeljene nove koncesijske pogodbe. In zakaj oziroma zelo
               plastično bom povedal: nobene razlike ni med SDS-ovim in našim predlogom, samo v eni
               stvari in to stvar je bilo treba najti, to pa je ta rok, ker ministrstvo pravi, da
               rabi največ dve leti za podelitev nove koncesijske pogodbe oziroma za razpis, vi pa
               pravite največ eno leto. In to je osnovna razlika, čeprav se verjetno, vsaj upam, da
               zavedate vseh problemov, ki so. In ključni problem je ta, da prejšnja vlada ni znala
               vzpostaviti dialoga z raznoraznimi skupinami. Če ste spremljali novice, je že
               minister te vlade, minister za promet, mislim, da pred dvema dnevoma ali enim dnevom
               opravil razgovor in začel dialog s prevozniki. In verjamem, da vam bo to tudi uspelo.
               Okoliščine, zakaj je do tega prišlo, so zelo jasne. In še nekaj. Ko je SDS oziroma
               gospod Verlič izpostavil, da je prišlo do pravne praznine, vemo, zakaj je prišlo do
               te pravne praznine, da je bilo to slabo delo strokovnih služb, pa tudi Ministrstva za
               promet. Osebno bom zakon seveda podprl, ne bom pa podprl amandmaja, ki je zato, da
               lahko danes razpravljamo in iščemo krivce. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Han. Besedo ima gospod Branko Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa, spoštovani podpredsednik. Če prav slišim, vam mikrofoni ne delujejo;
               toliko v opozorilo. Spoštovani minister z ekipo, kolegice in kolegi! Zdi se mi, da
               bomo šli predaleč, če bomo kazali s prstom na tiste, ki so prej vodili, in tiste, ki
               vodijo zdaj, da pač morajo narediti tisto, česar prejšnji niso, ob tem pa pozabili,
               da ob ministru sedita dva sodelavca, ki sta natanko seznanjena s tem, kako se je v
               preteklosti to dogajalo, da kažete potem pravzaprav na del ekipe, ki z ministrom
               ostaja. In se mi zdi, da je temeljnega pomena za dobro sodelovanje tudi neko
               razumevanje in zaupanje med najožjimi sodelavci posameznega ministrstva. V tem
               konkretnem primeru danes z ministrom za promet sedita dva najožja sodelavca, ki to
               področje pokrivata in ki to področje v detajle poznata tudi za nazaj. Toliko za
               razumevanje.</p>
               <p>Kar se pa tiče samega opravljanja javne gospodarske službe, ki je opredeljena v 50.
               členu veljavnega zakona, in obravnave 1. člena predloga za spremembo, ki jo imamo
               pred sabo, je treba poudariti, da je država tista, ki je odgovorna za zagotavljanje
               javne gospodarske službe. Treba je opozoriti na nekatera neskladja, ki so se dogajala
               v preteklosti in se še vedno dogajajo. Eden izmed govornikov, predstavnikov
               poslanskih skupin, je na to lepo opozoril - usklajevanje voznih redov. Ko govorimo o
               opravljanju in zagotavljanju javne gospodarske službe, je treba upoštevati tudi
               usklajevanje voznih redov. Tu naletimo na tiste, ki opravljajo to javno gospodarsko
               službo, torej prevozniki, ki jih je toliko in toliko tisoč oziroma 46, ki opravljajo
               to javno gospodarsko službo. Treba se je zavedati, da so prav včeraj izrazili tudi
               nezadovoljstvo glede cen, ki jih dosegajo s temi koncesijami. Namreč, kaj se je
               zgodilo? Znašli so se v situaciji, ko so po eni strani spremljali nihanja teh goriv
               na svetovnih trgih in so bili praktično že zadovoljni, ko se je obrnila situacija v
               njihov prid. Po drugi strani pa Vlada Republike Slovenije zviša trošarine in javne
               prevoznike spet postavlja v neugoden položaj. Ko so že bili prepričani, da so na
               boljšem, se je pokazalo ravno obratno in seveda je razumljiva njihova želja in
               zahteva po doseganju višjih cen, če bodo tudi v prihodnje opravljali to javno
               gospodarsko službo. In še en pomemben moment je tukaj, ki smo ga predlagatelji
               amandmaja tudi predlagali. Veste, tukaj pri opravljanju javne gospodarske službe, ko
               gre za prevoz potnikov, ne smemo pozabiti, da je eden temeljnih nalog zagotavljanje
               tega tudi enotna vozovnica. Ni tako daleč Karlshure, kjer imajo to dokaj spodobno in
               že dolgo urejeno. Tudi nekateri javni prevozniki so si to že ogledali. Ne vem, kje je
               tisti ključni element, zaradi katerega ne upamo poseči v uveljavitev enotne
               vozovnice. To bi zmanjšalo prenekatere stroške. Na drugi strani javnim prevoznikov,
               tako avtobusnim kot tudi železniškim. Vemo, da so se Slovenske železnice na področju
               potniškega prometa prav tako znašle v izgubah; pripomore k temu, da bomo prisilili
               uporabnike, jim olajšali poti tudi, ko imaš enotno vozovnico, ki jo lahko uporabljaš
               v javnem linijskem avtobusnem prometu ali pa v železniškem ali še kakšnem drugem
               prometu. Skratka gre za kar cel splet teh javnih gospodarskih služb, kjer bi Vlada
               pravzaprav morala poseči in ugrezniti v to kislo jabolko, v čim krajšem času.</p>
               <p>Zato se nam je pravzaprav vsilila želja in pa zahteva, da vložimo amandma in skušamo
               vplivati na to, da bi ta rok skrajšali na eno leto. Kajti, s tem bi končno dosegli,
               da ne bo več izgovarjanja, tudi po zaključku tega našega mandata, kdo je kriv, da do
               enotne vozovnice ni prišlo. Skratka, eno leto časa je dovolj, ko bi se lahko te
               zadeve uredile. Je pa tako, da kakorkoli podaljšujemo na dve leti ta rok, brez
               javnega razpisa, veste, to ni dobro. Če hočemo zagotavljati na drugi strani
               transparentno porabo javnih sredstev, potem moramo ustvarjati tudi zakonske podlage
               za to in jaz sem prepričan, da bi z upoštevanjem amandmaja, ki ga predlagamo
               opozicijske stranke veljalo razmisliti in tudi ta amandma podpreti. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Marinič. Pred razpravo me je gospod Verlič prosil, da bi rad
               pojasnil svojo razpravo zaradi razprave gospoda Hana. Gospod Verlič, izvolite.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa gospod predsedujoči.</p>
               <p>Čisto kratka replika kolegu poslancu Hanu, ker me je tudi osebno omenil. Poglejte,
               življenje ni črno-belo, življenje očitno ni samo delitev na vaši-naši, tako kot se
               očitno to zdaj zelo rado sliši v Državnemu zboru in najbrž bomo poslušali o tem, kaj
               je prejšnja vlada storila slabo, kar cel mandat te vlade<gap n="..."/> No dobro<gap n="..."/> Ampak, želim
               pa povedati na ta del, ko govorimo kako prejšnja vlada ni nič storila, poglejte
               Uredbo o koncesijah za upravljanje gospodarske javne službe izvajanje javnega
               linijskega prevoza potnikov v notranjem cestnem prometu je bila sprejeta avgusta 2004
               in tam so bile koncesije podeljene do konca leta 2008. Morda, če bi bile tam
               podeljene za daljše časovno obdobje tega problema danes tu sploh ne bi imeli. Torej
               toliko, da vemo, v času katere vlade je bila sprejeta uredba, ampak toliko
               mimogrede.</p>
               <p>Imam pa tudi Delo tukaj, kliping, pogajanja o prevozniških koncesijah na Ministrstvu
               za promet brez napredka. Tako piše v naslovu, ministru in ekipi želim obilo, obilo
               uspeha pri pogajanjih. Ampak zaenkrat piše, da ni napredka.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa gospod Verlič. Besedo ima gospod Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovani minister, spoštovane kolegice in
               kolegi.</p>
               <p>V temu primeru ni potrebno kazati s prstom tukaj sem. Jaz sem bil bivši minister in
               sem se zavestno odločil, da je temu tako kot danes je in vam bom poskušal razložiti
               tudi zakaj in tudi zakaj mislim, da je prav, da je enoletno obdobje tisto, za
               katerega sem prepričan, da se zadeve dajo urediti.</p>
               <p>Sam sem veliko delal na tem koncesijskem aktu, da bi bil pravočasno urejen in jaz sem
               ga seveda razumel kot nekaj kar bo celovito rešilo avtobusne prevoze, vse avtobusne
               prevoze, ker vemo, da v tem trenutku to področje ni dovolj urejeno, ni transparentno
               in veste, da avtobusni prevozniki dobivajo iz različnih, bom rekel v narekovajih,
               državnih virov veliko denarja.</p>
               <p>Koncesijski akt, ki smo ga pripravili na ministrstvu je imel tudi ta namen, da se to
               področje, ki je, še enkrat poudarjam, takrat neurejeno, da se uredi. Veliko je bilo
               pogovorov, sam sem vztrajal, da najdemo kompromis z avtobusnimi prevozniki, da se
               dogovorimo o enem koncesijskem območju, zato, ker smo na ministrstvu menili, da je to
               boljše za ene in druge, nikoli pa nismo vztrajali, da to eno koncesijsko območje mora
               biti. Želel sem, da je to dogovor in da se vsi s tem strinjamo. Jaz upam, da bodo to
               tudi sodelavci sedanjega ministra potrdili in jaz upam, da zdajšnji minister ne
               dobiva drugačne podpore kot sem jo dobival sam. Žal, smo se znašli tik pred volitvami
               in ugotovili, da v tem koncesijskem aktu niso bili urejeni šolski prevozi. Tisti, ki
               ste župani verjetno zelo dobro poznate to problematiko in veste, da je ta
               problematika zelo, zelo pereča, da tu avtobusni prevozniki koristijo, kako se temu
               reče, <q>"gužvo"</q> in če boste župani med sabo povprašali en drugega boste videli, da vsak
               plačuje sto in eno različno ceno. In moja želja je bila, da tudi te šolske prevoze
               zajame ta koncesijski akt. V tem časovnem pritisku, ko smo bili tik pred volitvami,
               je bila moja odločitev zavestna. Ob tem, da smo preverili ali lahko ta zakon, ki je
               danes na mizi, še pravočasno, pred koncem tega leta, spremenimo in podaljšamo ta rok,
               ugotovili, da je to možno, zato danes tudi to delamo. Moja odločitev je bila, da
               zaradi tega zadevo podaljšamo za eno leto. Torej, prvič zaradi šolskih prevozov,
               drugič zaradi tega, ker nismo imeli zagotovljenih finančnih virov, vi pa veste, da v
               kolikor bomo želeli javni potniški promet dvigniti na višji nivo, da bo
               konkurenčnejši, da bo sodobnejši, da bo ljudem prijaznejši, bo potrebno tudi kaj več
               vložiti vanj, ampak pod transparentnimi pogoji. Torej, to je bil drugi razlog zakaj
               sem se odločil tako kot je bilo, kot sem se, in tretji razlog je bil ta, ker smo bili
               pred volitvami in kakšnega konstruktivnega razgovora s komerkoli ni bilo možno
               speljati. In še enkrat pravim, trdno sem prepričan, ampak dopuščam možnost, da
               pustimo zadevo tudi za dve leti, prepričan pa sem, glede na to, ker vem koliko je
               narejeno in vem kakšna gradiva na ministrstvu so, da je to možno narediti v enem letu
               in mislim, da delamo napako, da bomo komu na ministrstvu - pa tukaj ne mislim na
               ministra, daleč od tega, ampak na njegove sodelavce - da jim bomo dali potuho, da jim
               bomo dali čas, da to pomembno področje pripravljajo eno leto. To je moje osebno
               mnenje. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Žerjav.</p>
               <p>Lista je izčrpana. Želi še kdo? Gospod minister dr. Patrick Vlačič, prosim.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, podpredsednik.</p>
               <p>Glede pogojev za začasne koncesije na ministrstvu ocenjujemo, da so pogoji jasni.
               Namreč, en pogoj je, ko veljavnost koncesij poteče, v takšnem primeru je okoliščina
               potek časa, drugi pogoj pa je odvzem koncesije - okoliščine so določene v takšnem
               primeru v drugih pravnih aktih.</p>
               <p>Glede javnih razpisov - v tako kratkem času jih pač ni moč izvesti, se pa za
               izvajanje javnih gospodarskih služb sklene pogodbe z obstoječimi prevozniki. Tako
               glede tega ne vidimo večjih problemov. Če je teh prevoznikov 46, nam je eden ušel in
               ga bomo nazaj ujeli, ni bilo kakorkoli namerno, da bi kogarkoli izpustili iz te
               zgodbe.</p>
               <p>V zakonu, se strinjam, je treba marsikaj spremeniti, ampak ne po nujnem postopku.
               Številna pravila so, številni višji standardi danes v avtobusnem cestnem prevozu, ki
               jih bomo sledili v novem predpisu.</p>
               <p>Številke, o katerih sem govoril, ki ste jih vi omenjali, so pravzaprav zahteve
               avtoprevoznikov. To so pač njihova pogajalska izhodišča, tako da se bomo tam še
               pogajali z njimi.</p>
               <p>Torej, zakaj daljši rok kot eno leto? Govorimo seveda o največ dveh letih. Recimo, če
               vam samo naštejem predpise, ki bo treba spremeniti. To je: Zakon o prevozih v cestnem
               prometu, Zakon o organizaciji in financiranju vzgoje in izobraževanja, Zakon o
               osnovni šoli, Zakon o štipendiranju, Zakon o visokem šolstvu, Zakon o lokalni
               samoupravi. Zdaj sama količina predpisov, ki jih bo treba ob tem spremenjenem sistemu
               sprejeti, je velika. Drugi razlog pa je v tem; res je predpis, uredba je
               pripravljena, moram pa reči, da imamo tudi strokovne podlage za drugačen sistem,
               integriran sistem v javnem cestnem linijskem potniškem prevozu, ki je mogoče bolj
               primeren, kot tisti, za katerega je ta trenutek uredba pripravljena. Tako bomo to
               odločitev še sprejeli, vendar stvari niso pripeljane tako daleč oziroma imamo dva
               možna sistema in pri enem niso tako daleč pripeljane, da bi takoj šli v predpis.</p>
               <p>Glede enotne vozovnice. Ker je tudi predlagan rok eno leto, bi pa rekel, da je to
               ukrep, ki sledi kot kapa na koncu vsem drugim ukrepom in je še toliko težji enoletni
               rok. Tako da predlagamo, da ostane tako, kot je. In na ministrstvu ne podpiramo
               predlaganih amandmajev.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi k 1. členu še kdo razpravljati? <stage xml:id="Izredna-03-2008-12-16.stage11">(Ne.)</stage> Hvala lepa.</p>
               <p>Zaključujem razpravo k 1. členu in amandmaju k temu članu.</p>
               <p>Prehajamo na razpravo k 2. členu in dvema amandmajema, ki sta vložena k 2. členu.
               Opozorili so me namreč, da je prvi odstavek treba razumeti kot spremembo in
               dopolnitev prvega odstavka 2. člena in kasneje na koncu besedila še drugi amandma, ki
               pomeni nov drugi odstavek potem 2. člena.</p>
               <p>Ali želi kdo razpravljati o 2. členu in dvema amandmajema k temu členu? Prosim za
               prijave k razpravi. Hvala. Besedo ima gospod Peter Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa, predsedujoči. Torej, s tem amandmajem, ki smo ga vložili, v prehodni
               določbi ta rok, ko naj bi ukrep veljal, skrajšujemo do 3.12.2009. Kot sem že pri
               stališču poslanske skupine povedal, je to rok, ko začne veljati uredba Evropskega
               parlamenta in Sveta o javnih storitvah železniškega in cestnega potniškega prevoza,
               ki to področje javnih potniških prevozov, in tudi avtobusnih seveda znotraj tega,
               ureja neposredno. Tako se po tem roku pravzaprav znajdemo v pravnosistemskem - sicer
               nisem pravnik, ampak tudi iz poročila Zakonodajno-pravne službe je bilo razumeti, da
               bi najbrž po tem datumu bilo treba v našem pravnem redu te stvari podrobneje
               opredeliti. Glede na razpravo, ki smo jo, mislim, dovolj utemeljeno razložili k
               vloženemu amandmaju k 1. členu, se pravi, da se rok skrajša na eno leto, je potem ta
               drugi amandma smiseln. Torej, iz odgovora - sicer sem nekoliko razočaran, da minister
               pravi, da v enem letu tega ni možno izpeljati, javnega razpisa, čeprav sem pa razumel
               kolega poslanca Vebra v predstavitvi stališča poslanske skupine Socialnih demokratov,
               da pa je ta rok vendarle možno skrajšati tudi tako, kot je bilo predloženo. Tako zdaj
               ne razumem; osebno mislim, da bi se te stvari dale izpeljati v roku enega leta. S
               tem, ko pa nastopi rok 3. december 2009, pa pravzaprav neposredno začne veljati nova
               ureditev na področju javnih storitev železniškega in cestnega potniškega prevoza.</p>
               <p>Naj še enkrat ponovim. Tudi Vlada je v svojem prvotnem predlogu kot enega izmed
               razlogov za opis izjemnih razmer, citirala kar določbo tega 5. člena uredbe, v
               katerem pač pravi, da lahko pride do nastopa izjemnih razmer. Torej hočem povedati,
               da tudi, če sprejmemo ta amandma, kjer rok za vzpostavitev obstoječih koncesij
               podaljšamo do 3. 12. 2009, po tem datumu ne bomo imeli nobene pravne praznine, ker
               imamo tukaj uredbo, ki se pravzaprav v svojem petem odstavku 5. člena sklicuje tudi
               na primer prekinitev storitev ali neposrednega tveganja za nastanek takšnega
               položaja. Torej takšnega položaja, kot ga rešujemo danes s to novelo spremembe zakona
               in kot je bil najprej tudi s strani Vlade predlagan. Prvotni 1. člen je kar sledil
               temu petemu odstavku 5. člena. Vendar na opozorilo Zakonodajno-pravne službe, da to
               velja šele čez eno letu, se je to v dopolnjenem predlogu izpustilo s temi amandmaji
               odbora, kar je na nek način slabše, ker so izpuščene okoliščine. Ampak to je že v
               razpravi bilo o 1. členu dovolj pojasnjeno.</p>
               <p>Še zaradi nečesa predlagamo ta rok do 3. 12. 2009. Menimo in razumel sem ministra, da
               bi verjetno bilo bolje pripraviti nek nov zakon, ki bi celovito uredil javne storitve
               železniškega in pa cestnega javnega potniškega prometa. Jaz mislim, da je ta uredba
               že en del tega in verjetno, jaz sem prepričan, da bomo v Državni zbor dobili ta
               zakon, potem pa bo pravzaprav zakon o prevozih v cestnem prometu najbrž v tem delu
               nepotreben.</p>
               <p>Tako predlagam, da ta amandma podpremo, ni nobenega razloga, da ga ne bi. 3. 12. 2009
               se ne bo zgodilo nič drugega kot to, da bo začela neposredno veljati uredba, ki
               urejuje tudi to problematiko, kot jo imamo sedaj tukaj s to novelo. V nasprotnem
               primeru bomo imeli pa kar dve ureditvi: Eno neposredno uredbo s strani Evropske unije
               in potem ta naš zakon pa bomo spet lahko v kakšnih dilemah. Predlagam, da pač ta
               amandma podprete.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miran Jerič.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Spoštovani minister, kolegice
               poslanke, kolegi poslanci! Če lahko, po mojem mnenju sta 1. in 2. člen in amandmaji k
               tema dvema členoma tako zelo tesno povezani. Gospod Verlič je ponovno omenil
               okoliščine, ki so pripeljale Vlado oziroma Ministrstvo za promet, da predlaga
               spremembo zakona po nujnem postopku. Zakaj se je to zgodilo? Zgodilo se je iz
               razlogov, ki jih je lepo pojasnil naš poslanski kolega bivši minister gospod Žerjav.
               Če bi to slišali že na odboru, potem po mojem tudi na Odboru za promet takšne
               razprave včeraj ne bi bilo. Jaz spoštujem razloge, zakaj se je odločil, da uredbe ne
               da v vladno proceduro, ampak dajte tudi razumeti Vlado in Ministrstvo za promet, da
               je bilo treba na hitro odreagirati, zato je Vlada tudi predlagala po nujnem postopku
               spremembe in dopolnitve Zakona o prevozih v cestnem prometu, da rešimo to pravno
               praznino, ki dejansko nastaja s 1. 1. 2009.</p>
               <p>Zdaj, o roku 2009 ali najkasneje do konca decembra leta 2010 se da razpravljati, v
               tem se strinjam, ampak po mojem mnenju gre za zelo zahtevno opravilo. O nekaterih
               postopkih in usklajevanjih je govoril že naš poslanski kolega Žerjav in tudi novi
               minister za promet. Po mojem mnenju bo treba kar veliko napora vložiti, da bomo
               prišli do te uredbe in uredba bo osnova za javni razpis. Ne govoriti, tudi mi bi si
               želeli, da bi imeli dovolj časa in da bi zdaj objavili javni razpis in podaljšali
               koncesije na podlagi javnega razpisa. Ni časa. Če želimo javni linijski potniški
               promet s 1.1.2009 urediti, je treba to urediti na podlagi interventnega oziroma
               nujnega zakona, kot je predlagan. Seveda, ko bo pa uredba pripravljena, bo pa potem
               na podlagi uredbe in ko bodo koncepti znotraj uredbe tudi na nek način razčiščeni, bo
               pa objavljen javni razpis in potem bomo dobili nove koncesionarje, ki bodo imeli tudi
               dolžnost, dolžnost in tudi pravice, na kakšen način to koncesijo izvaja.</p>
               <p>Tisto, kar bi še rad poudaril, ker mene v vaših amandmajih bolj kot rok moti
               nesoglasje Državnega zbora, sicer to ni v tem amandmaju, ampak prejšnjem. Mislim, da
               s tem, ko bomo zakon spremenili, bomo dali na nek način soglasje ministrstvu oziroma
               Direkciji Republike Slovenije za državne ceste, da podaljša največ za dve leti brez
               javnega razpisa te koncesijske pogodbe. Zamislite si, da se bo zakonodajno telo
               ukvarjalo z vsakim soglasjem za koncesijski akt. Tega ne morem razumeti. Zakaj potem
               v prejšnjem mandatu, ko smo podelili kopico koncesij na področju zdravstva, nismo
               prišli po soglasje v parlament? Jaz mislim, da ni potrebno, da je to stvar izvršne
               veje oblasti in da se te stvari na ta način uredijo. Mene skrbi, da bi to bila
               pristojnost parlamenta.</p>
               <p>Poslanska skupina Liberalne demokracije Slovenije bo podprla predlog zakona, ne bo pa
               podprla nobenega amandmaja ne k 1. in ne k 2. členu. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Lista prijavljenih kandidatov za razpravo o 2. členu je izčrpana. Želi še
               kdo razpravljati? <stage xml:id="Izredna-03-2008-12-16.stage12">(Ne.)</stage> Ker ne želi nihče več razpravljati, zaključujem razpravo.</p>
               <p>Obveščam vas, da bomo o amandmajih v skladu s časovnim potekom seje zbora odločali
               danes v okviru glasovanj, pol ure po prekinjeni 4. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  STABILIZACIJSKO-PRIDRUŽITVENEGA SPORAZUMA MED EVROPSKIMA SKUPNOSTMA IN NJUNIMI
                  DRŽAVAMI ČLANICAMI NA ENI STRANI TER BOSNO IN HERCEGOVINO NA DRUGI STRANI S
                  SKLEPNO LISTINO.</title>
               </p>
               <p>Predlagam, da počakamo kakšno minuto, da se nam pridružijo predstavniki Vlade k tej
               točki dnevnega reda.</p>
               <p>Obveščen sem, da so predstavniki Vlade v dežurni sobi. Ta dežurna soba res ni daleč,
               vendar izgleda, da niso slišali in niso prišli. Predlagam, da še kakšno minuto
               počakamo in bomo poslali naše predstavnike, da jih pozovejo, da pridejo na sejo. Ker
               če zdaj prekinem sejo za pet minut, bomo rabili več kot pet minut, da se zberemo.
               Predlagam, kolegice in kolegi poslanke in poslanci, ker smo počakali 5 minut, da
               nadaljujemo z obravnavo te točke dnevnega reda s poročilom predsednika Odbora za
               zunanjo politiko. Predstavniki Vlade pa, če bodo želeli, se bodo lahko kasneje
               vključili v razpravo.</p>
               <p>Gospod Ivo Vajgl.</p>
            </sp>
            <sp who="SDZ5:VajglIvo">

               <speaker>IVO VAJGL:</speaker>

               <p>Spoštovani gospod podpredsednik. Spoštovane kolegice, spoštovani kolegi.</p>
               <p>Sporazum, ki je danes pred vami, je izjemnega pomena za Bosno in Hercegovino, kot
               tudi za regijo zahodnega Balkana v celoti. Pomemben je tako z gospodarskega vidika,
               ker bo prispeval k gospodarski rasti te države, kot tudi s povsem političnega vidika,
               ker je njegov cilj stabilizacija območja, ki ga je v preteklosti prizadela vojna.
               Njegov domet je torej širok, saj se ne osredotoča le na ekonomske oziroma razvojne
               vidike, ampak tudi na spodbujanje spoštovanja demokratičnih načel in človekovih
               pravic, zagotavljanja mednarodnega in regionalnega miru in stabilnosti ter
               dobrososedskih odnosov. O tem je tekla tudi razprava na Odboru za zunanjo
               politiko.</p>
               <p>Vseeno je stabilizacijski pridružitveni sporazum v svojem bistvu prostotrgovinski
               sporazum, ki bo v petih letih privedel do postopnega medsebojnega zmanjšanja
               carinskih dajatev, kar bo zagotovilo prost pretok blaga med državami članicami
               Evropske unije ter Bosno in Hercegovino. Odprava preprek bo spodbudila trgovino med
               EU območjem in to državo ter prispevala k rasti investicij za prenovo gospodarskih
               kapacitet. Vmesni trgovinski sporazum, ki je v izključni pristojnosti Evropskih
               skupnosti, je sicer stopil v veljavo 1. julija 2008. Vse to so potrebne, nujne
               spremembe, ki se bodo v celoti uresničile z ratifikacijo tega sporazuma, v Bosni in
               Hercegovini, na ravni Sveta Evropske unije in v vseh državah članicah Evropske
               unije.</p>
               <p>Stabilizacijsko-pridružitveni sporazum pomeni nadaljevanje prizadevanja mednarodne
               skupnosti, da postane regija zahodnega Balkana območje miru, stabilnosti in
               blagostanja, za kar je potrebno več kot le gospodarsko sodelovanje in razvoj.
               Sporazum v ta namen vsebuje določbe o političnem dialogu med članicami Evropske unije
               ter Bosno in Hercegovino, katerih namen je zlasti zbliževanje stališč o mednarodnih
               vprašanjih in vprašanjih varnosti in stabilnosti. Politični dialog bo potekal na
               ravni stabilizacijsko-pridružitvenega sveta ter na ravni parlamenta Bosne in
               Hercegovine in Evropskega parlamenta, tudi v okviru stabilizacijsko-pridružitvenega
               parlamentarnega odbora. Sporazum vsebuje določbe o regionalnem sodelovanju, katerih
               bistveni del so zaveze o spoštovanju bilateralnih sporazumov in razvoju
               dobrososedskih odnosov, torej zaveze, ki so danes v mednarodnih odnosih, posebej še v
               regiji jugovzhodne Evrope, posebnega pomena. Gre torej za obsežen in politično
               pomemben sporazum, ki je v celoti usklajen z zunanjepolitičnimi prednostnimi nalogami
               Slovenije. Pravzaprav si je Slovenija v preteklosti prizadevala za pospešitev
               postopka sklenitve tega sporazuma, ki je bil podpisan v času predsedovanja Slovenije
               Svetu Evropske unije, in to 16. junija 2008.</p>
               <p>Na Odboru za zunanjo politiko je dobil predlog zakona soglasno podporo. Hvala lepa.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister Samuel Žbogar se nam opravičuje za zamudo in prosi za
               besedo. Besedo ima gospod minister Samuel Žbogar. Izvolite.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Spoštovane poslanke in poslanci, gospod podpredsednik! Najprej se vam opravičujem za
               zamudo. Nekako smo računali, da bomo malo kasneje na vrsti, in sem imel še neke
               sestanke na ministrstvu. Iskreno se opravičujem za to.</p>
               <p>Slovenija je bila v času predsedovanja Svetu Evropske unije ena izmed najodločnejših
               zagovornic vključevanja držav zahodnega Balkana v Evropsko unijo. Trdno smo
               zagovarjali stališče, da je treba ob izpolnjevanju postavljenih kriterijev zagotoviti
               individualno obravnavo vsake posamezne države. Neformalno zasedanje ministrov za
               zunanje zadeve marca letos na Brdu in zaključki Evropskega sveta ob koncu našega
               predsedovanja so potrdili, da širitev na države zahodnega Balkana ostaja ena ključnih
               prioritet Evropske unije. Prav tako smo v času predsedovanja začrtali pot vizumski
               liberalizaciji za države zahodnega Balkana. Pri tej podpori bomo vztrajali, zavedamo
               se namreč izjemnega pomena tega koraka.</p>
               <p>Danes je pred vami ratifikacija stabilizacijsko-pridružitvenega sporazuma z Bosno in
               Hercegovino, ki predstavlja zelo pomemben dosežek in izpolnitev zastavljenih ciljev
               tako Bosne in Hercegovine kot enega izmed ciljev slovenskega predsedovanja Evropski
               uniji.</p>
               <p>Stabilizacijsko-pridružitveni sporazum je osnova nujno potrebne skupne vizije
               bosansko-hercegovske prihodnosti, temelječe na jasni in praktični opredelitvi reform,
               potrebnih za članstvo. Z njim bo Bosna in Hercegovina dodatno okrepila tržno
               ekonomijo in regionalno sodelovanje. Izvajanje sporazuma predstavlja pot k
               multietični in uspešni Bosni in Hercegovini, ki kot enotna država stopa proti
               članstvu v EU.</p>
               <p>Slovenija pozdravlja okrepljen angažma in zaveze Evropske unije. Zavedamo se, da je
               prisotnost mednarodne skupnosti v Bosni in Hercegovini še vedno potrebna, vendar pa
               mora le-ta voditi k okrepljeni odgovornosti same Bosne in Hercegovine.</p>
               <p>Spoštovane poslanke in poslanci, Republiko Slovenijo in Bosno in Hercegovino
               povezujejo posebne zgodovinske vezi. Odlično sodelujemo tako na političnem in
               gospodarskem kot tudi številnih drugih področjih. Naši državi imata podobne poglede
               na razvoj dvostranskih odnosov in na številna širša mednarodna vprašanja. Spodbujali
               in podpirali smo bosansko-hercegovska prizadevanja za uresničitev podpisa
               stabilizacijsko-pridružitvenega sporazuma. Na poti v Evropsko unijo Slovenija Bosni
               in Hercegovini stoji trdno ob strani kot partnerica in zaveznica. V zadovoljstvo nam
               je, da smo med prvimi državami, ki bodo ratificirale ta sporazum.</p>
               <p>Spoštovane poslanke in poslanci, podpredsednik Državnega zbora, hvala za vašo
               pozornost.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Prehajamo zdaj k predstavitvi stališč poslanski skupin.
               Besedo ima gospod Samo Bevk v imenu Poslanske skupine Socialnih demokratov.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik, spoštovani zbor.</p>
               <p>Pred nami je predlog zakona o ratifikaciji stabilizacijsko-pridružitvenega sporazuma
               med evropsko skupnostjo ter Bosno in Hercegovino. Sporazum je Evropska unija
               podpisala junija letos, torej v času slovenskega predsedovanja. Z domala konsenzualno
               večino pa so ga oktobra potrdili tudi poslanci v Evropskem parlamentu. Sporazum v
               duhu Solunske deklaracije iz leta 2003 opredeljuje povezovanje in vključevanje držav
               s področja tako imenovanega zahodnega Balkana v Evropsko unijo. Sporazum z Bosno in
               Hercegovino ima posebno težo in vrednost, zato iz več razlogov vsekakor zasluži vso
               pozornost državljanov Slovenije in s tem tudi tega visokega zbora.</p>
               <p>Gre za državo, ki je bila v vojni na področju nekaterih republik nekdanje SFRJ
               zagotovo najbolj prizadeva. Gre tudi za državo, kjer obnova v vojni porušene države
               ter družbene skupnosti poteka izredno počasi, zagotovo tudi zaradi njene strukture,
               ki pravzaprav predstavlja v smislu državnega ustroja posebnost. Državo sestavljata
               entiteti Republika srbska ter federacija bošnjaške in hrvaške skupnosti, ki je
               znotraj razdeljena na kantone. Med vsemi tremi narodi je v času vojne potekal vojaški
               spopad, ki je pustil neizbrisne posledice. Te v največji meri še sedaj ovirajo
               oblikovanje državnih institucij, politični razvoj ter urejene odnose med omenjenimi
               narodi. V veliki meri ovirajo tudi gospodarsko obnovo in razvoj. Enostavno povedano,
               ovirajo normalno delovanje države, s tem pa tudi njeno približevanje Evropski
               uniji.</p>
               <p>Odprta ostajajo mnoga vprašanja: reforma in delovanje državne uprave, ustavna
               struktura oziroma nedorečenost delovanja ključnih državnih institucij, kot je na
               primer policija, vračanje beguncev, saj je po uradnih podatkih še vedno 150.000
               beguncev, ki se niso vrnili na svoje domove. Realno pa je ta podatek verjetno višji.
               Mnogi, ki se vrnejo, pa zaradi nezaposlenosti ali še vedno neurejenih mednacionalnih
               odnosov zgolj prodajo svoje premoženje in se ponovno odselijo. To je tudi vprašanje
               gospodarske in infrastrukturne nerazvitosti in visoke stopnje nezaposlenosti. V
               državi je 360.000 nezaposlenih, 310.000 upokojencev, preko 200.000 ljudi s statusom
               borca in dodatnih 460.000 ljudi je odvisnih od socialne pomoči. V proračunu za
               letošnje leto je socialnim transferjem namenjeno 62% proračunskih sredstev. Državne
               institucije so neučinkovite, stiki med lokalnimi skupnosti posameznih treh narodov pa
               delujejo zelo slabo; stiki med Republiko srbsko in federacijo so minimalni. Prav zato
               je Evropski parlament v razpravi o tem sporazumu spremljajoči resoluciji opozoril na
               nujnost, da država Bosna in Hercegovina deluje kot enotna država in ne kot
               sestavljenka dveh ali celo treh entitet.</p>
               <p>V začetku tega meseca je svet tujih investitorjev v Bosni in Hercegovini izdal belo
               knjigo, v kateri opozarja na pravne in birokratske težave, ki ovirajo hitrejše, večje
               in učinkovitejše vlaganje v to državo, kar je pogoj za uspešno obnovo, razvoj in
               približevanje članstvu v Evropsko unijo. Svojo mesto ima pri tem tudi Slovenija kot
               država članica Evropske unije, kot država, ki je del širše regije, in kot država, ki
               je iz različnih razlogov precej povezano tako z Bosno in Hercegovino, kot s samo
               regijo. Po uradnih podatkih za prvo polletje 2008 zavzema Slovenija z 69 milijonov
               evrov drugo mesto med tujimi investitorji. V blagovni menjavi pa je kljub porastu
               izvoza Bosne in Hercegovine v Slovenijo še vedno velik primanjkljaj na strani Bosne
               in Hercegovine. Ta menjava je v letu 2007 znašala 958 milijonov evrov. Prav področje
               gospodarskega sodelovanja je poleg pomoči v izgradnji državnih institucij ter
               institucij socialne mreže lahko s strani Slovenije največja pomoč razvoju Bosne in
               Hercegovine. Sporazum o stabilizaciji in pridruževanju je zanesljivo tisti dokument,
               ki spodbuja in usmerja Bosno in Hercegovino na pot gospodarske, politične, družbene
               in najverjetneje tudi ustavnopravne obnove, s tem pa jo tudi približuje evropskim
               standardom, kot samemu članstvu v Evropski uniji, h kateremu so se članice s
               sprejemom Solunske deklaracije in še večkrat zatem jasno in nedvoumno zavezale.</p>
               <p>V Poslanski skupini Socialnih demokratov menimo, da sporazum zaradi navedenega
               vsekakor zasluži podporo in ga je treba potrditi. To tudi nameravamo storiti ob
               glasovanju. Najlepša hvala za pozornost.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Milenko Ziherl v imenu Poslanske skupine Slovenske
               demokratske stranke.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Gospod minister, kolegice in kolegi! V
               Slovenski demokratski stranki bomo predlog zakona o ratifikaciji
               stabilizacijsko-pridružitvenega sporazuma med Evropsko unijo ter Bosno in Hercegovino
               podprli, in sicer z velikimi pričakovanji za izboljšanje stanja v tem delu
               Evrope.</p>
               <p>Ocenjujemo, da je od začetka pogajanj v letu 2005 Bosna in Hercegovina dosegla velik
               napredek, zlasti na področju sodelovanja s haaškim tribunalom, ter z nekaterimi
               reformami pokazala zadostno pripravljenost za naslednji korak vključevanja v Evropsko
               unijo. Proces pridružitve zagotavlja uresničitev nekaterih ciljev na tem nemirnem
               območju. To je krepitev demokracije in pravne države, politično in gospodarsko
               stabilnost države in regije, primeren okvir za političen dialog, prehod v tržno
               gospodarstvo, uvajanje proste trgovine med Bosno in Hercegovino in skupnostjo ter
               spodbujanje regionalnega sodelovanja.</p>
               <p>Sporazum je v skladu z našo podporo vključevanju držav zahodnega Balkana v Evropsko
               unijo, zaradi česar bomo v Poslanski skupini Slovenske demokratske stranke zakon
               podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Franc Žnidaršič v imenu Poslanske skupine DeSUS. <stage xml:id="Izredna-03-2008-12-16.stage13">(Ga ni.)</stage>
               Potem dajem besedo gospodu Zmagu Jelinčiču, v imenu Poslanske skupine Slovenske
               nacionalne stranke.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Prav lep dober dan vsem skupaj! Moram reči, da so me besede mojega predgovornika kar
               ganile in bi pričakoval, da bi o Sloveniji imel toliko podatkov in toliko idej o
               reševanju problematike, kot jih ima o Bosni in Hercegovini. Mislim, da navkljub vsemu
               še ne živimo ponovno v bivši Jugoslaviji ali pa še vedno v bivši Jugoslaviji.</p>
               <p>Gospod minister je govoril o odličnem sodelovanju med Bosno in Hercegovino ter
               Slovenijo. Pa vendar imamo neko veleposlanico, ki so jo <q>"zbrcali ven"</q>, ker se
               zaletava sem in tja in tako naprej, pa se niti ne ve, kdo se je kam zaletel. Pa
               vendar imamo ogromne zahteve varčevalcev Ljubljanske banke, ki so zahtevali prepoved
               uvoza slovenskih proizvodov, ki so blokirali marsikaj na mejah Bosne in Hercegovine
               in niso dovolili slovenskim proizvodom, da pridejo na njihovo tržišče. Pa vendar
               imamo v Sloveniji neko druženje in združenje protislovenskih elementov, ki grozijo,
               da bodo posegali po izrednih ukrepih, če jim ne bo Slovenija kot tujcem iz Bosne in
               Hercegovine dala tega, onega, tretjega in desetega.</p>
               <p>No, ampak pustimo. Dejstvo je, da zahodni Balkan mora vstopiti v Evropsko unijo,
               ampak zahodni Balkan bi moral v enem kosu vstopiti v Evropsko unijo, skupaj Bosna in
               Hercegovina, Srbija, Črna gora, Makedonija in Hrvaška, vsi skupaj v enem kosu, če
               hočemo urediti zadeve po mirni poti. Če bomo zdaj Hrvaško porivali naprej, potem pa
               še Bosno, bodite prepričani, da Hrvatje nikoli ne bodo dali žegna, da kdorkoli razen
               njih še vstopi v Evropsko unijo. Treba je poznati malo zgodovine in se ve, da tako
               je.</p>
               <p>Po drugi strani je bilo rečeno, kako dobro smo delali v času našega predsedovanja
               Evropski uniji in kako dobro smo Slovenci skrbeli za Bosno in Hercegovino. Jaz sem
               vedno pričakoval, da bomo skrbeli za Republiko Slovenijo in da bomo v tistem času
               naredili kaj za svojo državo, svojo domovino, pa smo izgubili priliko. To, da smo
               izgubili priliko, da nismo naredili ničesar, kažejo hrvaški odnosi do naše države in
               do vsega skupaj. Če berete hrvaške časopise; tako grozljivega pljuvanja po Sloveniji
               in tako grozljivega spodbujanja do Slovencev nismo brali od leta 1939, ko se je začel
               tisti nacistični pogrom v Evropi, ko so začeli nacisti na takšen način pisati. Morda
               celo prevajajo tiste stare tekste, ki so jih pisali v tistih njihovih časopisih.</p>
               <p>Govori se o Bosni in Hercegovini kot enotni državi. Ne vem, če bo to ravno državo.
               Republika srbska ima vse pravice, da razglasiti samostojnost. Primer imajo pri
               sosednih, na Kosovem. Če je dovoljeno njim, je dovoljeno tudi Republiki srbski -
               zakaj pa ne? Ali pa imamo v Evropi dvojna merila, tako kot imajo Evropejci dvojna
               merila do Slovenije. Kadar je vprašanje Latvije, Estonije, Litve ali pa ne vem,
               Poljske, takrat jim pomagajo, pa čeprav gre samo za krompir ali kaj podobnega, jim
               pomagajo z vsemi močmi. Kadar gre za vprašanje Slovenije, ko gre za eksistencialno
               vprašanje naših meja, takrat se Evropa požvižga in reče, to je vaša privatna zadeva,
               sami jo urejajte. Tukaj se kaže ta podlost Evropske unije, ki se izraža tudi v temu
               sporazumu. Namreč, mi bomo sicer sporazum podprli, iz istega razloga, ko sem rekel da
               je treba države zahodnega Balkana skupaj spraviti notei v enemu kosu v Evropsko unijo
               in da je treba nekaj narediti na temu področjem, morda tudi to kar govori 3. člen, ko
               se govori, da je treba podpirati boj proti širjenju orožja za množično uničevanje,
               kajti če nič drugega, je na področju Bosne in Hercegovine približno deset tisoč
               protitankovskih min, ki pa seveda bodo ob vstopu v Evropsko unijo lahko mirno
               potovale v Evropske države. Konec koncev, federacija Bosne in Hrvaške ima specifičen
               status in več kot polovica Bosancev ima tudi hrvaški potni list, kar pomeni, da bodo
               lahko mirno delali, kar jim bo prijalo. Ne rečem da bodo lahko pa bi in morda tudi
               bodo.</p>
               <p>Skratka, ta sporazum je še eden blef Evropske unije, je še ena klofuta tistim, ki so
               za red in disciplino ampak je pač tako, bomo podprli ta dokument.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Jelinčič. Besedo ima gospod Gvido Kres v imenu Poslanske skupine
               Slovenske ljudske stranke.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Spoštovani gospod predsednik, spoštovane kolegice in kolegi. V Poslanski skupini
               Slovenske ljudske stranke podpiramo ratifikacijo Stabilizacijsko-pridružitvenega
               sporazuma med evropskima skupnostma in njenimi članicami ter Bosno in Hercegovino,
               kateri je bil podpisan 16. junija 2008 v Luksemburgu iz več razlogov, predvsem pa iz
               treh razlogov. Ratifikacija sporazuma bo spodbudila Bosno in Hercegovino na evropski
               poti in potrdila, da jo Slovenija pri tem podpira. Sporazum zavezuje k tesnejšemu
               sodelovanju z Bosno in Hercegovino, vključno s področjem pravosodja, svobode in
               varnosti. Prepričani smo, da taki procesi vodijo k večji stabilnosti in trajnemu miru
               v regiji.</p>
               <p>Čimprejšnja ratifikacija tega sporazuma bo povečala in olajšala, med drugim, blagovno
               menjavo z Bosno in Hercegovino in s tem pomagala predvsem slovenski industriji in
               kmetijstvu k lažjemu pristopu na trg v Bosni in Hercegovini. Znano je, da zadnja
               leta, odkar je leta 2004 prenehal veljati dvostranski sporazum, blagovna menjava z
               Bosno in Hercegovino stagnira. Stabilizacijsko-pridružitveni sporazum prinaša med
               drugim na področju trgovinske politike olajšave v trgovini z industrijskimi in
               kmetijskimi proizvodi in zavezuje Bosno in Hercegovino k približevanju njihove
               zakonodaje evropski zakonodaji. Na drugi strani pa zavezuje Evropsko unijo k dialogu
               z Bosno in Hercegovino o tesnejšem regionalnem sodelovanju, vključno z določbami o
               uvedbi proste trgovine po petih letih od podpisa tega sporazuma.</p>
               <p>V Poslanski skupini Slovenske ljudske stranke smo prepričani, da mora Slovenija na
               področju zunanje politike bolje izkoristiti poznavanje razmer v regiji in pospešiti
               svojo gospodarsko sodelovanje in pa tudi političen vpliv. Ne nazadnje je razlog za
               čimprejšnjo ratifikacijo tudi dejstvo, da je Republika Slovenija vložila znatne
               napore za podpis tega sporazuma v času predsedovanja Evropski uniji, do katerega je
               končno prišlo junija 2008. Poslanci Slovenske ljudske stranke bomo predlagani zakon o
               ratifikaciji Stabilizacijsko-pridružitvenega sporazuma podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ker smo končali s predstavitvijo stališč poslanskih skupin in ker k
               predlogu zakona matično delovno telo ni sprejelo nobenega amandmaja, zaključujem
               drugo obravnavo predloga zakona. Odločanje o predlogu zakona bomo v skladu s časovnim
               razporedom opravili v okviru glasovanja danes, čez pol ure. To je ob 17.20 uri.
               Prekinjam torej to točko dnevnega reda in sejo in nadaljujemo s sejo ob 17.20
               uri.</p>
               <stage type="time">(Seja je bila prekinjena ob 16.50 uri in se je nadaljevala ob 17.30)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Nadaljujemo prekinjeno sejo. Prehajamo na glasovanja o predlogih odločitev. Poslanke
               in poslance prosim, da preverijo delovanje svojih glasovalnih naprav, in sicer mora
               na desni strani vložene kartice goreti oranžna lučka.</p>
               <p>Nadaljujemo prekinjeno <title>2. točko dnevnega reda - obravnava Predloga zakona o
                  spremembi in dopolnitvi Zakona o varstvu kulturne dediščine, skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, in sicer
               prehajamo na odločanje o amandmaju Poslanske skupine SDS, SLS in SNS k 1. členu.
               Obrazložitev glasu v imenu poslanske skupine. Vidim, da se javljajo. Gospa Andreja
               Rihter, v imenu poslanske skupine? <stage xml:id="Izredna-03-2008-12-16.stage15">(Ne.)</stage> Ivo Vajgl? <stage xml:id="Izredna-03-2008-12-16.stage16">(Ne.)</stage> Silva Črnugelj? <stage xml:id="Izredna-03-2008-12-16.stage17">(Ne.)</stage>
               Damijan Perne? <stage xml:id="Izredna-03-2008-12-16.stage18">(Ne.)</stage> Aleksander Zorn - v imenu Poslanske skupine SDS. Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa. Spoštovani! Predlagali smo dober amandma. Prijazen je do muzejev in
               prijazen je do občine. Slišali smo kar nekaj poslancev iz koalicije, ki so ga
               pohvalili, pa vendar so najavili, da bodo glasovali proti. Kaj to pomeni? Z njim bi
               omogočili, da bi na ministrstvu lažje in brez skrbi sprejemali tiste muzeje, ki bodo
               zadostili kriterijem za pooblaščene muzeje. Ne boste se ravno prikupili muzealski
               javnosti, če boste to odklonili. Omogočili bi občinam, da imajo perspektivo, da bi
               svoje muzeje lažje financirale z državo. Ne boste se ravno prikupili občinskim
               javnostim, če boste glasovali proti. In navsezadnje, nihče več ne verjame, da ni
               prišlo do znižanja proračunskih sredstev v ta namen. Ne boste se ravno prikupili
               splošni kulturni javnosti, ker ste zmanjšali sredstva za kulturo. Zato predlagam, da
               glasujete vsi skupaj za ta amandma, saj vas navsezadnje nič ne stane. Kakor smo
               razumeli, boste itak zamenjali zakon v celoti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. V imenu Poslanske skupine DeSUS - Joško Godec? <stage xml:id="Izredna-03-2008-12-16.stage19">(Ne.)</stage> Luka Juri? <stage xml:id="Izredna-03-2008-12-16.stage20">(Tudi
               ne.)</stage> Gospa Majda Potrata v imenu Poslanske skupine SD, prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Poslanska skupina Socialnih demokratov predlaganega amandmaja ne bo podprla, pa ne
               zaradi, ker bi o tem, ali bo podprla amandma ali ne, odločalo to, kdo je
               predlagatelj, ampak preprosto zaradi tega, ker smo v celotnem dogajanju hoteli
               razložiti, da rešujemo situacijo, ki je niso povzročila zakonska določila, ki bi bila
               sprejeta v času in po želji zdajšnje koalicije. Tisto, kar je bilo treba glede na
               mnenje Zakonodajno-pravne službe popraviti, smo z amandmajem poslanskih koalicijskih
               skupin popravili in je zdaj v dopolnjenem predlogu ustrezno rešeno. Menimo pa, da
               predlagani amandma, ki je bil napovedovan kot amandma, ki prinaša bistveno več
               jasnosti in določnosti, ne rešuje ravno tega problema zaradi tega, ker govori o dveh
               razpisih in ne vemo, za kateri javni razpis gre. To je samo določen poskus vplivati
               na odločitev, ki bi povzročila, če bi bila tako sprejeta s tem amandmajem, notranjo
               neusklajenost zakona. Opozarjali smo na to, da bi bilo treba, če bi sprejeli ta
               amandma, spreminjati tudi nekatere druge člene zakona, ki jih pa ni mogoče
               spreminjati glede na to, da gre za zakon po skrajšanem postopku.</p>
               <p>Apeliramo torej na vse, ki hočejo poskrbeti za to, da bo 1. 1. 2009 financiranje in
               eksistenca kulturnih zavodov, muzejev in galerij normalno stekla, da ne podprejo tega
               amandmaja, ampak podprejo zakon v celoti, tako kot je bil predlagan v dopolnjenem
               predlogu zakona za sejo Državnega zbora. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi katera od poslank in kdo od poslancev obrazložiti svoj glas? Odpiram
               prijavo. Besedo ima gospod Zmago Jelinčič Plemeniti, prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Mene pravzaprav ne briga, komu se bo kdo prikupil, komu se kdo ne bo prikupil. To je
               njegova privatna zadeva, ki je marsikdaj razumljena zelo drugače kot pri normalnih
               ljudeh -ampak v redu. Dejstvo je, da je <q>"komanda"</q> takšna: glasovati je treba za
               osnovni amandma, pa naj se podre cel svet. Ni važno, če kdo tisti amandma, ki ga ni
               spremenil, ampak je samo izboljšal, zato da je bolj transparenten, da je bolj
               eksakten, zato je bolj točen - to ni pomembno, kajti prišel je z napačne smeri in če
               pride iz napačne strani <q>"apage stanas"</q> - stran, dajmo ga odriniti in konec s tem.
               Zato ne vem. Jaz sem računal, da bo malo več razumevanja za tvarino samo. Kajti
               pričakoval bi, da bi zaradi jasnosti amandmaja, ki smo ga vložili, da bi zaradi
               jasnosti glasovali zanj. Ampak jasnost tukaj ne igra vloge. Vlogo igra, kdo ga je
               napisal in tako, kot je napisan, ga je treba sprejeti. Tako kot v 2. členu, ko gre za
               eno napako v besedah, ko je v drugem sklonu napisana, ampak to ni važno. Saj skloni
               pri slovenščini ne igrajo vloge, kar bi sicer dvomil, če vzamemo to, da je
               predsednica slavistka. Ampak tudi to se dogaja. Ne vem. Jaz navkljub vsemu mislim, da
               je smiselno, da se amandma podpre. To govorim bolj zaradi zabeležbe, kajti prepričan
               sem, da amandma ne bo podprt.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri. Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala predsednik. Torej, sem pričakoval, da bo opozicija pripravila svojo igro. Gre
               za zelo ceneno demagogijo, kajti bilo je jasno povedano, da ta amandma, ki vsebinsko
               zveni zelo lepo in izgleda dejansko, da nekdo želi rešit mrežo muzejev in drugih
               kulturnih zavodov z enim amandmajem, in to v zakonu, ki ne posega v vsebino sedanjega
               zakona, in tisti zakon je vaš, gospodje iz opozicije. Vi ste ga tako napisali in zdaj
               želite pač <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Juri, to ni čas <gap n="..."/> To ni čas za polemiko z opozicijo ali pa komerkoli. Zdaj
               je treba obrazložiti svoj glas. Se opravičujem.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Oprostite, gospod predsednik. Bom upošteval ta nasvet. Torej bom glasoval proti in
               upam, da kljub temu bodo vsi glasovali za zakon, ki rešuje plače vseh zaposlenih v
               teh kulturnih ustanovah. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Preden dam besedo naprej, bi res opozoril vse prisotne, ki se bodo
               prijavili, pa so se k obrazložitvi glasu, da naj predvsem obrazložijo svoj glas in
               razloge, zakaj bodo glasovali tako, kot mislijo glasovati. To ni več čas za polemike
               in to bom precej rigorozno prekinil na vseh straneh. Besedo dajem gospodu Francu
               Pukšiču.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, gospa ministrica. Sam bom amandma
               podprl tudi iz razlogov, ki jih je omenjal v svoji razpravi poslanski kolega Borut
               Sajovic, ki pravi, da je bil amandma pravzaprav dober, vendar iz nekih drugih zadev
               ne bo glasoval za njega. Vendar ta amandma pravi o tem, da se pooblastila za
               opravljanje državne javne službe da tistim muzejem, ki izpolnjujejo zakonske zahteve
               iz 94. člena tega zakona. Ja, za boga milega, kaj pa je tu narobe, če se da
               pooblastila tistim, ki izpolnjujejo zahteve iz 94. člena? V samem členu, spremembi
               zakona o varstvu kulturne dediščine je pa zapisano: <q>"Na podlagi javnega razpisa
               izbere najprimernejši..."</q> Kdo pa je tisti, ki bo izbiral? Torej, kdo ima to
               diskrecijsko pravico? To ni dobro. Pa tudi če ne bo, ministrica, tako, ampak občutek
               pa bo vendar, da lahko delite in izbirate med <q>"vašimi"</q> in <q>"našimi"</q>, <q>"pravimi"</q> in
               <q>"nepravimi"</q> in tako dalje. Še celo več, tisti z obrobja, s podeželja, bomo imeli
               občutek, da se je sedaj začelo plačevati. Gospod Jankovič prvi račun že dobi
               poplačanega. In zato to ni dobro. Zato bi bilo dobro, v skladu z napovedmi gospoda
               Pahorja, predsednika Vlade, ko je rekel, da se bodo dobri predlogi opozicije tudi
               upoštevali, da bi v tem primeru upoštevali in ta amandma izglasovali. Vsekakor pa je
               v zakonu bilo predvideno, da bomo imeli pokrajine, pa smo jih žal 1.2. letošnje leto
               zapravili, in to prav zaradi teh, ki so danes v koaliciji.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Še enkrat odpiram prijave za obrazložitev glasu. Prosim vas, da vsi, ki
               želite obrazložiti glas, to storite sedaj, ker v nadaljevanju ne nameravam več
               odpirati te razprave, ponavljam, odpiram jo samo še enkrat, v nadaljevanju ne bom več
               odprl obrazložitve glasu. Vsi imate priložnost zdaj. Se opravičujem, naredil sem
               napako. Še enkrat bom sprožil prijavo za razpravo. Besedo ima gospa Majda
               Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Predlaganega amandmaja ne bom podprla. Poudarjam,
               da amandma ne izboljšuje besedila predlaganega zakona, če gre za vprašanje jasnosti.
               Ta amandma pravi: <q>"Ministrstvo med muzeji, ki podajo vlogo na javni razpis,"</q> tu se
               javni razpis prvič pojavi in potem še enkrat, <q>"da opravi ministrstvo na podlagi
               javnega razpisa izbiro."</q> Katerega, prvega, drugega, enega samega, se ne ve. To je
               torej temeljni razlog, ki jezikovno podobo tega amandmaja razčiščuje. Drugo je
               notranja neskladnost zakona, ki bi nastala, če bi bil amandma sprejet, zaradi tega,
               ker posega in je povezan z določbami v drugih členih zakona. Torej je nemogoče
               podpreti neko rešitev, ki je slaba rešitev.</p>
               <p>Da pa ni pri tem me vodilo kakšno naklepanje o tem, kdo je predlagatelj, pa naj
               pojasni samo dogajanje na odboru, ko je bil vendar k 2. členu sprejet amandma, ki ga
               je predlagala opozicija. In opozicija potem nosi tudi odgovornost za jezikovno
               podobo. Predsednica odbora pa ni lektorska služba.</p>
               <p>Toliko samo za pojasnilo.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Ivan Grill.</p>
               <p>Prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo.</p>
               <p>Seveda bom ta amandma podprl, kot sem tudi že v sami razpravi navedel razloge. Kajti,
               s tem amandmajem resnično zagotavlja država vsem muzejem, ki izpolnjujejo tiste
               kriterije. Zato tudi pričakujem, da bodo poslanke in poslanci, predvsem župani,
               podžupani, ki vedo, s kakšnimi težavami se soočajo, ta amandma podprli. Razlika v
               tem, ko je prej eden izmed razpravljavcev omenil, da ta zakon rešuje plače muzejem,
               nekaterim muzejem. Res je. Samo nekaterim, in to tistim, ki bodo ne vem na kakšen
               način deležni nekih privilegijev, ki jih bo izbiralo ministrstvo oziroma ministrica.
               Mislim, da je takšna rešitev nepoštena, nekorektna in zato, še enkrat, pričakujem, da
               bo ta amandma dobil podporo s strani vseh poslank in poslancev.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Rudolf Petan.</p>
               <p>Prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik.</p>
               <p>Torej, jaz bom tudi podprl ta amandma zato, ker bistveno izboljšuje vsebino, ker
               izboljšuje besedilo, in pa zato, ker ohranja napisane kriterije, predvidene kriterije
               kot element pri odločanju. Če ta amandma ne bo sprejet, potem pomeni, da bodo
               kriteriji samo kar tako, odločal pa bo nekdo drug: ali minister, ministrica ali nekdo
               v kabinetu.</p>
               <p>Da je amandma dober, so potrdili tudi nekateri poslanci koalicije, ki so pa povedali,
               da pa ga ne bodo podprli. To pomeni, da očitno amandma ne uživa zaupanja ali podpore
               koalicije, ne glede na to, da je dober. In ravno pri tem mi opozarjamo, kaj se bo
               dogajalo z muzeji - ne bodo uživali podpore koalicije, kljub temu da bodo dobro
               delali. In ravno na to opozarjamo in to rešuje ta amandma, da bi se tega znebili in
               da bi kriteriji postali odločilni namen pri odločanju.</p>
               <p>Zato bom podprl ta amandma.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 76 poslank in poslancev, za je glasovalo 33 in
               proti 42.</p>
               <p><stage xml:id="Izredna-03-2008-12-16.stage21">(Za je glasovalo 33.)</stage> <stage xml:id="Izredna-03-2008-12-16.stage22">(Proti 42.)</stage></p>
               <p>Amandma ni bil sprejet.</p>
               <p>Ker v drugi obravnavi predlagani amandmaji niso bili sprejeti, prehajamo na odločanje
               o predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen. Želite obrazložitev glasu v imenu poslanskih skupin?
               Želite.</p>
               <p>Besedo ima mag. Andreja Rihter v imenu poslanske skupine SD. Prosim.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa.</p>
               <p>Vsi tisti, ki bomo glasovali za podporo tega zakona, bomo pridobili eno leto časa, da
               podpremo gotovo in stabilno financiranje muzejev, ki danes pokrivajo celotno mrežo
               Slovenije in s tem javno službo. S tem bomo pridobili pa tudi čas, da s strokovno
               javnostjo in tudi z nami samimi iz ter lokalnimi skupnostmi ugotovimo in se odločimo
               za nadaljnje stabilnejše financiranje teh muzejev, ki jih danes financira država
               oziroma Ministrstvo za kulturo in tudi vseh ostalih, ki izpolnjujejo pogoje, ki jih
               danes zakon že omogoča. Zato predlog zakona tudi podpiramo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Cveta Zalokar Oražem. Prosim.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa. V Poslanski skupini Zares bomo predlog sprememb zakona podprli. Menimo,
               da je to edina racionalna ob enem pa tudi nujna odločitev, ki jo moramo sprejeti.
               Hkrati bomo pridobili tudi čas za to, da se na tem področju, o katerem je danes tekla
               tudi obširna razprava, pripravijo bolj globalne spremembe, toda dejstvo je, da če ne
               ukrepamo in nam v tem trenutku teče v grlo že voda, bodo posledice zelo težke. In jaz
               pričakujem in upam, da bo danes prevladal razum in bomo ta zakon podprli vsi poslanci
               in poslanke, kajti tisti, ki želijo danes nasprotovati, kritizirati ali pa
               problematizirati spremembe tega zakona, se ne zavedajo, kako hude posledice bodo.
               Nenazadnje je v zvezi s tem zakonom je tudi vložena presoja na Ustavnem sodišču,
               sprožile so jo nekatere občine. Gre za zelo preprosto manever, gre za to, da se želi
               odvrniti, morda, tudi pozornost od tega, da bi se vendarle ugotovilo kdo je to
               zakuhal, kdo je morda delno ali pa v celoti tudi kriv za to, kar se dogaja in zaradi
               česar moramo danes sprejemati te spremembe zakona. In še tako sprenevedavo
               kritiziranje in iskanje rešitev, ki bi bile boljše, z določenimi amandmaji ne odtegne
               krivde, ki jo morda kdo nosi, ki sedi tudi danes v tem prostoru, za situacijo v
               kateri bi se lahko brez sprememb tega zakona znašli nekateri javni zavodi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite poslanke in poslanci obrazložiti svoj glas? Ja, želijo.</p>
               <p>Besedo ima gospod Vito Rožej. Prosim.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Spoštovani gospod predsednik, spoštovane kolegice, spoštovani kolegi.</p>
               <p>Ta zakon o katerem bomo glasovali je prvi zakon za katerega bom imel možnost
               glasovati kot nadomestni poslanec. V Državnem zboru nadomeščam ravno gospo ministrico
               Majdo Širco Ravnikar in moram reči, da mi je v čast, da jo lahko nadomeščam in da mi
               je v veselje, da se je na svojem področju lotila reševanja zadev tako hitro.
               Verjamem, da bo tudi učinkovita. Jaz bom seveda zakon z velikim veseljem podprl.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Torej glasujemo. Navzočih je 79 poslank in poslancev. Za je glasovalo 55, proti
               nič.</p>
               <p><stage xml:id="Izredna-03-2008-12-16.stage23">(Za je glasovalo 55.)</stage> <stage xml:id="Izredna-03-2008-12-16.stage24">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>3. TOČKO DNEVNEGA REDA - OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O PREVOZIH V CESTNEM PROMETU, NUJNI POSTOPEK</title>. Nadaljujemo z drugo obravnavo. To je z odločanjem o vloženih amandmajih. Pred
               seboj imamo najprej amandma k 1. členu in sprašujem ali želite obrazložitev v imenu
               poslanskih skupin? Želite.</p>
               <p>Odpiram listo za obrazložitev.</p>
               <p>Besedo ima gospod Peter Verlič. Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa gospod predsednik.</p>
               <p>Preden stisnete tipko za ali proti amandmaju, mi dovolite, da vas še enkrat opozorim
               in hkrati s tem tudi obrazložim zakaj bomo v poslanski skupini ta amandma
               podprli.</p>
               <p>Amandma govori o tem, da je potrebno pogoje, kadar se razpiše koncesija oziroma kadar
               se javna koncesija za gospodarsko javno službo linijskega prometa v javnem potniškem
               prometu podaljša brez javnega razpisa, ko nastopijo okoliščine, ki so do tega
               pripeljale, in to so izredne okoliščine, da je prav, da se to zgodi ne v dveh letih,
               kakršen je predlog, ampak da se ta čas skrajša na najmanjšega možnega. In mislim, da
               je eno leto tisti razumen rok, da imajo obstoječi prevozniki ali pa katerikoli
               prevozniki podaljšano koncesijo brez javnega razpisa. In še en dober predlog je tu
               vgrajen - da smo pravzaprav lahko v Državnem zboru obveščeni, zakaj je do tega
               prišlo. Namreč, v členih zakona niso obrazloženi razlogi, zakaj izredne razmere. Zato
               je prav, da se to zgodi ob soglasju Državnega zbora. S tem imamo pravzaprav vgrajeni
               dve varovalki, ki sta dobri in zmanjšujeta manevrski prostor avtobusnim prevoznikom,
               ki bodo sedaj ob sprejemu takšnega zakona, takšne novele, lahko kar veselo
               podaljševali koncesije tu v Državnem zboru, razen če ne bomo postavili posebej
               vprašanja, o tem ne bomo vedeli ničesar. In pa, te razmere se lahko stalno
               podaljšujejo.</p>
               <p>Predlagam torej, da še enkrat vsi skupaj razmislimo in podpremo dober predlog
               amandmaja, tudi v korist javnega linijskega potniškega prometa. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite poslanke in poslanci obrazložiti svoj glas pri tem amandmaju? Želite.</p>
               <p>Odpiram prijave za obrazložitev glasu.</p>
               <p>Gospod Franc Pukšič ima besedo.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod predsednik Državnega zbora!</p>
               <p>Sam bom ta amandma podprl, in to še iz enega dodatnega razloga. Ne zdi se mi niti
               slučajno dobro, da se brez razpisa podaljšujejo koncesije in s tem pogodbe
               prevoznikom. Prav tako se mi ne zdi dobro, da v Zakonu o prevozih v cestnem prometu,
               žal, do sedaj nikoli pravzaprav nismo uredili prevoza otrok v šolo. Država iz
               proračuna za redne linijske prevoze namenja veliko sredstev, sicer nimam podatkov
               koliko, ampak v desetinah milijonov. Istočasno pa ti isti prevozniki, ki dobijo
               koncesijo in za linijske prevoze sredstva, občine gulijo za prevoz otrok v šolo.
               Namreč, to ni nikjer urejeno in bo treba ta zakon temeljiteje spremeniti in te stvari
               tudi urediti. Nesprejemljivo je, da bomo tem istim prevoznikom, ki imajo koncesije in
               dobivajo denar, sedaj podaljševali, in to celo za dve leti, kar je popolnoma
               nesprejemljivo. Za moje pojme je leto dni daleč preveč. Od občin <q>"kasirajo"</q> po
               kilometru od 9,7, 10,53, 6,28 in tako dalje po enem kilometru za opravljeni
               prevoz.</p>
               <p>Kolegice in kolegi, to je nevzdržno in seveda na tem področju, s tem amandmajem, bom
               rekel, malo ublažimo zadevo, ampak niti slučajno je ne rešujemo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Srečko Prijatelj. Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik.</p>
               <p>Če tega amandmaja danes ne sprejmemo, potem damo Vladi zeleno luč, da dela po domače.
               Da Vlada nekomu da koncesijo za dve leti, brez javnega razpisa, je, prvič -
               netransparentno, nezakonito in verjetno se bo marsikdo tudi vprašal, tudi kdo bo
               dobil to koncesijo. Tudi Zakonodajo-pravna služba se sprašuje, kdo bo to koncesijo
               lahko dobil. Ali tisti, ki imajo že do sedaj koncesijo ali tisti, ki bodo mogoče, po
               današnjem dnevu, ko bomo ta zakon sprejeli, na novo nastali avtoprevozniki.
               Zakonodajno-pravna služba se tudi sprašuje, kdo bo to koncesijo sploh smel podeliti.
               Povsem normalno bi bilo, če nimamo zakonske osnove, da se razpiše javni razpis, da
               seveda to ugotovimo, da damo Vladi možnost, da nekaj podpiše v smislu obstoječega s
               tistimi, ki so do sedaj opravljali to dejavnost in da v tem vmesnem času, 6 mesecev
               oziroma enega leta; mi smo v amandmaju predlagali eno leto; pripravi zakonsko osnovo
               za javni razpis. Javni razpis je tisti, ki v bistvu daje garancijo, da se nekaj ne
               dela pod mizo. In kot že rečeno, brez tega amandmaja boste dali zeleno luč ministru,
               da dela po domače, na nezakonit, netransparenten način. In jutri ga bomo imeli tu in
               ga spraševali, zakaj ste pa temu avtoprevozniku dali oziroma temu izdali koncesijo
               onemu pa ne.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo.</p>
               <p>Gospod Jerovšek. Jaz sem prej opozoril<gap n="..."/> Potem odpiram še enkrat prijavo za
               obrazložitev glasu, in sicer vas naprošam, vsi, ki želijo obrazložiti glas, naj to
               storijo zdaj, s to prijavo. S tem vam dam možnosti po Poslovniku, da to storite, ker
               sicer še ene dodatne prijave ne bom odpiral.</p>
               <p>Hvala lepa. Prosim. Gospod Marjan Bezjak, prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo gospod predsednik.</p>
               <p>Jaz se bom opredelil za glasovanje za ta amandma ravno iz tega razloga, poslanke in
               poslanci, morda na ministrstvu mislijo, da bi nas jutri z avtobusi vozili na
               ministrstvo s stavko ali z <q>"bilo čem"</q>. Verjemite, s kesoni nas bodo vozili
               pojutrišnjem in zaradi tega ravno hočem, da se zakon dodela tako kot je potrebno ne
               pa zelo, zelo pomanjkljivo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima gospod Jožef Jerovšek, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Jaz bom seveda ta amandma podprl in upam, da ga boste podprli tudi poslanci iz
               koalicije. Namreč, če boste glasovali proti, potem boste zelo zgodaj na začetku
               mandata pokazali, da ste začeli s pospeševanjem korupcije. To, kar ste zapisali v
               zakon, je tipičen doprinos k pospeševanju korupcije in treba se je vprašati, kakšni
               vzgibi so tukaj zadaj. Eno leto je zelo dolgo na dolgi rok za to, da se te zadeve
               uredijo, vse drugo je neprimerno in se sprašujem, kot se je prej kolega spraševal ali
               Viator &amp; Vektor že izstavlja račune tako kot je kolega prej omenil, da je gospod
               Janković začel izstavljati račune, izgleda, da so še drugi veliki podporniki vaše
               razlage že v prvi fazi začeli izdajati račune<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, obrazložitev glasu!</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Ja. Gospod predsednik, jaz mislim, da lahko z argumenti obrazložim svoj glas.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Z argumenti prosim, z argumenti!</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Jaz pa verjamem, da vas bolijo nekatere stvari, da se že na začetku vidi, kam je
               usmerjena zadeva, kako so nastavljeni prvi predlogi te vlade, v katero smer
               gredo.</p>
               <p>In še enkrat poudarjam ali se boste danes odločili za pospeševanje korupcije in to
               jasno pokazali na današnji seji ali pa bo večina, vsaj poslancev, ki ne vedo za kaj
               gre, za kaj so se očitno nekateri v ozadju odločili, glasovala za ta amandma, ki bo
               na temu področju pomenil vsaj neko delno transparentnost in ne bo šel v to zgrešeno
               smer. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo.</p>
               <p>Navzočih je 79 poslank in poslancev. Za je glasovalo 33, proti pa 45.</p>
               <p><stage xml:id="Izredna-03-2008-12-16.stage25">(Za je glasovalo 33.)</stage> <stage xml:id="Izredna-03-2008-12-16.stage26">(Proti 45)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, SLS in SNS k 2. členu, in
               sicer k prvemu amandmaju. Želite obrazložitev glasu v imenu poslanske skupine?
               Želite.</p>
               <p>Odpiram listo za razpravo.</p>
               <p>Besedo ima gospod Peter Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Obžalujem, da amandma k 1. členu ni bil sprejet, ampak je še ena možnost,
               ki je pač v tem drugem amandmaju zapisana, napisana in se nanaša na evropski pravni
               red.</p>
               <p>Uredba Evropskega parlamenta in Sveta o javnih storitvah železniškega in cestnega
               potniškega prevoza začne veljati s 3. decembrom 2009. To pomeni, da se bodo tudi te
               rešitve, ki jih ta novela zakona, ki jih ta sprememba in dopolnitev zakona sedaj
               uvaja, lahko neposredno uporabljale. Zato predlagamo, v prehodni določbi, da se te
               koncesijo podelijo brez javnega razpisa najdlje do 3. decembra 2009, ko začne veljati
               uredba Evropskega parlamenta z neposredno veljavo tudi za Slovenijo, kot državo
               članico. Predlagam, da podprete in da podpremo vsaj ta amandma. V naši poslanski
               skupini ga bomo. Zakaj? S tem bomo odpravili pravno sistemsko, ne vem, dvoličnost.
               Imeli bomo dve ureditvi. To spremembo Zakona o prevozih v cestnem prometu, ki daje
               daljše časovno obdobje in pa seveda uredbo Evropskega parlamenta, ki pa na široko
               govori o javnih storitvah v železniškem in tudi cestnem prometu. Torej predlagam, da
               vsaj iz pravnosistemskega vidika tukaj malo tudi sledimo temu, kar je
               Zakonodajno-pravna služba v svojem mnenju povedala in da podpremo ta amandma, da bomo
               imeli vsaj sistemsko zadevo razčiščeno. Škoda, ministra ni, uredba je pravzaprav zelo
               dobra in bi jo bilo dobro s tem amandmajem potem tudi direktno uveljaviti. Predlagam,
               da ta amandma podpremo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite poslanke in poslanci obrazložiti svoj glas? Ne vidim interesa, zato kar
               glasujemo.</p>
               <p>Navzočih je 80 poslank in poslancev, za je glasovalo 33, proti 47.</p>
               <p><stage xml:id="Izredna-03-2008-12-16.stage27">(Za je glasovalo 33.)</stage> <stage xml:id="Izredna-03-2008-12-16.stage28">(Proti 47.)</stage> Ugotavljam, da amandma ni sprejet.</p>
               <p>Prehajamo na odločanje o drugem amandmaju k 2. členu poslanskih skupin SDS, SLS in
               SNS. Želite obrazložiti glas v imenu poslanskih skupin? Želite. Odpiram listo za
               razpravo. Besedo ima gospod Peter Verlič. Prosim, izvolite.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa.</p>
               <p>Če nobeden od amandmajev ni bil sprejet, potem mislim, da vsaj pri tem zadnjem
               amandmaju ne bi smelo biti problemov. V tem zadnjem amandmaju poslanske skupine
               predlagamo, da se prevozniki, ki opravljajo javne linijske prevoze potnikov, v
               izvajanje sistema enotne vozovnice vključijo najkasneje do 31. decembra 2009. Če smo
               jim že sedaj omogočili, da bodo brez javnega razpisa imeli podaljšano koncesijo za
               dve leti, ja, potem pa jim dajmo vsaj z zakonom, dajmo ministru za promet, dajmo
               Vladi to možnost, da jih s tem zakonom prisilimo, da se vključijo v sistem enotne
               vozovnice. Prej sem povedal, naslovnica v časopisu Delo že piše <q>"napredka ni na
               pogajanjih"</q>. Ja, seveda ne, minister bo prišel in bo rekel, vključite se v sistem
               enotne vozovnice, to bomo mi leta 2016, ko bomo v Državnem zboru že četrtič
               podaljšali brez razpisa koncesijo. Vsaj s tem amandmajem jim naložimo to, da se
               vključijo v sistem. Zakon, minister bo prišel in bo rekel, evo, Državni zbor je
               sprejel prvi konkreten ukrep, treba se je vključiti v sistem enotne vozovnice,
               najprej za avtobusne prevoznike, z uveljavitvijo uredbe leta 2009 pa še za železniške
               in ostale prevoznike. Torej predlagam, da ta vsebinski amandma, ki je bil
               dobronamerno predlagan, podprete. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Želite poslanke in poslanci obrazložiti svoj glas? Ne vidim interesa, zato
               glasujemo.</p>
               <p>Navzočih je 78 poslank in poslancev, za je glasovalo 33, proti pa 43 poslank in
               poslancev.</p>
               <p><stage xml:id="Izredna-03-2008-12-16.stage29">(Za je glasovalo 33.)</stage> <stage xml:id="Izredna-03-2008-12-16.stage30">(Proti 43.)</stage></p>
               <p>Ugotavljam, da amandma ni sprejet.</p>
               <p>Ker v drugi obravnavi amandmaji niso bili sprejeti, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen. Želite obrazložitev glasu v imenu poslanskih skupin? <stage xml:id="Izredna-03-2008-12-16.stage31">(Ne.)</stage> V imenu
               poslank in poslancev? Odpiram listo. Besedo ima Zmago Jelinčič Plemeniti. Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Žal se je pokazalo, da deluje partijska disciplina ne
               pa zdrava pamet. Tako pač je, pokazalo se je in kot kaže se bo tako vrtelo ves
               mandat. Vendar si pa nekaj zapomnite, takrat, ko boste tako globoko zabredli, da ne
               boste mogli več ven in boste hoteli odstopiti z oblasti, takrat vam pa mi tega ne
               bomo dovolili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, kolega Jelinčič. Dobro, da ste ta glas obrazložil samo v svojem lastnem
               imenu. Torej, glasujemo. Navzočih je 78 poslank in poslancev, za je glasovalo 56,
               proti 1.</p>
               <p><stage xml:id="Izredna-03-2008-12-16.stage32">(Za je glasovalo 56.)</stage> <stage xml:id="Izredna-03-2008-12-16.stage33">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 4. točko dnevnega reda - obravnava Predloga zakona o
                  ratifikaciji Stabilizacijsko- pridružitvenega sporazuma med Evropskima
                  skupnostnima in njunimi državami članicami na eni strani ter Bosno in Hercegovino
                  na drugi strani s Sklepno listino.</title> Ker matično delovno telo v okviru druge
               obravnave ni sprejelo nobenega amandmaja, prehajamo na odločanje o Predlogu zakona.
               Želite obrazložiti glas v imenu poslanskih skupin? Ne vidim potrebe. Torej, želite
               obrazložiti glas poslanke in poslanci? Tudi ne. Glasujemo. Navzočih je 78, za je
               glasovalo 78, proti nihče.</p>
               <p><stage xml:id="Izredna-03-2008-12-16.stage34">(Za je glasovalo 78.)</stage> <stage xml:id="Izredna-03-2008-12-16.stage35">(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajam na <title>5. TOČKO DNEVNEGA REDA - MANDATNO-VOLILNE ZADEVE</title>, ki jih bomo
               poleg vseh točk, ki so navedene, opozarjam, obravnavali tudi Predlog sklepa o
               razrešitvi predsednice in imenovanju predsednika Komisije za Poslovnik in Predlog
               sklepa o razrešitvi podpredsednice in imenovanju predsednika Komisije za peticije ter
               človekove pravice in možnosti. Materiale imate že na klopi.</p>
               <p>Prehajamo na razpravo in odločanju o posameznih predlogih. Prehajamo na obravnavo
               desetih predlogov Sodnega sveta za izvolitev v sodniško funkcijo s predlogi sklepov.
               Sodni svet je Državnemu zboru predložil deset predlogov o izvolitvi v sodniško
               funkcijo na sodniška mesta devetih okrajnih sodnic in ene okrožne sodnice na okrajnih
               sodiščih v Ljubljani, Mariboru, Kranju in Žalcu ter Okrožnem sodišču v Novi Gorici.
               Predloge je obravnavala Mandatno-volilna komisija kot matično telo ter zboru
               predložila predloge sklepov.</p>
               <p>Prijavljenih razprav ni. Zato prehajamo na odločanje o posameznih predlogih
               sklepov.</p>
               <p>Na glasovanje dajem Predlog sklepa o izvolitvi v sodniško funkcijo gospe Nataše
               Štefanec Pančur na sodniško mesto okrajne sodnice na Okrajnem sodišču v
               Ljubljani.</p>
               <p>Glasujemo. Navzočih 69 je poslank in poslancev, za je glasovalo 64, proti 1.</p>
               <p><stage xml:id="Izredna-03-2008-12-16.stage36">(Za je glasovalo 64.)</stage> <stage xml:id="Izredna-03-2008-12-16.stage37">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Nadje
               Jablanščak Šuler na sodniško mesto okrožne sodnice na Okrožnem sodišču v Novi
               Gorici.</p>
               <p>Glasujemo. Navzočih 72 je poslank in poslancev, za je glasovalo 66, proti 1.</p>
               <p><stage xml:id="Izredna-03-2008-12-16.stage38">(Za je glasovalo 66.)</stage> <stage xml:id="Izredna-03-2008-12-16.stage39">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Mateje
               Gabrovšek na sodniško mesto okrajne sodnice na Okrajnem sodišču v Ljubljani.</p>
               <p>Glasujemo. Navzočih 71 je poslank in poslancev, za je glasovalo 66, proti 1.</p>
               <p><stage xml:id="Izredna-03-2008-12-16.stage40">(Za je glasovalo 66.)</stage> <stage xml:id="Izredna-03-2008-12-16.stage41">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Karmen
               Špilak na sodniško mesto okrajne sodnice na Okrajnem sodišču v Mariboru.</p>
               <p>Glasujemo. Navzočih 73 je poslank in poslancev, za je glasovalo 67, proti 2.</p>
               <p><stage xml:id="Izredna-03-2008-12-16.stage42">(Za je glasovalo 67.)</stage> <stage xml:id="Izredna-03-2008-12-16.stage43">(Proti 2.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Marte Sušin
               na sodniško mesto okrajne sodnice na Okrajnem sodišču v Ljubljani.</p>
               <p>Glasujemo. Navzočih 73 je poslank in poslancev, za je glasovalo 67, proti 1.</p>
               <p><stage xml:id="Izredna-03-2008-12-16.stage44">(Za je glasovalo 67.)</stage> <stage xml:id="Izredna-03-2008-12-16.stage45">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Katje Ficko
               Dolžan na sodniško mesto okrajne sodnice na Okrajnem sodišču v Ljubljani.</p>
               <p>Glasujemo. Navzočih 74 je poslank in poslancev, za je glasovalo 68, proti 1.</p>
               <p><stage xml:id="Izredna-03-2008-12-16.stage46">(Za je glasovalo 68.)</stage> <stage xml:id="Izredna-03-2008-12-16.stage47">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Nadje
               Podobnik Oblak, na sodniško mesto okrajne sodnice v Okrajnem sodišču v Ljubljani.
               Glasujemo. Navzočih je 74 poslank in poslancev, za je glasovalo 68, proti 2.</p>
               <p><stage xml:id="Izredna-03-2008-12-16.stage48">(Za je glasovalo 68.)</stage> <stage xml:id="Izredna-03-2008-12-16.stage49">(Proti 2.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Barbare
               Brumen na sodniško mesto okrajne sodnice na Okrajnem sodišču Mariboru. Glasujemo.
               Navzočih je 74 poslank in poslancev, za je glasovalo 68, proti 3.</p>
               <p><stage xml:id="Izredna-03-2008-12-16.stage50">(Za je glasovalo 68.)</stage> <stage xml:id="Izredna-03-2008-12-16.stage51">(Proti 3.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Alenke
               Burger na sodniško mesto okrajne sodnice na Okrajnem sodišču v Kranju. Glasujemo.
               Navzočih je 75 poslank in poslancev, za je glasovalo 70, proti 1.</p>
               <p><stage xml:id="Izredna-03-2008-12-16.stage52">(Za je glasovalo 70.)</stage> <stage xml:id="Izredna-03-2008-12-16.stage53">(Proti 1.)</stage></p>
               <p>Ugotavljam, da je sklep sprejet.</p>
               <p>Na glasovanje dajem Predlog sklepa o izvolitvi v sodniško funkcijo gospe Nežke
               Klemenšek Grill na sodniško funkcijo okrajne sodnice na Okrajnem sodišču v Žalcu.
               Glasujemo. Navzočih je 75 poslank in poslancev, za je glasovalo 69, proti 1.</p>
               <p><stage xml:id="Izredna-03-2008-12-16.stage54">(Za je glasovalo 69.)</stage> <stage xml:id="Izredna-03-2008-12-16.stage55">(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo sklepov o imenovanju Državne volilne komisije. Predlog sklepa
               je v obravnavo zboru predložila Mandatno-volilna komisija.</p>
               <p>Prehajamo na predstavitev stališč poslanskih skupin. Besedo ima gospod Jože Tanko v
               imenu Poslanske skupine Slovenske demokratske stranke. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo in vsem prav lep pozdrav.</p>
               <p>Mandat državne volilne komisije se je iztekel in potrebno je imenovati nove člane.
               Komisija je sestavljena iz treh segmentov, iz predlogov ki jih predlagajo tri veje in
               sicer Sodni svet, strokovna javnost oziroma slovenske univerze in pa poslanske
               skupine. Zdaj, kar zadeva predlog Sodnega sveta v Poslanski skupini Slovenske
               demokratske stranke nimamo kakšnih težav, predlog je dober in ga v tem delu tudi
               podpiramo. Večji problemi so v tistem delu, ko se je zbiralo kandidate iz nabora
               predlogov univerz. Tam smo iz tega dela izbirali dva člana in dva namestnika in lahko
               ugotavljamo, da izbor ni potekal po strokovnih kriterijih, kot je bilo večkrat v
               javnosti predstavljeno, pač pa so bili v enem delu izbrani strokovni ljudje, se
               pravi, doktorji pravnih znanosti, ena izbrana kandidatka ni bila doktor pravnih
               znanosti, medtem ko trije drugi doktorji pravnih znanosti niso dobili podpore
               koalicije. Lahko ugotovim samo, da je izbrana kandidatka Astrid Prašnikar izrazito
               politična kandidatka, je bivša državna sekretarka pri ministru Bohincu, tako rekoč
               njegova desna roka. In tudi predlog, ki ga je podpisal dr. Bohinc v imenu primorske
               univerze, je tak, da je predlagal svojo uslužbenko, se pravi, svojo desno roko za
               kandidatko za Državno volilno komisijo. Tu lahko ugotovimo, da je šlo za zlorabo
               univerze v politične namene, da gre za neke vrste politični nepotizem, da gre tudi za
               zavajanje javnosti, kajti pod to krinko strokovnega predloga ste izbrali povsem
               političen predlog.</p>
               <p>Tudi kar zadeva izbor kandidatov iz predloga poslanskih skupin, lahko ugotovimo, da
               izbor ni potekal tako, kot predpisuje zakon v 32. členu, Zakon o volitvah v Državni
               zbor, kjer je izrecno napisano, da se trije člani in trije namestniki imenujejo po
               predlogih poslanskih skupin, pri čemer se upošteva sorazmerna zastopanost političnih
               strank. Po tem kriteriju bi morala naša poslanska skupina dobiti dva člana iz te
               kvote, se pravi, tretjino, dobili smo enega. In to je eden od problemov. Po drugi
               strani pa tudi v tem predlogu iz nabora poslanskih skupin koalicija ni zmogla
               podpreti najustreznejšega ali strokovno najkompetentnejšega kandidata, se pravi tudi
               doktorja pravnih znanosti, tega smo tudi mi predlagali, ampak je izbor padel na neke
               druge kandidate, ki so manj strokovno podkovani in imajo tudi drugačno izobrazbo.
               Skratka, po kriteriju volilnega rezultata je koalicija prikrajšala našo poslansko
               skupino za enega člana ali namestnika člana v Državni volilni komisiji. Tu lahko samo
               ugotovim, da si je tudi največja poslanska skupina dala izvoliti samo enega člana iz
               kvote poslanskih skupin. Vendar je treba ob tem upoštevati, da si je drugega člana
               dala izvoliti iz predloga strokovne javnosti, to je Astrid Prašnikar, ki je, kot sem
               že rekel, že mnogo let desna roka nekdanjemu ministru Bohincu, najprej na Ministrstvu
               za notranje zadeve, sedaj pa na univerzi v Kopru. Nekako bi vam rad sugeriral in dal
               nek napotek koaliciji, da mislim, da ni čas za tako delo. Da je čas, da se tudi
               kadrovskih zadev lotimo resno in transparentno in da pri teh predlogih ne uporabljate
               tako cenenih trikov kot ste jih v tem primeru. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Borut Sajovic v imenu Poslanskega kluba Liberalne demokracije
               Slovenije. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa predsednik. Spoštovane kolegice in pa kolegi.</p>
               <p>V Poslanskem klubu Liberalne demokracije Slovenije mislimo, da je Državna volilna
               komisija sestavljena tako kot je treba. Tudi postopek je bil tak, jasen, pregleden in
               pa transparenten. Seveda o kandidatih smo odločili na Mandatno-volilni komisiji.
               Kandidatoma iz vrst Sodnega sveta ni kaj očitati. Očitno sta delo uspešno opravljala
               že v preteklem mandatu in dobila ponoven mandat. Tudi vse štiri slovenske univerze so
               predlagale kandidate. Izbrani so tisti, ki so dobili večje število glasov. Za
               nekatere se je pa nerazumljivo zapletlo pa pri predlogih, ki so jih predlagale
               politične stranke. Se strinjam, da o tem govori 32. člen, ki navaja kot kriterij in
               pa merilo sorazmernost. Vsi tisti, ki boste odprli ustrezne slovarje, boste pod
               besedo sorazmernost videli zapisano enakost, enakomernost, sorazmernost in pa
               skladnost. Za to gre. Če bi zakonodajalec takrat hotel, potem bi zapisal, da se
               seveda mesta, ki pripadajo političnim strankam, v državni volilni komisiji razdelijo
               v skladu z volilnim rezultatom. Pa tega ni zapisal in jaz mislim, da je eden od
               osnovnih demokratičnih standardov, da je seveda v tej državni volilni komisiji
               sorazmerno zastopanih kar največ strank, ki sedijo v parlamentu. Vsem tistim, ki pa
               temu tolmačenju ne verjamejo, pa naj razmislijo, recimo tisti, ki so zagovarjali
               večinski volilni sistem, kako bi bila potem sestavljena Državna volilna komisija v
               primeru večinskega volilnega sistema. Torej bi zmagovalci obvladovali tudi Državno
               volilno komisijo, kar pa zagotovo ni namen. Jaz mislim, da je s to sestavo, ki jo
               Poslanski klub LDS podpira, zadoščeno temu, da je enakomerno zastopana večina
               parlamentarnih strank. Predvsem pa gre za to, da komisija dela po zakonu in pa
               nepristransko. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Bojan Kontič v imenu Poslanske skupine Socialnih demokratov.
               Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa gospod predsednik. Spoštovane kolegice in kolegi.</p>
               <p>V Poslanski skupini Socialnih demokratov bomo Predlog sklepa o imenovanju Državne
               volilne komisije podprli. Če je bilo že povedano na matičnem delovnemu telesu in
               zgodba se ponavlja tudi v tej dvorani, da je bila gospa Prašnikar desna roka ministra
               Bohinca, lahko ugotovimo, da je bil tudi Gregor Virant leva roka ministra Bohinca.
               Oba je minister izbral in se za njiju takrat odločil zaradi njune strokovnosti ne
               politične pripadnosti. In naj tudi tukaj, na temu mestu zagotovim, čeprav to ni nič
               slabega, se večkrat omenja, pripadnost politični stranki seveda ne pomeni, da nekdo
               ne more izpolnjevati nalog, ki sicer z drugim zakonom niso določene kot takšne, da so
               nezdružljive, nekaj je tudi sicer takšnih. Ampak kljub temu naj povem, da Astrid
               Prašnikar ni članica Socialnih demokratov, da pa hkrati tudi mi nismo preverjali
               članstva v strankah vseh ostalih predlaganih kandidatov na temu seznamu, ki ga bomo
               danes imeli priložnost potrditi.</p>
               <p>Naj pri tem povem še glede sorazmernosti. Ni zahtevana sorazmernost glede na volilni
               rezultat, ampak glede na zastopanost političnih strank v parlamentu. In če bi sledili
               želji oziroma predlogu Slovenske demokratske stranke na Mandatno-volilni komisiji bi
               Socialni demokrati imeli dva člana ali člana in namestnika, Slovenska demokratska dva
               in še dve mesti bi ostali za ostalih pet strank. Mi smo se odločili za drug pristop,
               tudi sami nismo predlagali dva kandidata, čeprav bi nam po volilnem rezultatu
               pripadala. Odločili smo se, da so v Državni volilni komisiji, ki predvsem strokovno
               opravlja svoje delo, zastopani pripadniki različnih političnih skupin, največ kar je
               seveda mogoče. Sedem nas je v temu parlamentu, na žalost je samo šest mest in šest
               strank je sedaj predlaganih oziroma so poslanske skupine predlagale kandidate na to
               listo in šest jih je tudi zdaj predlaganih. Torej odločili smo se za ta pristop in
               takšno razumevanje sorazmernosti.</p>
               <p>V poslanski skupini bomo podprli predlog, ker menimo, da je dober in da smo na ta
               način dejansko storili kot poslanska skupina korak v pravo smer. Torej, omogočili smo
               zastopanost skoraj vseh poslanskih skupin oziroma parlamentarnih strank tega sklica.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na razpravo poslank in poslancev o predlogu sklepa.</p>
               <p>Besedo ima gospod Dušan Kumer.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod predsednik.</p>
               <p>Da najprej odgovorim vodji največje poslanske skupine, ki je rekel, naj se v bodoče
               koalicija ne poslužuje takih poceni trikov. Naj povem, da je ta napotek, ki smo ga
               tudi danes slišali in predlog, ki smo ga slišali na Mandatno-volilni komisiji, bil
               zares poceni trik, ki mu seveda v koaliciji nismo nasedli.</p>
               <p>Kot je bilo rečeno že na Mandatno-volilni komisiji, volitve niso in ne pomenijo
               političnega plena zmagovalcev, pa naj gre tu za posamezno politično stranko ali pa
               gre kasneje za koalicijo, ki si po volitvah preprosto razdeli vse funkcije in
               položaje, ki omogočajo in zagotavljajo učinkovito upravljanje države, izvajanje
               oblasti in kazanja mišic politične moči. In Državna volilna komisija spada v segment
               zahtevnega in občutljivega upravljanja države, saj nadzoruje dela, priprave in
               izvedbo volitev in prav zaradi tega je prav in pametno, da tisti del Državne volilne
               komisije, ki jo predlagajo poslanske skupine v Državnem zboru, parlamentu, odražajo
               čim večjo stopnjo pluralnosti političnih strank v Državnem zboru. In če obstaja za to
               seveda volja, in mogoče kdaj tudi bo, mogoče tudi interes za kakšnega predstavnika
               politične stranke izven Državnega zbora. Torej, da je v komisiji zastopanih čim več
               predstavnikov različnih političnih strank in današnji predlog odraža prav ta cilj. Za
               šest mest je predloge oblikovalo 6 poslanskih skupin in Mandatno-volilna komisija jim
               je pri tem predlogu prisluhnila pri izbiri. Državno volilna komisija, volilna
               komisija ni Državni zbor in ni parlament, v katerem si bi, tako kot smo si v Državnem
               zboru, do promila natančno razdelili vse funkcije in mesta v odborih in komisijah
               glede na volilni rezultat. Ponderisti so tukaj imeli res veliko dela. Državno volilna
               komisija je, tako kot sem že prej rekel, sila pomemben inštitut priprave, izvedbe in
               nadzora volitev.</p>
               <p>In še nekaj o strokovnosti. Če je največja Poslanska skupina Zares <q>"cikala"</q> na veliko
               strokovnost, potem bi predlagala za člana iz svoje kvote, ne sekretarja politične
               stranke, ki po strokovnosti še zdaleč ni enakovreden drugemu kandidatu, ki so ga
               predlagali za namestnika. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Ker je bilo izrečenih veliko obtožb s strani kolegov iz Slovenske demokratske
               stranke, naj povem, da sem trdno prepričan, da smo upoštevali zakon, da smo ravnali
               razvidno, gospod Tanko, ni bilo nobenega prikrivanja in netransparentnosti, in da smo
               upoštevali prakso, ki jo je doslej imela Mandatno-volilna komisija v vseh mandatih.
               Glede na to, da želimo, da bi v Državni volilni komisiji sodelovalo čim več strank,
               smo tudi tokrat to zagotovili. Po naši odločitvi nas je šest strank, ki sodelujemo,
               več jih na žalost ni moglo biti, po vaše bi bile samo štiri. Prisotnost posamezne
               stranke, razen strokovnjakov in sodnikov, je koristna iz razloga, da zagotavlja, da
               predstavniki strank neposredno vidijo, kako delo Državne volilne komisije poteka, in
               ne morejo imeti napačnega vtisa, napačne slike, sodelujejo pa tudi pri odločanju. Če
               bi v zakonu bila kakršnakoli želja, da se matematično deli in upošteva število
               poslank in poslancev v Državnem zboru, potem bi najbrž to moralo v zakonu biti
               napisano. Poglejte, imamo v Poslovniku, na katerega prakso je že opozoril kolega
               Dušan Kumer, kjer pravi, "pri določitvi delovnih teles se upošteva velikost <stage xml:id="Izredna-03-2008-12-16.stage56">(število
               članov posamezne poslanske skupine)</stage>". V 32. členu Zakona o volitvah v Državni zbor,
               ki načela upošteva, sploh ne govori o poslanskih skupinah, ampak govori o strankah,
               poslanske skupine so samo tiste, ki predlagajo posamezne kandidate, in ne govori o
               številu, ampak govori o sorazmernosti. Zato mislim, da ni bilo nobene nekorektnosti.
               Res pa je, da izbor ni takšen, kot si je zamislil gospod Tanko in Slovenska
               demokratska stranka. To je pač realnost, ki jo bo tudi treba upoštevati. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jože Tanko. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. No, kar zadeva tisti del, v katerem predlagajo poslanske skupine, mislim,
               da je kar dokaj dobro napisan, sorazmerna zastopanost političnih strank. To se razume
               tako, kot je bilo oblikovano pri delovnih telesih, kjer imajo stranke različne
               velikosti in imajo tudi različen ponder pri oblikovanju delovnih teles. To besedilo
               je sicer težko drugače razumeti. In smo prepričani, da je koalicija odločila pač
               tako, kot je odločila, in nas prikrajšala za eno mesto v Državni volilni komisiji.
               Nam po našem mnenju pripada mesto. Člana ste nam določili, namestnika člana ne. Za
               namestnika člana smo imeli izrazito izstopajoč kadrovski predlog, žal, koalicija temu
               ni pritegnila in je očitno prišlo do politične odločitve, ne do strokovne. Tudi ko
               smo izbirali člana izmed strokovne javnosti, ki so ga oblikovale štiri slovenske
               univerze, je žal prišlo do enake odločitve. Trije člani, ki so bili izbrani, dva
               člana in en namestnik, so pač bili izbrani po kriteriju strokovnosti, in verjamem, da
               so doktorji pravnih znanosti strokovna javnost. Trije doktorji pravnih znanosti niso
               bili izbrani, bila pa je izbrana kandidatka, ki je manj strokovno kvalificirana, pač
               po tistih nazivih, po katerih se ovrednoti. Jaz upam, da je doktorat pravnih znanosti
               več kot diploma pravne fakultete. Da je ta kriterij strokovne javnosti v principu, že
               zaradi tega degradiran, ker ste izbrali nekoga, ki je strokovno nižje
               usposobljen.</p>
               <p>In še ena zadeva, zdi se mi, da je tu zelo smiselno, da nanjo opozorim, je pa ta, da
               je mariborska univerza, kot ena izmed štirih slovenskih univerz ravno tako dala dva
               kandidata za Državno-volilno komisijo, oba doktorja pravnih znanosti in nobeden od
               teh dveh predlogov ni bil izbran in ni bil primeren za Državno-volilno komisijo. Ne
               razumem, zakaj ravno mariborska univerza. Izbran je bil predlog goriške univerze,
               izbran je bil predlog Univerze na Primorskem, izbran je bil predlog ali dva predloga
               Univerze v Ljubljani in nihče z Univerze v Mariboru. V čem je ta univerza oblikovala
               strokovno slabše predloge, kot ostale slovenske univerze?! Kot recimo Univerza na
               Primorskem, ki je dobila diplomantko v Državnivolilni komisiji, med tem, ko
               mariborska ni mogla uspeti z dvema kandidatoma, ki sta bila oba doktorja pravnih
               znanosti.</p>
               <p>Mislim, da so besede eno. Se pravi govorjenje o strokovnosti - pač, lepo se sliši,
               dati prednost strokovnim odločitvam. Ja, zelo lepo, ampak ko pridemo do prakse, ko
               pridemo do konkretnih odločitev, so pa odločitve drugačne. In težko me kdo prepriča,
               da je diplomant pravne fakultete primernejši, strokovno primernejši in bolj
               usposobljen kot doktor pravnih znanosti. To je pač težko razložiti.</p>
               <p>Vsekakor lahko ugotovim, da ste s kadrovanjem oziroma odločanjem na Mandatno-volilni
               komisiji dosegli, da imate Socialni demokrati dva člana v tej Državnivolilni
               komisiji. Enega v naboru strokovne javnosti, drugega iz kvote poslanskih skupin. In
               mislim, da tak način dela in odločanja v Državnem zboru, ko prihaja do
               netransparentnosti, ni na ravni velikosti poslanske skupine in kriterijev, ki jih
               javno zagovarjate.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Bojan Kontič.</p>
               <p>Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa.</p>
               <p>Sam sem v uvodu sicer povedal, ampak zgleda, da me gospod Tanko ni slišal ali pa me
               noče razumeti. Tega znakovnega jezika pa ne znam, da bi pokazal, če me kdo ne
               posluša.</p>
               <p>Glede mariborske univerze. Več je bilo kandidatov, kot je mest. Na žalost, potem pač
               vsi ne morejo biti imenovani in ne morejo biti na listi. Podobno je pri kandidiranju
               poslanskih skupin. Predlagali ste dva in niste nikomur izmed vaših dali prednosti
               obeh kandidatov, čeprav ste po razpravi na Mandatno-volilni komisiji vedeli, da bo
               najverjetneje izglasovan eden. Vsaj po naših razpravah sodeč je bilo to mogoče
               zaznati. Zdaj, glede na to, da je bil v prejšnjem mandatu dr. Jurij Toplak v
               Državni-volilni komisiji, je predlagan s strani mariborske univerze. Zdaj je bil
               predlagatelj drugi. Mi te jasne ločnice res nismo delali. Gledali smo tudi kandidate,
               ki so v preteklem mandatu uspešno opravljali to nalogo, zato tudi naša podpora.</p>
               <p>Še enkrat vam zagotavljam, da smo jih podpirali glede na strokovnost, tiste, ki so
               bili predlagali s strokovne javnosti. In še enkrat vam poudarjam, da Socialni
               demokrati nimamo dveh članov v tej komisiji, in da imamo samo enega člana. Če bi bil
               upoštevan predlog, ki je bil podan s strani največje opozicijske poslanske skupine,
               bi Socialni demokrati z 29 mesti v parlamentu imeli dva kandidata. Slovenska
               demokratska stranka z 28 mesti dva, Zares z devetimi enega in če sledimo tej logiki
               številčnosti še DeSUS enega s sedmimi poslanci v parlamentu. Torej, štiri stranke bi
               v tem primeru imele kandidate na tej listi, o kateri bomo danes odločali. Po
               predlogu, o katerem smo razpravljali na Mandatno-volilni komisiji, je v Državni
               volilni komisiji zastopanih šest političnih strank. Ker smo Socialni demokrati
               predlagali samo enega kandidata in ker Slovenska demokratska stranka ni uspela z
               dvema kandidaturama, ampak samo z eno. Vse ostale so se razdelile med ostale stranke.
               In mi smo na ta način to sorazmernost tudi razumeli.</p>
               <p>Kot je že bilo povedano, nikjer v zakonu ne piše, da je sorazmernost glede na število
               poslanskih mest v Državnem zboru. To smo upoštevali takrat, ko smo določali vodenje
               delovnih teles in članstvo v delovnih telesih, kjer smo upoštevali razmerje moči med
               koalicijo in opozicijo in seveda potem tudi med strankami v koaliciji in med
               strankami v opoziciji. Pa še tam se je dogajalo, da je kakšna stranka odstopila svoje
               mesto drugi, ampak to je njena stvar. Mi smo želeli eno širino in to smo z našim
               glasovanjem na Mandatno-volilni komisiji, tako bomo glasovali tudi tokrat, uspeli
               zagotoviti.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ste želel repliko? <gap n="..."/><stage xml:id="Izredna-03-2008-12-16.stage57">/Medsebojno pogovarjanje./</stage><gap n="..."/> Torej, replike vam tudi sicer ne
               morem dati zaradi tega, ker ste porabil pet minutni čas za razpravo.</p>
               <p>S tem zaključujem razpravo in prehajamo na odločanje o Predlogu sklepov o imenovanju
               Državne volilne komisije za dobo štirih let. Obrazložitev glasu v imenu poslanskih
               skupin. Odpiram listo.</p>
               <p>Besedo ima gospod Anton Anderlič v imenu Poslanskega kluba Liberalne demokracije
               Slovenije.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Lepo pozdravljeni vsi skupaj.</p>
               <p>To je točka okoli katere pravzaprav razpravljamo, na nek način, izven tistega, kar bi
               se moralo dejansko slišati ob imenovanju volilne komisije. Namreč, razumeti je, da bi
               si tisti, ki bi radi imeli več članov v volilni komisiji, razdelili plen, ki so ga
               oplenili na volitvah. Ampak Republiška volilna komisija je postavljena skladno z
               zakonom tako, da je celo predpisano, kdo je lahko predsednik Republiške volilne
               komisije. Ne more biti kar kdor koli. In prav bi bilo, da bi razumeli to republiško
               volilno komisijo kot tisti organ, ki bo nadziral vse kar se na področju referendumov,
               lokalnih volitev, volitev predsednika države, volitev v Državni zbor, da bi izvajal
               nepristransko, neodvisno in izven tega, kar si imajo stranke med seboj za povedati.
               Mi kandidiramo, mi smo udeleženi, aktivni v procesu, ne pa da še svoje ljudi<gap n="..."/> Ja,
               prav je, da imamo svoje opazovalce, da imamo svoje ljudi, ki spremljajo ali vse
               poteka korektno, v skladu z zakonodajo in tako naprej. Da pa težimo k temu, da bi na
               osnovi volilnega rezultata imeli tudi ustrezno proporcionalno zastopanost v volilni
               komisiji se mi pa zdi pretirano. Res je, zakonodajo bo treba na tem področju
               dopolniti. Prepričan sem, da je bila ta ureditev dobro zastavljena, predsednik
               volilne komisije mora biti iz vrst sodnikov in tako naprej. In tudi v nadaljevanju bi
               morali tej logiki slediti. In ni prav, da se tu ustvarja vtis, kot da se je nekomu,
               neki stranki, naredila krivica, ker je dobila premalo članov v volilni komisiji. Ali
               ni zadosti vsaki stranki, vsaki poslanski skupini en predstavnik v volilni komisiji?
               Prepričan sem, da bi morali sploh izločiti politične stranke iz osnovnega članstva v
               Republiški volilni komisiji, od predsednika do članov in namestnikov. To, kako bodo
               pa stranke kontrolirale, ali je potek celotnih volitev in vsega tistega, kar pač ta
               volilna komisija pokriva, je pa stvar, ki se lahko uveljavi preko opazovalcev, preko
               raznih stvari, ki jih imamo tudi urejene na samih voliščih oziroma tam, kjer se
               odloča. Tako, da je treba jasno povedati, da tu ne gre za to, da bi nekomu nekaj
               pripadalo, ampak gre za to, kako bi celoten sistem naredili transparenten, pregleden
               in da bi participirali tisti, za katere je prav, da participirajo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Cveta Zalokar Oražem. Prosim.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. V Poslanski skupini Zares bomo sklep o imenovanju Državne
               volilne komisije podprli.</p>
               <p>Menimo, da so kriteriji za člane v Državni volilni komisiji zelo strogi, da so vezani
               na izobrazbo, na strokovnost in reference. In po naši oceni tem kriterijem vsi
               kandidati oziroma vsi tisti, ki so predlagani, absolutno ustrezajo. Še več, zdi se
               nam, da je sestava komisije korektna, celo več kot korektna. In prav je in odločno
               podpiramo način, s katerim nismo šli v sorazmerno imenovanje političnih strank v
               Državno volilno komisijo. To ni komisija, ki bi bila plen nekih strank, kot je bilo
               danes rečeno, <q>"to nam pripada, nam je bila narejena krivica"</q>. In mislim, da je
               rešitev, ki je šla v smeri bolj enakomerne zastopanosti strank, boljša in
               korektnejša. Namesto štirih strank, kot je bilo danes večkrat povedano, je svoje
               mesto v volilni komisiji dobilo šest strank. Prav tako se nam pa zdi nekorektno, da
               je bilo danes izpostavljeno ime gospe Prašnikar. Nekorektno zato, ker je bilo jasno
               in glasno večkrat tudi v preteklih dneh povedano, da ni članica nobene politične
               stranke. In mi to verjamemo. Nekateri temu ne verjamejo, kajti mislijo, da če je
               kadarkoli v zgodovini kdorkoli z nekom delal, ki je član neke stranke, je že
               kontaminiran. In to tista stranka o tem govori, ki nas vse poučuje, kaj je lahko
               politično kadrovanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Polemike pri obrazložitvi glasu ni.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Menimo, da ti očitki niso bili korektni, zato bomo tudi podprli predlog za imenovanje
               te volilne komisije s popolnoma čisto vestjo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želijo poslanke in poslanci tudi obrazložiti svoj glas? Ne vidim interesa
               za to, zato prehajamo na glasovanje. Glasujemo. Navzočih je 70, za je glasovalo 51,
               proti nihče.</p>
               <p><stage xml:id="Izredna-03-2008-12-16.stage58">(Za je glasovalo 51.)</stage> <stage xml:id="Izredna-03-2008-12-16.stage59">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo predloga sklepa o imenovanju predsednice Državne revizijske
               komisije. Predlog sklepa je v obravnavo zboru predložila Mandatno-volilna komisija.
               Prehajamo na predstavitev stališč poslanskih skupin. Besedo ima mag. Borut Sajovic v
               imenu Poslanskega kluba LDS. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik. Še enkrat prijazen pozdrav. V Poslanskem klubu Liberalne
               demokracije Slovenije pritrjujemo predlogu, ki smo ga potrdili na Mandatno-volilni
               komisiji. V času zaostrenih gospodarskih razmer bo korektno delovanje Državne
               revizijske komisije, predvsem pa to, da dela v polni postavi, še kako pomembno.
               Predsednik namreč zastopa, vodi in pa organizira delo te komisije, skrbi za javnost
               dela ter predstavlja delo Državne revizijske komisije. Je pa tu poleg Državne
               revizijske komisije v Sloveniji očitno še en drug problem. Treba se je vprašati, kaj
               je z Zakonom o javnem naročanju, da niti občinske niti državne inštitucije, ki jih
               zbirajo za to specializirane, renomirane inštitucije, da za velike denarje vodijo
               razpise, seveda teh zgodb ne pripeljejo do konca. V praksi se je moč soočiti s tem,
               odprite stran Državne revizijske komisije, nešteto slovenskih občin je v težavah, če
               imajo nasprotne stranke na svoji strani kvalificiranega usposobljenega pravnika,
               potem je moč izpodbijati in zrušiti prav vsak postopek. V praksi pa to pomeni, da
               bodo na milijone in milijone evrov evropskih, kohezijskih in pa še kakšnih drugih
               sredstev ostalo neizkoriščenih in pa neporabljenih. Jaz mislim, da je to drugi del
               vprašanja, o katerem se je treba v Državnem zboru zamisliti. Da pa je Državna
               revizijska komisija v popolni sestavi, da ima predsednico ali pa predsednika, pa v
               poslanskem klubu temu odgovarjamo pritrdilno, in predlogu izbrane kandidatke
               pritrjujemo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jože Tanko v imenu Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala za besedo. Še enkrat vsem lep pozdrav.</p>
               <p>Naprej bi rad povedal, da smo o tem predlogu na mandatni komisiji glasovali dvakrat
               izključno zaradi tega, ker je bila ena izmed kandidatk neupravičeno izločena in je
               potem na osnovi mnenja Zakonodajno-pravne službe prišlo do ponovitve postopka. Bila
               je groba proceduralna napaka storjena tudi v tem vsebinskemu delu, zato mislim, da je
               prav, da je komisija tudi ta postopek ponovila.</p>
               <p>Drugo, kar je pa za nas nekako bolj pomembno, pa je potrebno poudariti, da je to
               kandidatka, ki je bila v prejšnjem mandatu enkrat že podprta za predsednico Državne
               revizijske komisije, in to z zelo veliko večino, samo dva poslanca sta bila proti,
               štiriinpetdeset za, mislim, da sta se še tista dva takrat, ko sta glasovala, zmotila,
               vendar je ta kandidatka potem, ko se je sprejemal Zakon o reviziji postopkov javnega
               naročanja odstopila, še preden je nastopila funkcija. Takrat je eden izmed vodij
               poslanskih skupin opozicije izjavil oziroma je kandidatki, ki je odstopila tej
               kandidatki, čestital za <q>"korajžo"</q>. Tam imate klip na STA.</p>
               <p>Zakon se v temu času ni spremenil, kandidatka je ponovno kandidirala in bila izbrana.
               In zdaj sprašujem, ali je bila strokovna odločitev v prejšnjem mandatu, ko smo jo
               izbrali, in je potem očitno iz političnih razlogov odstopila, kajti sedaj jo je ista
               koalicija, ki ji je čestitala za <q>"korajžo"</q>, podprla za predsednico Državne volilne
               komisije. Ne da bi se vmes karkoli tehtnega spremenilo na zakonu ali pa pri zakonu,
               zaradi česar je tudi odstopila. Mislim, da gre v temu primeru za izrazito politično
               delovanje, tudi takrat je šlo za izrazito politično delovanje kandidatke, ki je bila
               že izbrana za predsednico Državne revizijske komisije, in je potem iz razlogov, ki
               sem jih povedal, tudi odstopila.</p>
               <p>Jaz mislim, da način dela, ko kandidate, ki so v prejšnjem mandatu protestno
               izstopili, v tem mandatu ponovno podpiramo ali pa podpirate za predsednika Državne
               revizijske komisije, s tem samo kažete, kako daleč je šla ta vpletenost v prejšnjem
               mandatu in politizacija inštitucij, ki so bile zadolžene za neodvisne postopke
               revizije in tudi kakšne druge postopke.</p>
               <p>Glede na vse, kar sem povedal, gre očitno za zelo politikantski pristop pri tem in
               tudi odločitev, ki ste jo sprejeli, temelji verjetno najbrž kot nagrada za to, da je
               v prejšnjem mandatu odstopila in povzročila določene težave. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi razprava poslank in poslancev o predlogu sklepa. Besedo ima gospod
               Jožef Jerovšek. Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, gospod predsednik! Ta izbira predsednice
               oziroma predsednika Državne revizijske komisije je zelo pomembna zadeva. Tudi meni se
               ob tem predlogu in tem, kar koalicija podpira, pojavljajo določena vprašanja. V tem
               poročilu se mi zdi zelo čudno, da sploh ni omenjeno, da je gospa že nekoč
               kandidirala, bila izvoljena za predsednico Državne revizijske komisije. To je seveda
               pomembno. Mi tega dokumenta - jaz niti življenjepisa nisem dobil, ker nisem član
               Kviaza. In drugo, kot smo slišali, se je zgodilo, da je pravzaprav pri izbiri bil
               postopek zelo moteno voden, zelo pristransko. In bi predsednika te
               administrativno-kadrovske komisije pozval, da prihodnjič pri teh pomembnih zadevah
               bolj dosledno in bolj transparentno vodi postopek, drugače bomo cel mandat soočeni z
               določenim dvomom o tem, da ta njegova komisija dela dovolj transparentno.</p>
               <p>Drugo pa to, kar je bilo že predhodno. Spomnim se, da smo takrat glasovali za isto
               kandidatko, ki je danes predlagana za predsednico. Takrat nisem vedel čisto nič o
               njej, ampak vem, da smo jo podprli. Kandidatka bi po moje morala biti korektna, da bi
               sedaj posebej navedla, zakaj ob istem zakonu se pa sedaj zdi primerna. Tu se porajajo
               določena vprašanja. Ali je takrat ugotovila, da ob takratni sestavi revizijske
               komisije ne bo mogla, recimo, imeti dovolj vpliva, da bi izvajala neko politiko, ki
               si jo je zamislil mogoče nek podporni lobi, ki takrat ni bil popolnoma poznan in se
               je šele ob njenem protestnem odstopu razpoznal. Po drugi strani bi morala biti, glede
               na to, da jo je takratna koalicija podprla, na nek način skoraj tako kontaminirana
               kot gospod Šinkovec, recimo. In bi se moral zgoditi, če bi bil zelo dosleden, kak
               občinski odbor v Trebnjem in ostro protestirati, da takšna kandidatka, ki je
               kontaminirana, sploh pride v izbor in predlaganje s strani neke stranke. To se tudi
               ni zgodilo, ta doslednost neke stranke pa nekega boljševističnega dela neke stranke.
               Meni je to pravzaprav, da gospa danes, ki je dala nezaupnico državi v pomembnem času,
               kajti po mojem je revizijska komisija takrat prav gotovo izgubila nekaj časa, nekaj
               pomembnih odločitev. In če je bila, recimo, takrat pripravljena transparentno in
               kredibilno delovati, bi morala po istem zakonu to sprejeti. Kakšni vzgibi, kakšni
               nameni jo danes vodijo? Tu se meni zdi nekaj nekredibilnosti. Dejansko je to
               nekredibilno oziroma bi morala sama več v javnosti pojasniti, kdo jo je sedaj
               nagovoril, s kakšnimi nameni, kakšni so njeni cilji, da bi lahko zdaj videli, v čem
               je razlika od takrat do danes. Zakaj takrat ni mogla delovati, danes pa naenkrat so
               vse poti odprte.</p>
               <p>In gospodje, seveda se sprašujemo, ali bo Državna revizijska komisija opravila svoje
               delo transparentno. Veste, da ste prej pri enem zakonu podprli člen, ki pospešuje
               korupcijo. Jaz ne rečem, gospa je mogoče popolnoma korektna in primerna in so
               nekateri drugi vzgibi bili. Ampak seveda tistemu protestu, tistemu vzroku od takrat
               pa ne verjamem in jaz zaradi tega želim biti transparenten in je danes je pa ne bom
               podprl. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Dušan Kumer. Prosim.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod predsednik. Pretiravanje ima lahko tudi hude posledice. Da v
               juho po nerodnosti stresemo preveč soli in ji pokvarimo okus. In kolega Jerovšek je
               tipično to storil zdaj in tudi na Mandatno-volilni komisiji nekateri drugi poslanci.
               Iz tega primera, ko smo dvakrat v času trajanja postopka glasovali oziroma izbirali,
               delati neke daljnosežne politične zaključke, mislim, da je le malo preveč. Moram pa
               obrazložiti, kako je, ne do napake, ampak do ponovitve postopka prišlo. Zato si
               dovoljujem, da najprej zavrnem vse očitke, in tudi današnji očitek je bil izrečen, da
               je prišlo v Mandatno-volilni komisiji in njeni strokovni službi do velike napake,
               celo velike grobe napake, ki bi morala imeti, je bilo slišati, tudi sankcije.</p>
               <p>Tako kot na komisiji tudi danes kolegi iz opozicije izkoriščate ta primer za to, da
               lahko ves žolč izlijete iz volilnega neuspeha na svojo kadrovsko kombinatoriko. Samo
               mimogrede, mi poskrbimo tudi za tiste vaše kandidate, ki so volitve izgubili, ne samo
               za te. Če pa že govorimo o Mandatno- volilni komisiji in njenih pristojnostih, potem
               pa jasno povejmo, in tudi vi to dobro veste, da ta dela po Poslovniku Državnega
               zbora, ki velja tudi za delo vseh delovnih teles v Državnemu zboru. Poslovnik je za
               ta primer v svojem 283. členu popolnoma jasen, ko pravi, kateri dnevi so dela prosti
               dnevi oziroma kako se ravna, kadar pride neka pošta na dela prost dan v prostore
               Državnega zbora. Po Poslovniku Državnega zbora sobota ni dela prost dan in se zato
               nima kaj prenašati na dan po nedelji. Mandatno-volilna komisija je to upoštevala. Kot
               pa izhaja iz mnenja Zakonodajno-pravne službe pa bi poleg Poslovnika morali v
               Komisiji upoštevati tudi Zakon o reviziji postopkov javnega naročanja in ta nas potem
               dalje napotuje v Zakon o pravdnem postopku in tako dalje. Tu pa je stvar malo bolj
               komplicirana, ni tako enostavna, kot jo nekateri danes interpretirate. In ker je bil
               postopek izbire vse do današnjega dneva še vedno v postopku, ni bilo končne
               odločitve, končna odločitev bo danes v Državnemu zboru, je seveda Komisija imela to
               možnost, da to ponovi in upošteva mnenje Zakonodajno-pravne službe. Ta kandidatura je
               namreč prišla v Državni zbor, to, ki smo jo prvo izločili, 25. novembra, se pravi
               enajsti dan, osmi dan je pa bil tisti zadnji dan, po katerem bi naj prišle.</p>
               <p>Še enkrat, ne gre za veliko napako, gre za to, da po vrsti nismo upoštevali nekaterih
               drugih zakonov. To pa pomeni, da drugič, ali pa da bo potreben revizije in spremembe
               tudi Poslovnik Državnega zbora, kajti mi smo se kot telo Državnega zbora držali
               pravil in zakona, ki veljajo v Državnemu zboru. In jaz še vedno menim, da grobe
               napake nismo storili, smo pa zaradi tega, da se izognemo vsem ostalim postopkom pred
               Upravnim sodiščem, ponovili to glasovanje in upoštevali to kandidaturo. In tudi vi,
               spoštovani poslanci z opozicije, mislim, da nekateri ste za to kandidaturo tudi
               glasovali in ste isto glasovali kot v prvem tudi v drugem glasovanju.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na odločanje o predlogu sklepov o imenovanju gospe Vesne Cukrov
               za predsednico Državne revizijske komisije. Funkcijo bo uresničevala od imenovanja do
               23. 12. 2009. Ne vidim obrazložitev glasu. Glasujemo. Prisotnih je 67 poslank in
               poslancev, za je glasovalo 50, proti 16.</p>
               <p><stage xml:id="Izredna-03-2008-12-16.stage60">(Za je glasovalo 50.)</stage> <stage xml:id="Izredna-03-2008-12-16.stage61">(Proti 16.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo Predloga sklepa o razrešitvi člana Sveta banke Slovenije.
               Predlog sklepa je v obravnavo zboru predložila Mandatno-volilna komisija.
               Prijavljenih k razpravi ni. Prehajamo na odločanje o predlogu sklepa o razrešitvi dr.
               Boštjana Jazbeca dolžnosti člana Sveta Banke Slovenije, z dnem 31. 12. 2008.
               Glasujemo. Navzočih je 67 poslank in poslancev, za je glasovalo 64, proti nihče.</p>
               <p><stage xml:id="Izredna-03-2008-12-16.stage62">(Za je glasovalo 64.)</stage> <stage xml:id="Izredna-03-2008-12-16.stage63">(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo Predloga sklepa o razrešitvi predsednice imenovanju
               predsednika komisije za Poslovnik. Predlog je v obravnavo zboru predložila Poslanski
               klub Liberalne demokracije Slovenije. Želi v zvezi s tem kdo besedo? <stage xml:id="Izredna-03-2008-12-16.stage64">(Ne želi.)</stage>
               Prehajamo na odločanje o Predlogu sklepa o razrešitvi predsednice o imenovanju
               predsednika Komisije za poslovnik. Glasujemo. Mir v dvorani. Navzočih je 66 poslank
               in poslancev, za je glasovalo 65, proti nihče.</p>
               <p><stage xml:id="Izredna-03-2008-12-16.stage65">(Za je glasovalo 65.)</stage> <stage xml:id="Izredna-03-2008-12-16.stage66">(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo Predloga sklepa o razrešitvi podpredsednice in o imenovanju
               podpredsednika Komisije za peticije, človekove pravice in enake možnosti. Predlog je
               v obravnavo zboru predložila Poslanska skupina Socialnih demokratov. Želi v zvezi s
               tem kdo besedo? <stage xml:id="Izredna-03-2008-12-16.stage67">(Ne želi.)</stage> Prehajamo na odločanje o predlogu sklepa o razrešitvi
               predsednice in imenovanju predsednika Komisije za peticije ter človekove pravice in
               enake možnosti. Glasujemo. Odpiram razpravo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> podpredsednice, ne predsednice.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Se opravičujem. Podpredsednice in k imenovanju podpredsednika Komisije za peticije
               ter človekove pravice in enake možnosti. Hvala za opozorilo. Bom pogledal, če sem res
               tako rekel. Glasujemo. Navzočih je 67 poslank in poslancev, za je glasovalo 67, proti
               nihče.</p>
               <p><stage xml:id="Izredna-03-2008-12-16.stage68">(Za je glasovalo 67.)</stage> <stage xml:id="Izredna-03-2008-12-16.stage69">(Proti nihče.)</stage></p>
               <p>Ugotavljam, da je zbor predlagani sklep sprejel. S tem zaključujem to točko dnevnega
               reda, zaključujem tudi 3. izredno sejo Državnega zbora in se vam zahvaljujem in lep
               pozdrav.</p>
               <stage type="time">(Seja je bila končana 16. decembra 2008 ob 19.03.)</stage>
            </sp>
         </div>
      </body>
   </text>
</TEI>