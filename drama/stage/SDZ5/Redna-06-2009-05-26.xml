<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-06-2009-05-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|D5A533E7A6151F25C125763100261203</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=D5A533E7A6151F25C125763100261203</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-06-2009-05-26.DZ" n="06">
               <name>Redna</name>
               <date when="2009-05-26"/>
            </setting>
         </settingDesc>
         <particDesc>
            <listOrg>
               <org xml:id="Redna-06-2009-05-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 6. seje</stage>
            <stage type="date">(26. maj 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi.</p>
               <p>Dobil sem obvestilo mag. Antona Ropa, predsednika Odbora za finance in monetarno
               politiko, ki na odboru obravnava še 21.b točko dnevnega reda, to je Predlog zakona o
               poroštvu Republike Slovenije za obveznosti Slovenske odškodninske družbe iz naslova
               kreditov, najetih za financiranje Slovenske odškodninske družbe, da še ni končal z
               delom odbora in da bo končal predvidoma v roku ene ure, zato vam sporočam, da bomo
               današnjo sejo Državnega zbora nadaljevali ob 10. uri.</p>
               <p>Hvala lepa.</p>
               <stage type="time">(Seja je bila prekinjena ob 9.01 in se je nadaljevala ob 10.01.)</stage>
               <p>Takoj bodo preverili, ali bo odbor končal v najkrajšem možnem času. Če je tik pred
               tem, da konča, bi mogoče še kakšno minuto počakali, sicer pa bomo začeli z
               nadaljevanjem. Prosim za potrpljenje še za nekaj minut.</p>
               <p>Hvala.</p>
               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjamo nadaljevanje 6. seje Državnega zbora.</p>
               <p>Obveščen sem, da se današnje seje ne morejo udeležiti naslednja poslanka in poslanci:
               Franc Jurša, Janko Veber do 13. ure, mag. Branko Grims, Anton Colarič, mag. Andreja
               Rihter in Ivo Vajgl.</p>
               <p>Vse prisotne lepo pozdravljam.</p>
               <p>Prehajamo na <title>21. TOČKO DNEVNEGA REDA</title>, to je na <title>OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O JAVNIH CESTAH, NUJNI
               POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Bomo počakali, da pridejo predstavniki Vlade.</p>
               <p>Obveščen sem, da bo minister prišel čez kakšno minuto. Če mi dovolite, sprejemam pa
               tudi kritiko. Bomo počakali za minuto, dve, da se oglasi. Če ne, bomo pač nadaljevali
               sejo s predstavitvijo Odbora za promet kot matičnega delovnega telesa.</p>
               <p>Proceduralno, gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Spoštovani kolegice in kolegi, vsi ostali prisotni.</p>
               <p>Ne vem, če je to kritika, spoštovani gospoda predsednik, ampak način dela, kot ga
               ubirate v zadnjih dneh in tednih, ni dober. Mi smo bili na tej seji Državnega zbora
               priča številnim prekinitvam, številnim pritiskom z vaše strani in strani vladajočih
               poslancev. V primeru, ko je šlo za obravnavo enega izmed zakonov, ki je bil uvrščen
               na to sejo Državnega zbora in glede katerega je razpravo pristojno matično delovno
               telo Odbor za notranjo politiko opravljalo stalno pod nekim pritiskom in stalno smo
               nekaj prestavljali in zavlačevali to točko dnevnega reda. Danes se je zgodilo nekaj
               podobnega, na Odboru za finance in monetarno politiko smo razpravljali o Zakonu o
               poroštvu Slovenski odškodninski družbi v višini 180 milijonov evrov. Torej, gre za
               180 milijonov evrov, za katere bo nova vlada dodatno zadolžila to državo, kar ni
               nepomembno vprašanje. In tudi v tem primeru smo bili stalno pod nekim pritiskom, pod
               nekim stampedom,<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Černač,<gap n="..."/></p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p><gap n="..."/>da moramo to<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>neposredno zlorabljate proceduralno<gap n="..."/></p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p><gap n="..."/>to točko<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>proceduralno možnost, možnost za proceduralno vprašanje ali predlog in prosim, da
               daste proceduralni predlog ali karkoli podobnega. Sicer, vam bom moral vzeti
               besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Če mi boste to dovolili, gospod predsednik, drugače mi vzemite besedo. Če mi boste
               dovolili, bom seveda povedal do konca. Drugače pa, v skladu s to novo prakso, ki ste
               jo ubrali, lahko tudi izklopite moj mikrofon. Uzde ste nam začeli že nadevati, to so
               je zgodilo ravno na tem odboru, ko je bila z vladajočo večino izglasovana možnost, da
               se nam nadene, po domače povedano, nagobčnike. Da lahko razpravljamo samo toliko
               časa, kot boste vi določili.</p>
               <p>Skratka, tak način dela ni dober, spoštovani gospod predsednik. In predlagam, da v
               prihodnje na kolegijih uvrščate na dnevni red sej tiste točke, tista gradiva in tiste
               materiale, za katere je v skladu s Poslovnikom Državnega zbora bila opravljena
               razprava na matičnih delovnih telesih, in tiste točke, za katere so matična delovna
               telesa pred začetkom seje pripravila ustrezna stališča. V nasprotnem primeru bomo
               tudi v prihodnje priča zavlačevanjem, prekinitvam, kar ni dobro, ne za delo Državnega
               zbora, predvsem pa, spoštovani gospod predsednik, ni dobro za stanje duha demokracije
               v tej državi. Ta država se začenja spreminjati v avtoritarno policijsko državo, kar
               je slabo. In prosim, da ne pripomoremo oziroma da ne pripomorete tudi vi z vašim
               načinom dela k temu.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Že samo to, da sem vam dopustil to, da ste povedali do konca, govori ravno nasprotno,
               kar zadeva svobodo govora v tej državi in delovanja tega zbora. Zakon, ki se
               obravnava na odboru za javne finance, je v nujnem postopku in poročilo mora biti
               pripravljeno do obravnave točke, nič ni narobe. Nobenih siceršnjih prekinitev ali
               karkoli, ki so se zgodile, ni bilo na predlog oziroma zahtevo samega predsedujočega,
               pač pa skladno s potekom seje - to ni bilo prvič, tudi ne v tem in ne seveda v
               prejšnjem mandatu in tudi v prihodnje se bo to zgodilo. To je normalen postopek dela
               in zaradi tega odločno zavračam vse vaše navedbe. Besedo pa sedaj dajem predstavniku
               Vlade za dopolnilno obrazložitev predloga zakona. Besedo ima dr. Patrick Vlačič,
               minister za promet. Prosim.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Spoštovane poslanke, spoštovani poslanci. S predlaganim zakonom oziroma s spremembo
               zakona se uvajajo vinjete za krajše časovno obdobje, in sicer mesečne in tedenske.
               Hkrati z uvedbo mesečnih in tedenskih vinjet bo Republika Slovenija ukinila polletne
               vinjete, ki ne bodo več toliko zanimive. Dejstvo je, da so polletne vinjete do sedaj
               kupovali predvsem občasni uporabniki cestnega omrežja, in sicer tako domači kot tuji.
               Še vedno pa bodo motorna kolesa namesto mesečnih vinjet v prodaji imela polletne
               vinjete, kar je prilagojeno trajanju glavne motociklistične sezone.</p>
               <p>Republika Slovenija s predlogom zakona sledi očitkom Evropske komisije, ki je
               Republiko Slovenijo v uradnem opominu opozorila na diskriminatorno obravnavo drugih
               državljanov Evropske unije ali tujih rezidentov, ki le občasno uporabljajo slovenske
               avtoceste. Presodila je namreč, da so ti, zaradi nesorazmernih cestnin za tranzit ali
               kratkotrajno uporabo avtocest v slabšem položaju kot prebivalci Republike Slovenije.
               Zaradi navedenega Evropska komisija posledično prekinila ocenjevanje vloge za
               pridobitev sredstev iz kohezijskega sklada za avtocestni odsek Slivnica-Draženci,
               zaradi česa je ogroženo v skupnem znesku 88,76 milijonov evrov iz kohezijskega
               sklada. Druga težava, ki jo je prenesel zaplet z vinjetami, pa je ocenjevanje še ene
               vloge, in sicer za dva avtocestna odseka Pluska-Ponikve in Ponikve-Hrastje in
               posledično koriščanje sredstev iz kohezijskega sklada v višini 86,45 milijonov evrov.
               Letos gre za konkretna sredstva, za vračilo v višini približno 40 milijonov evrov, ki
               bi jih morali v zelo kratkem dobiti in je ta postopek prekinjen.</p>
               <p>Nadaljevanje odločanja o dodelitvi teh sredstev Evropska komisija pogojuje z uvedbo
               vinjet za krajše časovno obdobje. Republika Slovenija pričakuje, da bo Evropska
               komisija zaradi odločitve o spremembi vinjetnega sistema cestninjenja sprostila
               sredstva, ki so trenutno zaradi uvedenega predhodnega postopka zadržana. Dejstvo je,
               da se bodo skupni bruto prihodki iz naslova vinjetnega sistema zaradi uvedbe vinjet
               za krajše obdobje zmanjšala, pa vendar smo sprejeli ukrepe, zaradi katerih bo to
               zmanjšanje nevtralizirano, namreč, dvignili smo cestnine za tovorna vozila za 40% in
               datumsko oboje, torej uvedba kratkotrajnih vinjet in povišanje cestnin, sovpada.</p>
               <p>Poleg navedenega so v predlog zakona vključene tudi določbe, ki določajo - gre za
               drugi sklop -, da investitor kateregakoli objekta gospodarske javne infrastrukture,
               ki se gradi ali obnavlja v okviru gradnje ali rekonstrukcije državne ceste, v celoti
               zagotovi financiranje takšne gradnje ali obnove, če zakon ne določa drugače.
               Razmejitev obveznosti med investitorji se uredi s posebno pogodbo. Navedene določbe
               so nastale kot odziv na revizijsko poročilo Računskega sodišča o izvajanju in
               financiranju programa avtocest. Direkcija Republike Slovenije za ceste, občine in
               Dars so skladno z določbami zakona o graditvi objektov pristojni soglasodajalci, če
               nameravana gradnja leži v območju državne ceste oziroma občinske ceste ali njenega
               varovalnega pasu, kar se skladno z določbami zakona o graditvi objektov šteje v
               zavarovani pas gospodarske javne infrastrukture. Rok za določitev projektnih pogojev
               je 15 dni pri manj zahtevnem projektu in 30 dni od prejema popolne vloge za druge
               objekte, razen če zakon ne določa česa drugega. Če projektni pogoji niso dani, se
               šteje, da ti niso določeni in s tem je soglasje dano. Na podlagi 50.a člena ZGO-ja,
               zakona o gradnji objektov, se da soglasje v 30 dneh od prejema popolne vloge, razen
               če poseben zakon določa drugače, sicer se šteje, da je soglasje dano.</p>
               <p>Ker v tako kratkem času operativno ni mogoče opraviti kakovostnega strokovnega
               pregleda projektne dokumentacije, se predlaga dopolnitev zakona o javnih cestah kot
               posebnega zakona, ki določa tako daljši rok za določitev projektnih pogojev in ravno
               tako daljši rok za izdajo soglasja. Posamezne načrte morajo namreč pregledati
               strokovnjaki, torej izvedenci področja. Ti izvedenci so s področja gradbenih del,
               objektov, statikov, odvodnjavanja in tako naprej, tako da ta ureditev tudi ni nič
               posebnega. Nekaj podobnega imamo tudi v zakonu o vodah, ki kot <q>"lex specialis"</q> določa
               podobne roke kot tu predlagani zakon. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za promet kot matično delovno telo.
               Besedo dajem podpredsedniku Srečku Prijatelju za predstavitev poročila odbora.
               Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani minister, kolegice in kolegi! Dovolite
               mi, da vam predstavim stališče matičnega delovnega telesa oziroma Odbora za promet
               glede dopolnitve zakona o javnih cestah.</p>
               <p>Odbor se je sestal na svoji 5. seji dne 14. 5. in obravnaval omenjeni predlog
               dopolnitve zakona. Na seji odbora so poleg predstavnikov predlagatelja zakona
               sodelovali še predstavniki Darsa in Komisije za lokalno samoupravo in regionalni
               razvoj v Državnem svetu ter Zakonodajno-pravna služba Državnega zbora.</p>
               <p>Razlogi za spremembo in dopolnitev predloga zakona, ki jih navaja predlagatelj
               zakona, se nanašajo na odpravo kakršnega koli dvoma o nediskriminatornosti
               slovenskega vinjetnega sistema cestninjenja, omogočajo nakup in uporabo vinjete za
               krajše časovno obdobje, predvsem občasnim uporabnikom cestninskega omrežja, in
               uvajajo mesečne in tedenske vinjete.</p>
               <p>Uvedba cestninjenja z vinjetami v letu 2008 je bila podlaga za odločitev Evropske
               komisije, ki je Slovenijo v prvem uradnem opominu opozorila na diskriminatorno
               obravnavo drugih državljanov EU-ja in tujih rezidentov, ki občasno uporabljajo
               slovenske avtoceste. Zaradi navedenega je Evropska komisija posledično prekinila
               ocenjevalne vloge za pridobitev sredstev iz kohezijskega sklada za avtocestni odsek
               Slivnica-Draženci. Prej sprejete odločbe o sofinanciranju avtocestnega odseka
               Slivnica-Draženci s strani EU je ogroženo črpanje približno 88,7 milijona evrov iz
               kohezijskega sklada. Druga težava, ki jo je prinesel zaplet z vinjetami v letu 2008,
               pa je ocenjevanje vlog za avtocestne odseke Pluska-Ponikve in pa Ponikve-Hrastje in
               seveda s tem posledično zadolževanje 76 milijonov evrov. V primeru teh dveh odsekov
               gre za sredstva v višini, kot že rečeno, 67,4 milijona evrov in pa odmrznitev teh
               sredstev bi pomenila za Slovenijo možnost, da se z avtocestnim programom
               nadaljuje.</p>
               <p>Predlog navedenega, kot že rečeno in povedano s strani ministra gospoda dr. Patricka
               Vlačiča, ocenjujejo tudi določbe, ki izrecno določajo, da investitor kateregakoli
               objekta gospodarske javne infrastrukture, ki se gradi ali obnavlja v okviru gradnje
               in rekonstrukcije državne ceste, v celoti zagotovi financiranje gradnje in obnove. To
               pa je zahteva odzivnega poročila Računskega sodišča.</p>
               <p>Mnenje k obravnavi je podala tudi Zakonodajno-pravna služba, ki je podala konkretne
               predloge k stališču 2. člena, ki so prehodnega in končnega značaja, ter k 4.
               členu.</p>
               <p>Komisija za lokalno samoupravo in regionalni razvoj Državnega sveta predloga zakona
               ne podpira. Zaradi predlagane uvedbe mesečnih in tedenskih vinjet in načrtovane
               podražitve vinjet se bodo prihodki iz naslova cestninjenja zmanjšali; to je mnenje
               komisije. Komisija ocenjuje, da Slovenija ne bi smela popuščati, ampak bi morala pred
               spremembo vinjetnega sistema cestninjenja pravno bolj natančno oceniti domnevno
               diskriminatornost slovenskega vinjetnega sistema. Komisija ob tem opozarja, da
               Slovenija nima zagotovila, da bo Evropska komisija sprostila finančna sredstva, ki so
               začasno zadržana.</p>
               <p>Odbor za promet je skladno s 126. členom Poslovnika Državnega zbora opravil razpravo
               in glasovanje o vloženih amandmajih in je sprejel vse vložene amandmaje poslancev
               koalicije in amandma k 2. in 4. členu, ki ga je predlagala Poslanska skupina
               Slovenske demokratske stranke. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Radovan
               Žerjav v imenu Poslanske skupine Slovenske ljudske stranke. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani minister s sodelavci, kolegice in kolegi! S
               predstavitvijo rešitve o spremembi vinjetnega sistema v Sloveniji v zakonu o javnih
               cestah se ponovno veliko polemizira o smotrnosti in smiselnosti uvedbe vinjet v
               lanskem letu. Očita se, da je to bila predvolilna poteza in da močno ogroža finančno
               vzdržnost Darsa. Mnenja smo, da se v obeh primerih močno pretirava, saj so bili cilji
               in namen uvedbe popolnoma jasni. Vlada je želela čim prej povečati pretočnost na
               naših avtocestah in hkrati narediti naše avtoceste bolj prijazne uporabnikom. Zato se
               je kot za začasno rešitev odločila za uvedbo vinjet. Na Ministrstvu za promet se
               namreč vzporedno intenzivno pripravlja projekt za uvedbo satelitskega cestninjenja,
               ki v skladu z akcijskim načrtom Vlade predvideva uvedbo satelitskega cestninjenja za
               tovorna vozila že letos in uvedbo satelitskega cestninjenja za osebna vozila za
               naslednje leto. Tik pred volitvami je bil dokončan razpis, ki pa se zaradi politične
               higiene ni objavil. Ne bi bilo pošteno in korektno, da bi se tik pred volitvami
               objavil tako pomemben razpis. Žal se z delom na tem projektu, vsaj kolikor imam
               informacij, na ministrstvu v novi sestavi ni nadaljevalo.</p>
               <p>Ob uvedbi vinjet se seveda ni pozabilo tudi na finančni izplen. Treba je namreč jasno
               predstaviti številke in ne razumemo, zakaj te številke nikakor ne prodrejo v
               javnost.</p>
               <p>Dejstvo je, da je bilo v letu 2007 pobranih za nekaj več kot 210 milijonov evrov
               cestnin, v letu 2008, v katerem smo imeli pol leta v uporabi tudi vinjete, pa je bilo
               pobranih kar za 248 milijonov evrov cestnin, kar je za 38 milijonov evrov več. Od
               tega je bilo samo v osebnem prometu pobranih kar za 21,7 milijonov evrov več kot v
               letu, ko nismo imeli vinjet. Torej, projekt vsekakor ni tako finančno zgrešen, kot se
               ga želi prikazati. Prikazuje se ga pa skoraj tako, da bo kar kmalu konec sveta, da je
               ogrožena finančna vzdržnost Darsa, zaradi tega več ne bomo gradili avtocest v
               Sloveniji in da zaradi tega ne bomo gradili razvojnih osi in tako dalje in tako
               dalje. Vse to je, lahko rečem, samo močno pretiravanje in da gre za veliko
               manipulacijo, ko se trdi, da vinjete ogrožajo finančno vzdržnost Darsa. Finančna
               vzdržnost Darsa na dolgi rok bi namreč bila ogrožena v vsakem primeru, tudi v
               primeru, da se lansko leto ne bi odločili za spremembo cestninjenja v osebnem
               prometu. Danes bi bili v popolnoma isti situaciji. Razlog za to je seveda v anuitetah
               za vračanje najetih kreditov Darsa, ki se iz leta v leto povečujejo in je zato iz
               leta v leto potrebnih več sredstev za pokrivanje teh anuitet. V letu 2018 se bo
               anuiteta približala skoraj 400 milijonom evrov. Sprašujemo se, kateri cestninski
               sistem bo lahko pokril takšne anuitete. Najbrž nobeden. V tem trenutku ne vidimo
               možnosti, da bi se cestninjenje, pa kakršnokoli že bo, podražilo za 100% in da bi
               tako v blagajno prineslo skoraj 400 milijonov evrov. Tudi če bi se, se postavlja
               vprašanje, kdo bi ob tako dragih cestninah sploh uporabljal avtoceste. Kot je znano,
               je višina pobrane cestnine funkcija cene in seveda gostote prometa. Poudariti želim
               tudi, da je do sedaj bilo v letošnjem letu bilo prodanih 815.000 letnih in 450.000
               polletnih vinjet. Vsega skupaj je bilo pobranih tako že skoraj nekaj več kot 60
               milijonov evrov in smo šele v mesecu maju. Torej, tudi tukaj ne vidim nobene
               katastrofe. Ključna težava, pred katero se je znašla Slovenija v povezavi z
               vinjetami, je domnevna, a nedokazana diskriminatornost tujih uporabnikov avtocest in
               posledična blokada sredstev za izgradnjo avtocestnega odseka Slivnica-Draženci. Gre
               za zelo nenavadno potezo Evropske komisije. Gre za politično izsiljevanje. In trdim,
               da je Slovenija v tem primeru grobo diskriminirana. S tem je Evropska komisija brez
               sodišča obsodila Slovenijo, za kar pa nima pristojnosti. To je še vedno v
               pristojnosti sodišča. Upamo, da se takšno izsiljevanje ne bo pojavilo tudi na kakšnih
               drugih pomembnih področjih.</p>
               <p>V Slovenski ljudski stranki se sprašujemo, ali obstaja za takšno dejanje Evropske
               komisije sploh kakšna pravna podlaga. Tudi sam kot minister za promet sem iskal
               odgovor za to, pa tega odgovora nisem dobil. V Slovenski ljudski stranki smo mnenja,
               da ne gre vztrajati pri obstoječem sistemu, saj sicer deblokada sredstev za izgradnjo
               avtocestnega odseka Slivnica-Draženci več kot očitno ne bo mogoča. Zato bomo
               predlagani zakon tudi podprli, ker ne vidimo druge rešitve, da se sredstva
               deblokirajo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Jerič v imenu Poslanskega kluba Liberalne demokracije
               Slovenije. Prosim.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Spoštovani predsednik Državnega zbora, spoštovani minister s sodelavci, cenjene
               poslanke, poslanci! V Poslanski skupini Liberalne demokracije Slovenije bomo Predlog
               zakona o spremembah in dopolnitvah Zakona o javnih cestah podprli. Novela zakona
               vnaša v slovenski pravni red predvsem naslednje bistvene spremembe: uvajajo se
               vinjete za krajše časovno obdobje, to se pravi mesečne in tedenske, ki bodo namenjene
               predvsem občasnim, tako domačim kot seveda tudi tujim uporabnikom slovenskih
               avtocest. S tem odpravlja kakršenkoli dvom v zvezi s tem s strani Evropske komisije,
               očitanje diskriminatornosti slovenskega vinjetnega sistema in s tem posledično tudi
               sprostitev evropskih sredstev, za kar nekaj pomembnih avtocestnih odsekov, to se
               pravi tako, Slivnica-Draženci, Pluska-Ponikve in Ponikve-Hrastje v skupnem znesku
               približno 160 milijonov evrov. Slovenija si v tem trenutku vsaj po mnenju Poslanske
               skupine Liberalne demokracije Slovenije ne more privoščiti neizkoriščanja evropskih
               sredstev za gradnjo avtocestnih odsekov.</p>
               <p>Spremembe in dopolnitve zakona prav tako urejajo transparentno financiranje in pa
               načrtovanje gospodarske javne infrastrukture, ki se gradi ali obnavlja v okviru
               gradnje, vzdrževanja ali rekonstrukcije državnih cest. Treba je poudariti, da se od
               1. 7. leta 2008 v skladu s sprejetim zakonom o spremembah in dopolnitvah zakona o
               javnih cestah za vožnjo motornih vozil po avtocestah in hitrih cestah v Republiki
               Sloveniji določa obvezna uporaba vinjete - letne ali polletne. Z uvedbo omenjenega
               sistema je bil uveden tako imenovani švicarski model vinjetnega sistema, ki za
               razmeroma nizko ceno omogoča pogostim uporabnikom relativno cenejšo ali zelo poceni
               uporabo avtocestnega omrežja. Posledično so s strani občasnih uporabnikov, predvsem
               tujih, začeli prihajati vse glasnejše zahteve po uvedbi vinjet za krajše časovno
               obdobje.</p>
               <p>Slab in pa nepravičen cestninski sistem smo v letu 2008 zaradi volilnega razloga na
               koncu v prejšnjega mandata zamenjali s še slabšim vinjetnim sistem. Šlo je za
               eksperiment, ki ga ni podpirala nikakršna resna ekonomska študija, celo vladni Umar
               je bil kar dvakrat proti uvedbi vinjetnega sistema. Ta eksperiment je bil čisto
               navadno hazardiranje z vzdržnostjo avtocestnega programa ter posledično tudi z
               javnimi financami, kar se kaže že v proračunskem letu 2009, ko nam strižejo podatki.
               Nekatere smo že slišali, v letu 2009 bomo zbrali manj kot 100 milijonov. Projekti so
               med 80 in 90 milijonov evrov po vinjetnem sistemu, za odplačilo Darsovih kreditov pa
               bomo rabili približno 165 milijonov. To se pravi, da bo treba razliko zagotoviti na
               drug način, še hujše bo pa v naslednjih petih letih, ko bo, če ne bomo nekaj
               postorili na spremembi cestninskega sistema, treba iz proračuna zagotavljati več kot
               200 milijonov za odplačilo kreditov, ker bodo obveznosti narasle na približno 285
               milijonov evrov.</p>
               <p>Treba je omeniti še načelo pravičnosti in pa načelo enakosti. Sistem pavšalnega
               plačevanja cestnine pomeni, da uporabniki, ki malo uporabljajo avtocesto ali pa
               avtocestno omrežje, na nek način subvencionirajo nadpovprečne uporabnike. Uvedba
               pavšalnega sistema plačevanja cestnine pa je pomenila še dodatni udarec že tako
               hirajočemu javnemu prometu, saj stimulira še večjo uporabo osebnih vozil. Na vse te
               posledice smo v Poslanski skupini Liberalne demokracije Slovenije v letu 2008
               opozarjali. Na koncu želim poudariti, da v LDS podpiramo Vlado, da naredi obstoječi
               sistem vsaj finančno bolj vzdržen ter razreši zaplet z Evropsko komisijo, predvsem pa
               pričakujemo od nove slovenske vlade, da pospeši priprave in aktivnosti za uvedbo
               cestnine v prostem toku, v katerem bo vsak uporabnik plača toliko, kolikor
               prevozi.</p>
               <p>V Poslanski skupini LDS bomo predlog zakona za to podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matjaž Han v imenu Poslanske skupine Socialnih demokratov.
               Prosim.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa spoštovani predsednik, minister z ekipo, kolegice in kolegi! Pred nami so
               spremembe in dopolnitve zakona o javnih cestah ali tako imenovana zgodba o vinjetah.
               Še ena zgodba o mandata prejšnje vlade in njen zakon, ki je bil pred volitvami uveden
               z namenom prizadevanja političnih točk in nagovarjanja volivcev. Zato danes ni čudno,
               da po slabih pol leta po izvolitvi nove vlade moramo spreminjati oziroma novelirati
               Zakon o javnih cestah zaradi več vzrokov. Prvi, ki je seveda najpomembnejši, je
               seveda finančni vidik, drugi vzrok, tudi zelo pomemben, je evropski vidik, ker nam
               Evropa, evropska skupnost, zaradi diskriminatornega zakona, ki ga je uvedla prejšnja
               vlada blokira finančna sredstva za izgradnjo avtocest.</p>
               <p>Kot sem povedal, Zakon o javnih cestah vnaša v slovenski pravni red naslednje
               poglavitne spremembe: uvajajo se vinjete za krajše časovno obdobje, ki bodo namenjene
               predvsem občasnim uporabnikom slovenskih cestninskih cest tako domačih kot seveda
               tudi tujim. Hkrati pa, kot sem povedal, se bo tudi ugodilo zahtevam Evropske komisije
               in s tem odpravilo kakršenkoli dvom v zvezi z očitano diskriminatornostjo slovenskega
               vinjetnega sistema cestninjenja.</p>
               <p>Novela zakona prav tako ureja transparentno financiranje, posledično pa seveda tudi
               načrtovanje gospodarske javne infrastrukture, ki se gradi ali obnavlja v okviru
               gradnje ali rekonstrukcije državnih cest in, kar je najpomembnejše, zagotavlja
               prometno varnost na celotnem cestnem omrežju v Republiki Sloveniji. S 1. julijem 2008
               je bil uveden vinjetni sistem cestninjenja avtocest. Namen, kot sem že povedal, je
               dobro znan, danes pa ugotavljamo, da je ta vinjetni sistem prinesel več negativnih
               posledic kot pozitivnih učinkov. Dejstvo je, da je obstoječi vinjetni sistem zaradi
               same cene, ki pa ni imela narejenih nobenih pravnih, ekonomskih izračunov, študij,
               razen ene same navadne ankete, ki jo naročajo politične stranke za preverjanje svoje
               popularnosti, dolgoročno povečuje nestabilno sistema financiranja avtocest s tendenco
               in potrebo po zagotavljanju bistveno večjega proračunskega vira financiranja za
               izgradnjo avtocestnega sistema v Republiki Sloveniji. Obstoječi model financiranja
               avtocestnih programov namreč kratkoročno in dolgoročno ni vzdržen, kar je delež dolga
               v financiranju prevelik in narašča prehitro. Eden izmed glavnih vzrokov za nastalo
               situacijo je seveda ta uveden vinjetni sistem.</p>
               <p>Spremembe v cestninskem sistemu, ki so nastale po letu 2008, nastale situacije pri
               financiranju avtocestnega programa niso reševale, ampak so samo pospešile in
               poglobile financiranje tega sistema. Evropska komisija je zaradi domnevnega
               diskriminatornega obravnavanja udeležencev v prometu zamrznila tudi postopke za
               odobritev sredstev za izgradnjo avtocestnega odseka Slivnica-Draženci v višini 83
               milijonov evrov in zadržalo vse nadaljnje postopke glede pridobivanja sredstev še za
               cirka 160 milijonov evrov.</p>
               <p>Zaradi vse te nastale situacije sta bila Vlada Republike Slovenije in Ministrstvo za
               promet z ministrom na čelu primorana, da pripravi novelo zakona o javnih cestah, ki
               predvideva uvedbo kratkotrajnih vinjet. Zato je tudi Vlada pripravila skrbne izračune
               za ceno novih kratkotrajnih vinjet in upa, da bo s tem vendarle pogasila požar,
               katerega piroman je znan.</p>
               <p>Zato Poslanska skupina Socialnih demokratov podpira to novelo zakona, kljub temu da
               vemo, da se bodo vinjete podražile za vse državljane in seveda tudi za tujce, vendar
               mi želimo odgovorno upravljati z državo in zato je tudi to nujni postopek. Za razliko
               od prejšnje vlade se tudi ne oziroma na prihajajoče evropske volitve in nam rezultat
               ta trenutek ni važen, ampak nam je važno, da Slovenija vendarle začne odgovorno
               upravljati z državo - oziroma Vlada.</p>
               <p>Socialni demokrati bomo novelo zakona podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Peter Verlič v imenu Poslanske skupine Slovenske
               demokratske stranke.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Gospod predsednik, spoštovani minister s sodelavcema, poslanke in poslanci! Poslanska
               skupina Slovenske demokratske stranke nasprotuje predlogu zakona o javnih cestah, ki
               ga je Vlada predložila v obravnavo. Zakaj?</p>
               <p>Razlogi za sprejem zakona so naslednji, pravi Vlada: odprava kakršnegakoli dvoma o
               nediskriminatornosti vinjetnega sistema. Minister za promet dr. Patrick Vlačič je sam
               v nastopih velikokrat povedal, da o diskriminatornosti odloča Evropsko sodišče in ne
               komisije. Ali diskriminatornost na podlagi državljanstva, tako kot to očita Evropska
               komisija, res drži ali ne - ne bo držalo. Po našem mnenju ne moremo govoriti o
               diskriminaciji glede državljanstva, saj veljajo vinjete za vse enako, domače in
               tujce, ki so bodisi pogosti ali občasni uporabniki avtocest. Torej, ta argument ne
               drži.</p>
               <p>Naslednji argument cena. Cena je sorazmerna tako za tiste, ki avtocestno uporabljajo
               pogosto, in za tiste, ki avtocesto uporabljajo občasno.</p>
               <p>Naslednji razlog: Vlada pravi, omogočanje nakupa in uporabe vinjete za krajše časovno
               obdobje. Edina posledica uvedbe mesečne in tedenske vinjete bo ta, da se bo letna
               vinjeta podražila za 73%, za pogoste uporabnike avtocest, ki smo v večini slovenski
               državljani. Kaj pa tujci? Tujci zdaj plačajo 35 evrov za pol leta, po tem predlogu
               dobo plačali 15 evrov za tedensko ozirom, to se še ne ve, ker je to v pristojnosti
               Vlade, mesečne za 35 evrov. Jasno je, da bo tujec, ki bo prečkal Slovenije v Hrvaško,
               seveda plačal za en teden 15 evrov, ko se bo vračal spet 15 evrov in smo na 30 evrov.
               Torej, nobene razlike. Torej, tudi ta argument, ki naj bi povzročil zaplet z Evropsko
               komisijo, ne drži. Tako mislim, da tukaj vztrajanje pri tej ceni sigurno ne bo
               Evropske komisije pozitivno prepričalo. To je naše mnenje.</p>
               <p>In še naslednji argument. Vlada v svojem predlogu piše, da pričakuje sprostitev
               zadržanih sredstev. Torej, Vlada sploh še ne ve, ali bodo sredstva odmrznjena. In še
               nekaj se je pokazalo, kar preberite si zadnji članek v Logistiki. Vlada je reagirala
               očitno na dopis uradnika Evropske komisije, ki je napisal, da Komisija ni zadržala
               sredstev, ampak so evropska: da je postopek prekinjen in naj Vlada obrazloži nov
               finančni izračun zaradi cestninjenja. Torej, ne drži očitek o zadržanju, vendar pa
               danes nimamo odgovora, ali je ta sistem, ki ga Vlada predlaga, res takšen, da bo všeč
               Evropski komisiji. Ker pri nas je pomembno, da smo všeč Evropski komisiji in ne
               slovenskim državljankam in državljanom! Gneče, zastoje pa smo imeli na naših
               avtocestah. Prosim, ne pozabimo tega, ko o tem razpravljamo!</p>
               <p>In še zadnji razlog. Podaljšanje roko za dajanje soglasij. Mislim, da je to
               nedopustno. Direkcija je to sposobna v tem roku opraviti. Zakaj podaljšanje soglasij?
               To ni v sklopu odprave administrativnih ovir.</p>
               <p>V Slovenski demokratski stranki smo zato vložili amandmaje k 2., 4. in 6. členu, s
               katerimi predlagamo obstoječ sistem in roke, ki so takšni, kot so bili, ker iz vsega
               tega, kar sem povedal v obrazložitvi našega stališča, ne vidimo nobene potrebe, da
               karkoli spreminjamo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Damijan Perne v imenu Poslanske skupine Zares.</p>
               <p>Prosim.</p>
            </sp>
            <sp who="SDZ5:PerneDamijan">

               <speaker>DAMIJAN PERNE:</speaker>

               <p>Spoštovani gospod predsednik, gospod minister s sodelavci, spoštovane kolegice in
               kolegi! V Poslanski skupini Zares bomo seveda podprli predlog sprememb in dopolnitev
               zakona o javnih cestah, saj nam kaj drugega pravzaprav niti ne preostane. Glavna
               napaka je bila storjena že lansko leto za časa bivše Janševe Vlade, ko smo opustili
               sicer zastarel sistem elektronskega cestninjenja za osebna vozila in ga nadomestili s
               pavšalnim plačevanjem cestnine s pomočjo letnih in polletnih vinjet. Prejšnji sistem
               elektronskega cestninjenja na frekvenci 2,8 gigaherca je bil seveda zastarel in ni
               več ustrezal prometnim potrebam na avtocestah. Zato je tedanje vodstvo Darsa v letu
               2006 pripravilo prehod na sistem elektronskega cestninjenja na frekvenci 5,7
               gigaherca, ki pa je v skladu z direktivo, ki ga zahteva cestninjenje v prostem
               prometnem toku. Vlada je takrat ta predlog zavrnila na sami seji in se je leto
               pozneje na hitro in brez ustrezne študije odločila za dvojno cestninjenje, in sicer,
               elektronsko za tovorna vozila ter vinjetno za osebna vozila. Tako je na vsega 400
               kilometrih slovenskih avtocest uvedla dvojni sistem cestninjenja in s tem tudi dvojne
               stroške, kar zaradi dvojnega sistema dejansko tudi ne more odpraviti cestninskih
               postaj in se je bistveno poslabšala prometna varnost in ne izboljšala, kot se je
               včasih temu reklo. Konec koncev nas na to opozarja tudi nedavna tragična nesreča in
               smrt motorista na cestninski postaji. Vlada je uvedbo vinjetnega sistema utemeljevala
               s povečano pretočnostjo prometa, pri tem pa je prezrla opozorila prometnih
               strokovnjakov, da zastoji na cestninskih postajah nastajajo zaradi zastarelega
               sistema in povečanega prometa. Po odpravi vinjet pa bodo zastoji nastajali na drugih
               točkah v prometnem omrežju, kot, recimo, na vhodnih mestih, gradbiščih in podobno.
               Svojo odločitev je utemeljevala tudi s finančnimi vidiki, saj je iz kratke
               nepodpisane študije predvidela, da bo v letu 2008 prodanih 800 tisoč letnih vinjet po
               ceni 55 evrov in 2 milijona 500 tisoč polletnih vinjet po ceni 35 evrov, torej skupaj
               3 milijone 300 tisoč vinjet, kar naj bi prineslo skupaj 201,7 milijona evrov v letu
               2008 in 217 milijonov evrov v letu 2009. Dejansko je bilo v letu 2008 prodanih precej
               manj kot 3 milijone vinjet. In kaj nam pravi scenarij zmerno optimistične prodaje
               vinjet v gradivu Vlade do 30.6.2009: prodanih naj bi bilo skupaj nekaj manj kot 800
               tisoč letnih vinjet po ceni 55 evrov in samo 375 tisoč polletnih vinjet, s skupnim
               prihodkom 56,905 milijona evrov. Torej na polletni ravni pol manj, kot je bilo
               pričakovano.</p>
               <p>Zavajanje s predvidenimi prihodki od vinjet je bila ena največjih prevar prejšnje
               vlade, ki je hkrati ogrozila finančno vzdržnost financiranja izgradnje avtocest in
               posledično tudi drugega cestnega omrežja, na dva načina: najprej s prepolovljenimi
               prihodki od prodaje vinjet in drugič zaradi ukrepov Komisije, ki je zaradi očitka
               diskriminatornosti zadržala črpanje sredstev v višini 88,76 milijona evrov.</p>
               <p>Verjamem, da bo danes v Državnem zboru veliko napenjanja mišic predvsem v zvezi z
               očitkom diskriminatornosti, zato naj še enkrat poudarim, da je dosedanji vinjetni
               sistem dejansko diskriminatoren. Najprej do tistih slovenskih voznikov, ki le redko
               uporabljajo avtoceste, saj si morajo nabaviti letno ali polletno vinjeto za vožnjo
               ali ne gre po avtocestah in na ta način dejansko plačujejo tudi za tiste, ki se
               vozijo veliko. Prehod na mesečne in tedenske vinjete bo to vsaj nekoliko ublažil. Na
               ta isti način pa je diskriminatoren tudi do tujih voznikov, saj morajo za občasno
               vožnjo po slovenskih cestah nabaviti letno ali polletno vinjeto. Tukaj se moramo
               seveda nehati sprenevedati in predvsem se ne smemo spogledovati s švicarskim
               sistemom, saj vemo, da Švica sploh ni v Evropski skupnosti.</p>
               <p>Predlog zakona odpravlja najbolj očitne nepravičnosti pavšalnega zaračunavanja
               uporabe avtocest, ne odpravlja oziroma celo zaostruje pa dejstvo, da bomo s tako
               zbranimi cestninami zbrali bistveno premalo denarja za nadaljnjo gradnjo avtocest, za
               odplačevanje posojil in za vzdrževanje avtocest. Zaradi takšnega načina je lahko pod
               vprašanjem tudi izgradnja tretje razvojne osi. Ob tem, ko bomo sicer glasovali za
               spremembe in dopolnitve zakona o javnih cestah, pa v Poslanski skupini Zares
               pričakujemo od ministra, da bo v razumnem roku, torej še letos, pripravil bolj
               pravičen sistem cestninjenja v prostem prometnem toku. Ta projekt že leži med
               zavrženimi papirji v Darsu in ministrstvu. Če kje, potem lahko na slovenskih
               avtocestah pričakujemo zaračunavanje cestnin po načelu: plačaj, kolikor prevoziš.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Urh v imenu Poslanske skupine DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod predsednik, spoštovani gospod minister s sodelavci, spoštovane
               poslanke in poslanci! Predstavil bom stališče Poslanske skupine DeSUS k dopolnitvam
               zakona o javnih cestah. Če strnemo številne odmeve glede uvedbe vinjet, lahko rečemo,
               da jih je večina državljank in državljanov Republike Slovenije pozdravilo, saj je
               predvidena cena letnih in polletnih vinjet nedvomno zelo ugodna, celo izjemno všečna
               večini. Cena letne znaša danes namreč 55 evrov, polletnih pa 35 evrov. Tudi poslanci
               DeSUS-a ne dvomimo, da so vinjete za posameznikov proračun zelo dobra rešitev, seveda
               ob primerni ceni.</p>
               <p>Seveda se odpira vprašanje pravične ali krivične ter zneskovno ugodne ali manj ugodne
               cestnine za prevoženo razdaljo. S tem, ko veljavni zakon ne predvideva možnosti
               nakupa nekajdnevne vinjete, je breme pokrivanje stroška elegantno prevaljeno na
               tiste, ki avtoceste uporabljajo le redko. To pa so turisti, zdomci, tudi upokojenci,
               ki se mogoče le enkrat letno iz odročnega podeželja odpravijo na primer v belo
               prestolnico. Zato je predlagano krajše časovno obdobje vinjet za te skupine ljudi
               zagotovo dobra in cenejša star. Pobiranje cestnine za osebna vozila je sicer v
               izključni pristojnosti držav članic, vendar takšen sistem ne seme voditi v kršitev
               načelne nediskriminacije niti ne sme pomeniti dodatne ovire za čezmejno trgovanje
               držav članic. Zgolj letna in polletna vinjeta pa je bila razlog za opozorilo Evropske
               komisije ter posledično za zamrznitev finančnih sredstev. Tako napotilo Evropske
               unije smo poslanci DeSUS-a napovedali že v prejšnjem mandatu ob sprejemanju novele
               zakona o javnih cestah oziroma ob uvedbi vinjet, zato nad opozorilom Evropske unije
               niti nismo bili presenečeni.</p>
               <p>Se pa poraja eno vprašanje glede višine cene vinjet kot jo opredeljuje predlagatelj.
               Namreč, letna vinjeta naj bi poslej stala 95 evrov, mesečna 35 evrov ter tedenska 15
               evrov. Gledano z očmi navadnega človeka, delavca, kateremu je avtomobil nujno zlo, da
               prispe na delovno mesto, kjer konec meseca dobi minimalno plačo, je predlagana cena
               letne vinjete draga. Po našem mnenju gre za visoko podražitev, visoko tudi z vidika
               večje pretočnosti avtocest, saj so slednjemu vinjete namenjene, danes pa imamo ravno
               obratno situacijo, skoraj še enkrat toliko bomo dali za letno vinjeto, pretočnost pa
               bo čedalje slabša, saj se zaradi del konstantno zapirajo odseki na avtocestnih in to
               že po letu ali dveh na istem odseku.</p>
               <p>Zanima nas, kaj počnejo ti delavci oziroma kako ukrepa minister, da ne prihaja do
               primerov, kot je Šentviški predor, ki se je z 41 milijonov podražil na 123 milijonov
               evrov. Vendar, kot ugotavljamo dolžnost naše države je, da uvedemo vinjete s
               skrajšanim časovnim obdobjem, kar od nas zahteva Evropske komisija, to pa bo tudi
               sprostilo zamrznjena finančna sredstva iz kohezijskega sklada, potrebna za izgraditev
               še neizgrajenih avtocestnih odsekov. Torej, poslanci DeSUS-a v tej luči predlagano
               novelo podpiramo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj v imenu Poslanske skupine Slovenske
               nacionalne stranke. Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Še enkrat lep pozdrav, kolegice in kolegi,
               minister. V Slovenski nacionalni stranki seveda spremembe zakona ne bomo podprli.
               Zakaj? Preprosto, zaradi tega, ker vinjetni sistem je za Slovence, tak kot je, dober
               in cenovno dostopen in kot tak omogoča razbremenitev prometa na zelo slabih in
               nevzdrževanih državnih cestah, ki so bile z izgradnjo avtocestnih povezav skozi leta
               zanemarjena. Vinjete po novem segajo pregloboko v žep državljank in državljanov, za
               skoraj 75% se dražijo in zbrano bo, zanimivo, manj denarja v to blagajno. S tem
               zbranim denarjem pa se plačujejo najeti krediti, spoštovane gospe in gospodje, in
               zakaj bi dražili vinjetni sistem samo zaradi tega, ker je Evropska komisija zamrznila
               sredstva brez kakršnegakoli sklepa sodišča, ker se je to spomnil nek evropski
               komisar, ki bojda ne vidi preveč rad našega ministra. Kdo mu daje taka pooblastila in
               kdo je ta gospod iz Italije, ki lahko tako, kar samovoljno odloči, da tega denarja pa
               Sloveniji ne bo dal. Slovenija na nivoju ministrstva tudi ni resno ugovarjala temu
               stališču. Na matičnem delovnem telesu smo zahtevali, da bi videli dokument, v katerem
               je Slovenija izrazila ogorčenje, pritožbo nad tako samovoljo Bruslja, pa tega nismo
               videli. Primerjava diskriminatornosti ali nediskriminatornosti cestninjenja v Evropi
               je pa možna takoj, ko zapustimo Slovenijo, bodisi na hrvaško stran ali pa na
               italijansko. Spoštovane gospe in gospodje, delavska plača, planirana za dopust,
               ostane na hrvaški avtocesti, če jo hočete prečkati po celi njeni dolžini, ali pa na
               italijanski, ker so tam avtoceste zelo, zelo drage.</p>
               <p>Seveda me zanima, zakaj rinemo zopet v povečanje smrtnosti na državnih cestah. Sedaj
               bomo podražili ceno avtocestnega dostopa in povečal se bo, normalo, promet na
               državnih cestah, ki so take, kot so. Na leto nam pa umre na teh cestah, spoštovane
               gospe in gospodje, za en razred otrok; to pravi statistika. Zakaj preprosto ne
               uvedemo mesečne in tedenske vinjete, te cene kot take, letne in polletne, pa pustimo.
               Zakaj dražimo za 75% letno vinjeto? To je moje vprašanje, spoštovanemu ministru in
               seveda bi želel odgovor. Kaj bo Slovenija naredila, če Evropa, kljub temu da smo
               uvedli vinjete za krajši čas, ker nimamo resnih garancij, da bo sprostila sredstva,
               kaj bo Slovenija naredila, če bo Evropa vztrajala pri svoji odločitvi? Če bo ta
               italijanski komisarček še kar naprej trmoglavil in ne bo hotel preklicati svoje
               samovoljne odločitve. Spoštovani minister, mi boste odgovorili, kaj bo Slovenija
               naredila? Bomo šli potem z neko delegacijo v Bruselj oziroma v evropsko blagajno po
               ta denar? Sami?</p>
               <p>Italijani so dejansko zelo nenaklonjeni Slovencem in če pogledamo, kdo je ta
               italijanski komisar, je ta odločitev preprosta, verjemite mi, da je v tem grmu ta
               zajec in ta vzročna povezava. Diskriminatorno je to do Slovenije, da nas posiljujejo
               v to, da oni oblikujejo znotraj pravnomočne članice nek cenovni pristop za plačilo
               avtocest, sami pa dejansko nimajo širše dostopnosti in jaz preprosto ne razumem in
               tudi v Slovenski nacionalni stranki ne razumemo tega, kako je lahko po prvem uradnem
               opominu sledil tak ukrep, ki ima za posledico to, da nam <gap n="..."/><stage xml:id="Redna-06-2009-05-26.stage6">/Opozorilni znak za konec
               razprave./</stage><gap n="..."/> izgradnja avtocestnih krakov, ki so v dokončanju, stoji.</p>
               <p>Zato bi tudi v nadaljevanju prosili odgovore na ta vprašanja s strani spoštovanega
               ministra.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. V razpravo dajem 2. člen ter
               amandma Poslanske skupine SDS k 2. členu.</p>
               <p>Prosim, želi kdo razpravljati? Prosim za prijavo.</p>
               <p>Besedo ima Franco Juri - ne.</p>
               <p>Besedo ima Rudolf Petan.</p>
               <p>Besedo po listi bi moral imeti Rudolf Petan, prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani.</p>
               <p>Torej, jaz vsekakor tega zakona kot celote ne bom podprl. Bom pa podprl naš amandma,
               in sicer iz preprostega razloga, ker cel zakon je ena neumna in škodljiva paradigma,
               očitno, te nove vlade. Kajti nastala je zanimiva situacija, rezultat teh novih vinjet
               je, da se bodo storitve za slovenske državljane podražile skoraj za dvakrat, država
               pa bo - zanimivo - pobrala manj denarja. To je res zanimiva situacija. Državljani
               bomo plačali več, država pa bo dobila manj. Se pravi, bomo vsi skupaj imeli manj. To
               očitno zmore samo ta vlada, drugi vladi očitno kaj takega ne bi uspelo. Seveda pa ima
               cela zadeva zelo bogato zgodovino. Sedanja vlada je na osnovi nekega pomisleka nekega
               tretjerazrednega evropskega uradnika spremenila vinjete, ki so omejene na določen
               čas. Ni komisija zahtevala, to bi lahko zahtevalo samo sodišče, vendar ne vem, jaz
               tega ne vem, ali je slovenska vlada sploh intervenirala, ali se je pritožila, ali je
               naredila kaj, ali je pokleknila pred ne vem kom. Tudi to mi ni jasno. Toda, ker se
               toliko izgovarjate na Evropsko unijo - to je lari-fari. Mene o tem ne boste
               prepričali in tudi dvomim, da bi vi pokleknili pred nekim tretjerazrednim evropskim
               uradnikom, za katerim se celo zadaj govori, da ste se zmenili z njim. Jaz sicer tega
               ne verjamem. <gap n="..."/><stage xml:id="Redna-06-2009-05-26.stage7">/Oglašanje iz klopi./</stage><gap n="..."/> Gospod Anderlič, prosim, če se umirite, da
               bom lahko povedal. Ta amandma je širok in ga lahko obrazložim kar na široko. Upam, da
               imam še besedo, gospod predsednik.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Očitno jo imate. Jaz bi govoril na vašem mestu.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala lepa. Dejstvo je, da Komisija ni zahtevala in tudi ni nobene odločbe Evropskega
               sodišča, ki bi Sloveniji dalo takšno zahtevo, da to mora pod nujno spremeniti. In
               tudi to bi rekel, da nič ni bilo v Sloveniji blokirano, nič ji ni bilo blokirano.
               Poleg tega pa, kolikor vem, so tudi ta sredstva, če bi bila blokirana, v celotnih
               sredstvih, ki jih daje Slovenija za avtoceste, v tem primeru Dars, tako majhna, da
               zaradi tega se ne bi splačalo spremeniti vinjetni sistem. Dejstvo je, da je končni
               efekt te spremembe, ki jo je Vlada kar dolgo pripravljala, čeravno je bilo že takoj
               na začetku najavljeno, da bo Vlada po hitrem postopku spremenila in lahko rečem, da
               je dobro naredila v tem primeru, da ni hitela in še zdaj je naredila prehitro - zato,
               ker bo naredila škodo še v letošnjem letu. Ker tu očitno gre za to, je pokleknila,
               recimo, pred nekim tretjerazrednim evropskim uradnikom, tako da je še bila prehitra,
               kljub temu da je bila počasna.</p>
               <p>Dejstvo je, da v tem primeru niso bili branjeni interesi Slovenk in Slovence, ampak
               interesi tistih, ki občasno potujejo preko Slovenije. To so dejstva. Dejstvo je tudi
               in to drži, da avtoceste gradi Republika Slovenija, to se pravi slovenski
               davkoplačevalci, in potem bi bilo logično, da bi bil celotni sistem napeljan na
               interes teh, ki ceste plačujejo, ki ceste gradijo, to so državljanke in državljani
               Republike Slovenije. To se pravi, vinjetni sistem bi moral biti tak, ki bi ščitil
               interese teh, ki gradijo, ne pa tistih, ki vpijejo, da zato, če želijo turisti priti
               k njim, da so slovenske ceste predrage. Koliko so pa poceni ceste pri sosedih, če
               slovenski državljani gredo kot turisti k njim? Mislim, da na Hrvaškem, da pridete do
               Splita se samo dvakrat lahko pripeljete pa plačate letno vinjeto, samo dvakrat. Kaj
               pa tu? Slovenska vlada pa ni nič rekla? Zakaj pa imajo oni tako drage ceste? In to
               samo za plačevanje tunelov! Tu pa ni bilo nobenega vpitja. Zanimivo! V Bruslju bi
               eventualno lahko posredovali tujci, ki niso člani EU, Slovenija pa ni posredovala
               svojega stališč, kako so pa pri njih dragi. Tu ni nobenega konflikta glede
               uporabnosti in enakopravnosti.</p>
               <p>Mislim, da je bilo v imenu Poslanske skupine jasno povedano, da vse te obtožbe ne
               držijo. Kakšen interes je tu prevladal, meni enostavno ni jasno. Vprašam se lahko,
               kaj v tem mandatu še ni bilo podraženo, ampak pustimo druge stvari ob strani.
               Govorimo samo o uporabi avtocest. Ob avtocestah imamo velike panoje: Slovenija gradi
               avtoceste. Tam nič ne piše, da gradi Hrvaška slovenske avtoceste. Tam nič ne piše, da
               gradijo tujci slovenske avtoceste. Tam piše: Slovenija gradi avtoceste. Po tej logiki
               bi bilo prav, da bi tudi Slovenci imeli kaj besede pri tem, kakšen način plačevanja
               bo, če pa gradimo avtoceste, če ne, pa dajte tiste table dol. Če je tako, potem
               verjetno imamo Slovenci in Slovenke kaj povedati, kako bomo to plačevali.</p>
               <p>Zanimivo, jaz bi še razumel, da se je mogoče Vlada ustrašila, ker je pač šele
               nastopila mandat in je eventualno, če je to bilo res, pokleknila pred nekim
               tretjerazrednim uradnikom v Bruslju, ki, ne vem, ali je res, da ne mara Slovencev,
               ali ministra, ali drugega uradnika, če bi od tega država imela vsaj koristi. Ampak
               ne. Slovenci in Slovenke bomo plačevali več za uporabo avtocest, država bo pa imela
               manj denarja. To je fenomen. Jaz v začetku nisem mogel verjeti. Ko gledam ta amandma,
               se ni zdi popolnoma umesten. Na začetku nisem mogel verjeti, da je to sploh mogoče,
               da plačamo več, v bistvu ima pa država manj. To je res neka inovacija, za katero ne
               vem, kako je to uspelo. Na prvi pogled to ni mogoče, da plačaš več, pa imaš manj.
               Ampak očitno je v tem primeru Vladi to uspelo. Jaz v končni fazi, da se ne bom potem
               oglašal, kako bom glasoval pri tem zakonu. Jaz bom, ne da bom proti, jaz lahko rečem,
               da se mi zdi zelo škodljiv, nekorekten in nepošten do tistih, ki gradimo slovenske
               avtoceste, ki smo davkoplačevalci in ki tudi največ uporabljamo ceste. Bom pa podprl,
               seveda, ta naš amandma, ker menimo, da je smiseln in daje, če nič drugega,
               razmišljati v pravo smer, da avtoceste so namenjene tudi tistim, ki jih uporabljajo
               pa tudi tistim, ki gradijo, ki jih plačujejo. Predvsem tistim, ki jih plačujemo.
               Gradimo pač takšen sistem, kjer denar nekaj velja, kjer tisti, ki plačuje, mora imeti
               tudi določeno pravico in določeno besedo, ne pa, da tisti, ki nič ne plačuje pri
               izgradnji avtocest, samo uporablja, onesnažuje, da bi tisti imeli glavno besedo. Zato
               seveda jaz tudi zakona kot takšnega ne bom podprl, ker ga ne morem podpreti, ker je v
               nasprotju z interesom državljank in državljanov Republike Slovenije. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Najprej o tem, kaj je sedanji vladi uspelo. Tudi prejšnja vlada je bila
               dokaj uspešna pri tem, kaj ji je uspelo. Uspelo ji je na primer blokirati milijone in
               milijone evrov evropskih sredstev na podlagi predvolilnega bombončka, ki se je
               pokazal tako slab in neustrezen, da celo prejšnji predsednik Vlade, Janez Janša, je,
               ko je bil še predsednik Vlade, priznal, da bo treba sedanji sistem spremeniti. Torej
               o tem ni dvoma, da je sistem bilo treba spremeniti in sedaj se to dogaja.</p>
               <p>Pritiski Evropske unije - tudi Avstrija je poskusila z uvedbo polšvicarskega sistema
               pred leti in tudi Avstrija je bila deležna enakih pritiskov, enakih očitkov in tudi
               Avstrija je svoj sistem spremenila.</p>
               <p>Glede samega sistema vinjet, pavšalnega sistema. Vsak pavšalni sistem je v osnovi
               nepravičen do tistih, ki ga manj uporabljajo. To je definicija pavšalnega sistema.
               Lahko bi se, tako kot smo naredili pri cestninah, dogovorili tudi, da bomo mobitele
               pavšalno plačevali, vsak po 50 evrov na mesec in pika. Verjetno bi se marsikomu v tej
               dvorani to močno izplačalo, ampak kaj pa vsi tisti ljudje, ki ga manj uporabljajo.
               Ali je to za njih pravično? No, enako velja tudi za cestnine. Pavšalen sistem je v
               osnovi nepravičen in odvisno od tega, koliko možnosti imaš v pavšalnem sistemu, in
               odvisno, koliko se ta sistem približuje neki pravičnosti, se približuje temu, da
               lahko vsak izbere plačilo, ki je najbolj ustrezno njegovi uporabi.</p>
               <p>Predlagana sprememba omogoča večjo možnost izbire. In zato je ustrezna, ne do drugih
               voznikov iz Evropske unije ali od drugod, ampak za slovenske državljanke in
               državljane, je bolj ustrezna, ker jim omogoča večjo možnost izbire.</p>
               <p>Jaz se čudim, da v tej razpravi se pozablja na tistih, skoraj 300 tisoč ljudi, ki
               avtoceste ne uporablja ali uporablja zelo redko, do katerih je ta sistem izjemno
               nepravičen, in da se na te ljudi kar pozabi. Na teh 300 tisoč ljudi, ki so večinoma
               ljudje, ki ekonomsko slabše stojijo - se kar na njih pozabi. Ta sistem jim bo
               omogočil, da plačajo manj če avtocesto plačujejo manj. Zato je ta sistem tudi
               socialno bolj pravičen in kot socialni demokrat ga seveda popolnoma podpiram.</p>
               <p>Vprašanje cene vinjet. Saj se lahko zmenimo, da bodo vinjete zastonj oziroma da jih
               sploh ni, da so avtoceste popolnoma zastonj in tukaj vidim, da celo nekateri kimate.
               A vemo, kaj to pomeni? To pomeni, da potem pa 100% bomo vsi plačevali enako. Tisti,
               ki uporabljamo avtocesto vsak dan, 300-krat na leto na primer, kot tisti, ki
               uporablja enkrat na leto. Pa se sprašujem, ali se vam zdi to pravično? Ali se vam zdi
               pravično, da tisti, ki uporablja enkrat na leto avtocesto, plačuje enako kot tisti,
               ki uporablja tristokrat? Ni pravično. In zato obstajajo sistemi, ki to pravičnost
               uravnavajo. Prej je bilo to s cestninami, kjer se je dejansko obračunalo porabo
               avtoceste na prevožen kilometer, danes pa vinjete, kjer se obračuna porabo avtoceste
               na določen čas. In ta sprememba omogoča večjo možnost izbire pri določbi, koliko časa
               bom pridobil pravico za uporabljati avtocesto.</p>
               <p>Glede očitka, da bo ta sprememba pomenila več prometa na državnih cestah. To je
               pavšalen očitek brez nikakršne realne podlage. Jaz vabim vse, prihaja poletje, morda
               bomo tudi mi imeli nekaj počitnic. Pridite v Koper, pridite na avtocesto
               Škofije-Koper, na državno cesto Škofije-Koper in malo poglejte kakšno je stanje
               prometa. Ampak prosim, pridite pred 1. julijem! In kako se je katastrofalno povečal
               promet in povečala nevarnost na teh državnih cestah, zato ker marsikdo, tako tujec
               kot slovenski državljan, ki se mu zdi zamalo, da bi moral plačati 55 evrov za tiste
               dva, tri kilometre, ki jih vsak dan naredi iz Ankarana v Koper na primer, in se vozi
               po državnih cestah. Koliko več kaosa, koliko več ljudi se ustavlja, tujcev, ki
               sprašuje, kako proti na primer do Hrvaške, nazaj v Italijo. Torej že s tem sistemom
               se je na določenih krakih, obmejnih krakih, promet na državnih cestah povečal in tako
               tudi nevarnost na teh državnih cestah. In že se pogovarjamo o tem, da bomo morali na
               nekaterih križiščih, kjer to sploh prej ni bilo treba, uvesti semafor oziroma
               krožišča - zaradi fantastične uvedbe vinjet, ki je predvidela seveda tudi te zadeve.
               Zakaj ob vinjetah se ni uvedlo še meriolacije in nadgradnje teh cest?</p>
               <p>Sicer pa, v zadnjih štirih letih se sprašujem, kaj je bilo sploh narejenega za to, ne
               da bi omogočili cenejše plačevanje cest, ampak da bi ljudem omogočili alternativno
               uporabi osebnega avtomobila in uporabi cest? Kaj pa javni prevoz, kaj pa železnice,
               kjer ni bilo narejeno nič? Katastrofa! Kaj pa nova proga Koper-Divača, itd.,
               nadgradnja železnic? S sodelavcem Verličem sva bila že v dialogu pred leti, ko sva se
               pogovarjala, na primer o Trstu, ali tudi drugje o nadgradnji železnic in sva se
               pogovarjala tudi o dejansko strokovnih podatkih in sem bil navdušen nad tistim, kar
               mi je povedal. Vendar je pa res, da ta realizacija ni uspela tako, kot je pričakovana
               oziroma da gre dosti, dosti počasneje. Jaz sem vesel, da je kot eno od prioritet novi
               minister za promet omenil prav železnico in javni promet, kajti če je ena
               perspektivna prihodnost za promet v Sloveniji, je to javni promet in javni promet na
               železnicah.</p>
               <p>Za konec vprašanje: kaj bo Slovenija naredila, če bo Evropska unija vztrajala?
               Kolikor sem obveščen, tudi v neposrednih pogovorih, je Automobile club Italija že
               izrazil, da sicer je res, da se o cenah ne more pogovarjati in da čeprav smatra, da
               so še vedno za tujce visoke, da nima nobenih možnosti, da bi sploh se pritoževal na
               Evropsko unijo glede cen, da glede na to lahko pričakujemo, da smo vendarle
               odgovorili na tisto, kjer je bila Slovenija pomanjkljiva, in učinkovito tudi odgovori
               na tisto, kjer je bila Slovenija že v skladu s pravili. In tukaj me veseli, da se je
               minister odločil, da enostavno ne bo niti reagiral, na katera koli možna namigovanja
               s strani Bruslja, da nam bo Bruselj določil cene. Dobro veste, koliko je komisar
               Evropske unije želel, da bi vinjeta stala - 5 evrov. In dobro veste, kakšen je bil
               odgovor ministra za promet: <q>"To ni v pristojnosti Evropske unije."</q></p>
               <p>In tu zaključim tudi jaz.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Marinič.</p>
               <p>Prosim.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj.</p>
               <p>Nekako se skušamo navajati, da vse tisto, kar je naredila prejšnja vlada, je zanič,
               in da vse tisto dobro za malega človeka, kar je naredila prejšnja vlada, je treba
               spremeniti. Ampak ljudje imajo o tem drugačno mnenje, zato bi želel nekatere stvari
               izpostaviti tudi danes, ko obravnavamo vsaj naša dva amandmaja k Predlogu zakona o
               spremembah in dopolnitvah Zakona o javnih cestah, v katerem je tudi določanje
               vinjetnega sistema.</p>
               <p>Veste, treba je pogledati malo nazaj in ugotoviti, zakaj se je prejšnja vlada
               odločila za prehodni sistem. Ponavljam, gre za prehodni sistem, ki je bil nujno
               potreben iz več razlogov, pa naj naštejem le nekaj najpomembnejših: povečati
               pretočnost prometa. Veste, če bi danes ugotavljali in resnično želeli postreči s
               pravimi podatki, potem bi videli, da je bilo to nujno potrebno. Zmanjšati
               onesnaževanje okolja - to je bil drugi razlog. Jaz upam, da ni nobenega, ki se s tem
               ne strinja. Pa naj bo dovolj o tem, veliko tega je še. Tisto, kar pa je zelo
               pomembno, je pa to, da je z nekim pristopom, z nekim, da ne rečem socialnim,
               pristopom, ukrepala prejšnja vlada tudi v tem sistemu in tem primeru, ko je skušala
               zaščititi naše ljudi, slovenske državljane, ki smo tako ali drugače že bili deležni v
               obliki davkov za izgradnjo avtocestnega omrežja v Republiki Sloveniji. Tisti, ki
               danes očitate, da so bili to predvolilni bombončki, ja - morda bi se v nekem delu
               celo strinjali, saj so ljudje to pozdravili, ampak verjetno ni bil namen prejšnje
               vlade, da bi s tem lovila volivce. Če bi bilo to, recimo, očitano danes, da delate to
               zaradi tega, ker so evropske volitve, bi gladko zavrnili. Tako mi zavračamo tudi te
               nenehne trditve, da je to bil predvolilni bombonček. Saj ljudje tega ne sprejemajo
               tako, ker si znajo izračunati. Če so po uveljavljenem sedanjem sistemu imeli na voljo
               nakup polletne vinjete za 35 evrov ali nakup letne vinjete za 55 evrov, je to
               verjetno nekaj drugega kot to, kar predlaga sedanja vlada, da bo letna vinjeta stala
               95 evrov, da bo mesečna vinjeta stala med 30 in 35 evrov in da bo tedenska vinjeta 15
               evrov, če se gospodje v Evropskem parlamentu oziroma gospod Taiani s tem strinja.
               Veste, tu se pa nekako ustavi moje razmišljanje v prid Slovenk in Slovencev. Ali smo
               res Slovenci tako klečeplazni, da še vedno najprej hočemo in želimo tudi na račun
               naših ljudi ustreči nekomu drugemu? Ni prav in ni pošteno, da prav v teh kriznih
               časih podražimo še to. Seveda apeliram na vse, da podprete naša dva predlagana
               amandmaja in s tem pustimo vinjetni sistem tam, kjer je bil, je boljši in je za naše
               ljudi tudi ugodnejši.</p>
               <p>Pa še nekaj mi dovolite. Če se prav spomnim, se je sedanji minister za promet začel z
               vinjetami ukvarjati pravzaprav že v lanskoletni predvolilni kampanji. Jaz verjamem,
               da je bilo veliko njegovega časa vloženega v ukvarjanje z vinjetami. Veste, na račun
               tega pa je verjetno trpelo kaj drugega. Bojim se, da ne bo trpela varnost cestnega
               prometa, kjer je bila področna zakonodaja v prejšnjem mandatu spremenjena, da
               Ministrstvo za promet in Ministrstvo za notranje zadeve posvetita večjo pozornost in
               delata skupaj, v spregi določene ukrepe za zmanjšanje morije na slovenskih cestah. In
               če bi pogledali danes, se morija na slovenskih cestah ne ustavlja. Smo tik pred
               poletno sezono, ko bi Ministrstvo za promet in Ministrstvo za notranje zadeve
               predstavila neke ukrepe, ki bi pripomogli k izboljšanju varnosti v cestnem prometu, a
               se žal Ministrstvo za promet ukvarja z vinjetami, ki bodo slabše za slovenske
               državljane, in se Ministrstvo za notranje zadeve ukvarja s politizacijo slovenske
               policije, namesto da bi se ukvarjalo s povečanjem varnosti v cestnem prometu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Besedo ima gospod Kampuš.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani podpredsednik, spoštovani minister s sodelavci! Spoštovani kolegice in
               kolegi! Seveda amandmaja ne bom podprl. Bom pa z veseljem podprl zakon o javnih
               cestah iz preprostega razloga, ker je že čas, da se zadeve uredijo. In tako kot
               običajno, tako je tudi danes bilo izrečenih veliko manipulacij, veliko neresnic in je
               treba že stvari realno pogledati in jih oceniti. Strinjam se s kolegi iz opozicije,
               da je dejansko uvedba vinjet bila začasna oziroma prehodnega sistema, tako kot je
               bilo rečeno. Vendar ta začasnost oziroma prehodni sistem traja, traja in traja. Jasno
               je bilo dano sporočilo takrat ob uvedbi, da naj bi že v letošnjem juniju ta zadeva
               končana. Jasno je bila tudi podana izjava spoštovanega Janeza Janše, v kateri bo
               elektronsko cestninjenje osebnih vozil že teklo od 1. januarja 2010 naprej in tako
               naprej. Torej, bilo je dejansko veliko obljub. Tako je bilo iz tega sorazmerno
               normalno sklepati, da je bila to predvolilna obljuba in predvolilno darilo. Ampak jaz
               na te stvari ne dam kaj dosti, zaradi tega bi želel povedati samo to, kar vsi na nek
               način trdite in ne drži. Jasno lahko povem in fino je, če me poslušate, da smo v
               prejšnjem sistemu plačali za vožnjo od Šentilja do Kopra 10,55 evrov. Še enkrat bom
               povedal: od Šentilja do Kopra 10,55 evra za eno vožnjo! Je potem kakšna logika, da s
               55 evri za celoletno vinjeto lahko napolnimo Darsovo blagajno? Nobene logike ni! In
               je treba nekaj narediti. Ta zadeva je danes pred nami. Gre za podražitev, in sicer je
               res, da je procent nekoliko visok videti, ampak če bi ta letni procent razdelil na
               mesece, gre na mesec za 6% oziroma 3 evre na mesec.</p>
               <p>Sedaj bom poudaril tisto, kar je najbolj pomembno, in to česar se v opoziciji najbolj
               izogibate. Študija iz leta 2005, Umar jo je pripravil, je pokazala, da bi morala biti
               cena letne vinjete med 125 in 166 evrov - iz leta 2005, študija Umarja! Ne vem, zakaj
               bi danes potem trdili neke nasprotne stvari, se iz tega norčevali in tako naprej.
               Čudim se tudi temu, da danes vsi v en glas trdite, kako so naše avtoceste drage in
               tako naprej. Ni res. Pojdite v Avstrijo, pojdite se enkrat peljat v Avstriji skozi
               tunele, za vsak tunel je treba posebej plačati. Torej ob vsaki vožnji za vsak tunel
               posebej plačati. In se niti slučajno ne sprašujem tega, kdo bo naše ceste uporabljal.
               Naše ceste bodo uporabljali vsi tisti, ki jih do zdaj uporabljajo, tudi če bo ta
               vinjetna nekoliko dražja.</p>
               <p>Seveda je ob tem treba še nekatere stvari mogoče razčistiti. In sicer, sem s
               štajerskega konca in avtocestni odsek Slivnica-Draženci bo končan v predvidenem roku,
               seveda bo končan v predvidenem roku, kar je verjetno normalno, ker sredstva iz
               Evropske unije se refundirajo in če te zadeve ne bomo spravili z dnevnega reda, kar
               se tiče Evropske unije, ni rečeno, da bo ogrožena zdaj ta cesta Slivnica-Draženci,
               ampak bodo drugi projekti, ki so financirani iz sredstev Evropske unije in bodo ta
               sredstva zamrznjena, saj to je verjetno jasno. Tako se iz tega konteksta ne da nič
               kaj preveč manipulirati.</p>
               <p>Bi pa za konec samo še danes naredil sledeče. Torej, avtocesta Slivnica-Draženci,
               moram priznati, da to z veseljem preberem, je širina enega voznega pasa 3,75 metrov,
               pasova sta 2,50 metra, rob pasov 0,50, ločilni pas pa je 160 centimetrov. To sem
               povedal izključno na račun tega, ker to je prava avtocesta, ne pa tako, kot jo imamo
               mi v Pomurju, ko ni prava avtocesta, zaradi tega sem navedel to primerjavo. Tako se
               iz tega konteksta moram razveseliti in bom vesel, ko bo ta otvoritev.</p>
               <p>Želim si pa na koncu jasno povedati, da si želimo vsi, ki se po avtocestah vozimo, da
               bi cestninjenje potekalo elektronsko - in da bo čim bolj pošteno: naj vsak plača
               toliko, kolikor prevozi kilometrov. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Hrovat. Prosim.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala za besedo. Dober dan vsem prisotnim!</p>
               <p>No, iz vsega tega povedanega lahko zaključimo samo eno, da je bila uvedba vinjet v
               prejšnjem mandatu ali pa lansko leto dobra odločitev. To priznavate s tem, ko samo
               spreminjate cene vinjet in ne vzpostavljate novega sistema. S tem priznavate, da je
               bila to dobra odločitev in ne govorite, da je bila ta odločitev slaba. Ta odločitev
               je bila za Slovenke in Slovence dobra.</p>
               <p>V Slovenski demokratski stranki predlagamo črtanje teh členov, ker menimo, da je
               stanje, kakršno je, dobro in predvsem vzdržno. Kaj je bil namen vzpostavitve sistema
               cestninjenja z vinjetami? Predvsem zagotoviti pretočnost in ga narediti čim bolj
               prijaznega za uporabnike. Predvsem za slovenske uporabnike, torej za Slovenke in
               Slovence, ki se, lahko rečemo, veliko vozimo po cestah. Že takrat je bilo povedano
               jasno, da je uvedba vinjet neka začasna rešitev, ki se bo kasneje nadgradila z
               enotnim evropskim cestninskim sistemom. In s tem mislim, da ni nobenih težav in
               nobenih problemov in to vedno in povsod zagovarjamo, zakaj smo uvedli takšen sistem.
               Tudi v Evropi. Sistem je po mojem mnenju ekonomsko vzdržen. To kažejo vse študije in
               tudi vi, ko ste rekli, da se bo sedaj, ko uvajamo nove cene, pravzaprav v blagajno
               nateklo od 8 do 20% manj denarja, kot se ga je do sedaj, ko so bile cene vinjet
               takšne, kot so bile. Torej, zdaj dražimo vinjete, v proračun oziroma sredstev se bo
               pa zbralo manj. Tukaj ni nobene logike.</p>
               <p>Jaz nasprotujem uvedbi oziroma spremembi tega zakona iz enega preprostega razloga:
               zato ker menim, da argumentacija, da to zahteva Evropska komisija, po mojem mnenju ne
               vzdrži, ker o diskriminatornosti bi moralo odločati Evropsko sodišče, ne evropski
               komisar, pa ne tisti, ki vam je poslal oziroma je poslal Sloveniji, to sem videl, in
               dejansko ne gre za komisarja, ampak za nekega uradnika.</p>
               <p>Jaz bi pričakoval več odločnosti, več odločnosti s strani Vlade, da se postavimo zase
               in da postavimo jasne meje, do kam in do kje bomo popuščali. Poglejte primer Hrvaške.
               Kako se je slovenska politika lahko poenotila v okviru Hrvaške. Tudi od tu smo dobili
               predlog komisarja, ki je jasno rekel: želim, da se končno sporazumete, jaz bom dal
               predlog in tako naprej. Poglejte, lahko bi rekli, okej, v redu, komisar je rekel in
               bomo tako naredili. In bomo počepnili. Ne, slovenska politika se je poenotila in smo
               rekli jasen <q>"ne"</q>. In tako bi morali reči tudi tukaj, potem naj pa razsoja Evropsko
               sodišče, ki je za to pristojno.</p>
               <p>Torej, gre za 73% podražitev letne vinjete, torej bo zdaj letna vinjeta kar 95 evrov
               in to je številka, ki ne vem, kaj nam prinese, glede na to, da bomo imeli bistveno
               manj prihodkov v proračunu. Tu ni nobene logike in jaz tega ne razumem in nikoli ne
               bom tega razumel. Slovenke in Slovenci so ocenjevali še lansko leto, da je ta sistem
               dober, s tem ko spreminjate samo ceno vinjet, ugotavljate tudi vi na Vladi, da je ta
               sistem dober, zato vztrajamo na tistem, kar imamo, kar je dobro, zakaj bi to
               spreminjali. Sprašujem pa se, kaj je tu v ozadju. Tu v ozadju nekaj mora biti. Ni
               logično, manj denarja se bo nabralo, cene se dvigujejo. Torej, sprašujem se, ali je
               res v ozadju vzpostavitev nekega dragega cestninskega sistema, ki bi ga uvajalo neko
               podjetje, ki ima sedež v Zagorju in je močno povezano z eno od parlamentarnih strank.
               To se sprašujem, ker dejansko ni logike, zakaj se ta zakon spreminja. Odločiti se
               moramo, za koga bomo delali v slovenskem parlamentu - za Slovence ali za tujce.
               Mislim, da je odgovor jasen, in nobene potrebe ni po spremembi. Zato zagovarjam to
               obstoječo ureditev.</p>
               <p>Moram reči na koncu še to. Gospod minister, jaz sem resno računal na vas, ker ste se
               mi zdeli odločen mlad politik, dober komisar, ampak očitno je, da ste tudi vi <q>"noter
               padli"</q>. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Torej, zato, da bi utemeljili ta amandma, zakaj predlagamo, da vinjete
               ostanejo tako, kot so, letne in polletne, ter glede na vabilo enega izmed poslancev,
               da pridemo na Primorsko, pravzaprav predlagam, da zato, da se bomo spomnili, zakaj
               smo jih vpeljali, zdaj 1. julija na odseku avtoceste od Ljubljane do Kopra uvedemo
               zaprt cestninski sistem, takšnega, kakršen je bil obstoječi cestninski sistem. To
               predlagam, kolegice in kolegi, in da se plačuje tako, kot ste dejali, pošteno, po
               kilometru, pravično, nazaj s cestninskimi postajami. In da vidimo, seveda ne
               predlagam, da bi to bil cel mesec predlagam, da to naredimo samo za prvi vikend, od
               petka popolne do ponedeljka zjutraj, in pričakajmo vse naše tuje goste najprej pred
               cestninsko postajo tukaj, na Brezovici, pa potem - ali veste kje? - še pred eno
               cestninsko postajo na Kozini. In da spet poslušamo to, kar nam je bilo običajno, da
               so te kolone dolge po 6, 7, 11 kilometrov, da se čaka uro in pol, dve uri na vročini,
               na soncu in da so delavci Rdečega križa prijazni in da delijo vodo ljudem, ki bodo
               plačali pošteno cestnino. Potem morda, ko bomo videli, da je to res pravi uspeh, isto
               napravimo še na štajerski avtocesti. Tam pa tudi čez teden in da se spet spomnimo
               vseh kolon tovornih vozil in vseh naštetih projektov, kako razširiti cestninsko
               postajo, da se bodo lahko tovornjaki vozili. To predlagam, predlagam zato, da se
               spomnimo, zakaj smo vinjete uvedli, najbrž mi ni potrebno tega več razlagati.</p>
               <p>Zgodba cestninjenja ni zgodba prejšnje vlade, zgodba cestninjenja in avtoceste se je
               začela v 60-ih letih prejšnjega stoletja, kjer je bila res odločitev, da bodo vse
               avtoceste, ki bodo zgrajene, zgrajene kot zaprte cestninske avtoceste, to se pravi,
               da se vsak priključek cestnini. Ampak, 1. oktobra leta 1993 je Državni zbor Republike
               Slovenije sprejel sklep, da se s 1. julijem 2004 v Republiki Sloveniji preneha z
               neposrednim pobiranjem cestnine. In potem kmalu zatem pridemo do sklepa, tudi
               sprejetega enkrat na odboru Državnega zbora takrat za infrastrukturo in okolje, pa
               potem na Vladi - odvisno, kako so bili zakoni sprejemani in kakšne pristojnosti so
               bile med Državnim zborom in pa Vlado-, da gremo v odprti cestninski sistem, najprej
               na Štajerski avtocesti in cestninske postaje, ki so bile tam že zgrajene za zaprti
               cestninski sistem, so se ukinile in napravile so se čelne cestninske postaje. No, pa
               smo imeli pravičen sistem cestninjenja! Ne 2004-2008, prej. Sistem, ki je povzročil
               to - bom sedaj rekel - da tisti, ki so se vozili od Ljubljane do morja, plačevali po
               kilometru, tisti ki so se vozili po štajerski avtocesti - saj veste kako: tako, da so
               se izognili cestnini. Podobno na gorenjski avtocesti. Skratka, iskalo se je neke
               rešitve in ustvaril se je sistem, s katerim se je začelo pobirati manj denarja. In
               potem je leta 2001, konec leta 2001 Vlada Republike Slovenije - katera vlada? -
               sprejela sklep, da se dogradijo cestninske postaje, zato da se bo pobralo več
               denarja. Kar spomnimo se, katere so bile to: Vodice, Vogrsko, Ivančna Gorica, Krtina,
               Lukavica. In kaj se je zgodilo? Zgodilo se je to, da so iz strank, ki sedaj zelo zelo
               intenzivno navijajo za spremembo vinjetnega sistema, za podražitev za domače, da so -
               začele se kaj: civilne iniciative. Nobene cestninske postaje ne bo zgrajene! Tako
               moramo biti tukaj kar lepo uravnoteženi! In prepričan sem prekmurska avtocesta z
               novimi cestninskimi postajami, ki bi bile zgrajene z zaprtim sistemom - danes bi bila
               civilna iniciativa, ki bi prepovedala kakršnokoli izgradnjo cestninske postaje. Vmes
               pa iskanje rešitev s sateliti, mikrovalovi. Tukaj pa je treba priznati tudi nekaj, da
               je Evropska komisija tudi tu padla na izpitu, ena izmed evropskih politik, Bela
               knjiga o evropski prometni politiki, je predvidela, da bo leta 2008 sistem Galileo,
               ki bi sprostil možnosti interoperabilnosti cestninskih sistemov, že operativen. To se
               ni zgodilo in tukaj bi lahko Slovenija kot država članica pa dala ukor Evropski
               komisiji pa zahtevala, kako to, da so države članice verjele, da nekaj se bo zgodilo,
               pa se ni. Tukaj, veste, je pa veliko vprašanj za Komisijo in komisarja! Ker potem
               neki roki, neko uvajanje domačih sistemov ne moreš vezati na obljube, ki so bile dane
               od Evropske komisije. Torej, vidite argumentov ima tudi Slovenija do Evropske
               komisije kar nekaj.</p>
               <p>Tako, da govoriti zdaj o tem, da so vinjete najslabša možna rešitev, ki smo jo lahko
               napravili v prejšnjem mandatu, ne drži. Želeli smo točno to, kar sem na začetku
               povedal, da bi se lahko zgodilo v letošnji sezoni, če vinjet ne bi imeli. Pretočnost
               prometa se je povečala, sigurno so s tem povezani manjši zastoji, manjše gneče in s
               tem tudi veliko boljša ekološka bilanca, kar se tiče toplogrednih plinov. Tukaj
               mislim, da smo zelo primerljivi tudi za eno izmed evropskih politik. Tukaj nimamo
               kaj, saj temu ne moremo ugovarjati in mislim, da nobeden temu ne ugovarja. Zakaj
               pravzaprav potem spreminjati nekaj, kar je prineslo pluse? In kolega poslanca, ki
               pravi, da je ta sistem slab, prihaja pa s konca, kjer se je - govorim o gorenjski
               avtocesti - povprečni letni PLDP, se pravi, dnevni promet zvečal za 12 tisoč vozil na
               avtocesti, kar pomeni, da jih imate 12 tisoč manj na stranskih cestah. Torej, če to
               ni dobro za prometno varnost, za pretočnost prometa, potem ne vem. Potem ne vem, kje
               je argument, da je treba povedati, da je to slabo. Seveda je slabo, slabo, ker se bo
               podražilo za slovenske državljane za 73%, ker se v razmerju do tujcev ne bo
               spremenilo nič, čisto nič se ne bo spremenilo - ali bo plačal dvakrat po 15 evrov, ko
               bo prečkal Slovenijo, pa bo potem to 30 evrov, ali pa bi ostalo 35 evrov, kajti
               sorazmernost mora biti dana tudi pri ceni. Jaz te sorazmernosti v tem primeru ne
               razumem in priznam, da mi je potem bližje stališče komisarja Taianija, da mora biti 5
               evrov. To pa je sorazmerno. In škoda, ko smo bili komaj na začetku poti, ko smo
               dobili komaj prvi opomin, kjer ima vlada veliko možnosti, da reagira in zagovarja
               svoja stališča, tudi iz vseh teh razlogov, ki so bili omenjeni, tega ne storimo. Ne
               vem, zakaj? Res ne vem. In ne vem, če nas zdaj v komisiji, našo odločnost, ocenjujejo
               po tem, kako mi zagovarjamo nekaj, kar je za nas, za Slovenijo. Jaz sem velikokrat
               rekel, da avtoceste, gneče imamo v Sloveniji, nimamo jih v Bruslju. In če smo tako
               odločni, ko zagovarjamo hrvaška stališča, potem ne vem. Potem najbrž Komisija nima
               težkega dela s Slovenijo, ker v primeru vinjet - zelo enostavno - pošlješ en uradni
               opomin in še uradnik napiše eno pošto - in sistem vinjet se spreminja. Po
               nepotrebnem!</p>
               <p>In mislim, da ni nobene potrebe, da to spreminjamo. Naj ostane, kajti ta enačba, da
               bo cena letne vinjete višja, zbranega bo pa manj denarja, je jasna. Ker takoj ko
               dražiš, zmanjšaš interes za vožnjo po avtocesti. Najbrž pa - mislim, da interes za
               to, da imamo avtoceste, ni ta, da se bodo ljudje avtocestam zaradi visokih cestnin
               ali vinjet izogibali, ampak zato da bodo avtoceste uporabljali. Če bi šli sedaj
               gledat nazaj vse te magnetograme in če bi začeli pri letu 1993, ko je bil prvi sklep
               Državnega zbora sprejet, verjetno bi prišli do tega, da je bila želja počasi ta, da
               se je ugotovilo, da avtoceste ne služijo več slovenskim državljanom, da se zapirajo
               in da bodo služile samo tranzitu, domačim potrebam, Slovencem pa ne. In najbrž zaradi
               tega potem tudi razmišljanja v to smer, da se avtoceste odprejo. In če je ta možnost
               dana in dopuščena država članici, da vinjete vpelje in smo mi ta pogum imeli in to
               naredili, mislim, da je to bilo v korist vseh nas, v korist prometne varnosti. Škoda
               spreminjati, naredili bomo samo to: Slovenci bomo pač plačali 73% več, tujci bodo
               imeli pa zmedo, ko bodo kupovali vinjete, da ne govorim o vseh drugih vidikih in
               zapletih, ki so s tem povezani.</p>
               <p>Ko pa govorimo o finančni vzdržnosti Darsa, nič se ne govori o tem, koliko denarja bi
               stale tiste cestninske postaje, ki sem jih prej omenil, pa še nove, ki bi jih gradili
               in tako dalje, ki pa so nepotrebne.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. K besedi se je javil gospod minister. Izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, predsedujoči. Jaz se zavedam, da to ni popularen ukrep. In seveda vsak ukrep,
               ki ni popularen, je pa nujen, je težak in zahteva seveda določeno obrazložitev.</p>
               <p>Na prvi pogled izgleda sistem nediskriminatoren. Ko pa se nekoliko poglobljeno lotiš
               zadeve, ugotoviš dve stvari. Prva je, da obstajata dve vrsti diskriminatornosti. Ena
               je neposredna diskriminatornost, kje bi bila cena vinjete za naše državljane, recimo,
               55 evrov na letni ravni, za tuje pa recimo 110. To bi bila neposredna diskriminacija.
               Potem pa obstaja posredna diskriminacija in posredna diskriminacija je bila že
               ugotovljena v nekaterih primerih in precedenčno pravo Evropske unije kaže, kar je
               sodišče pokazalo v Evropski skupnosti v zadevi Oflin, da je dokazni standard dovolj,
               da je sistem takšen, da bolj verjetno vodi, dovolj je, da bolj verjetno vodi - sploh
               ni treba dokazati z številkami sodišču, da je do diskriminacije prišlo. Se pravi,
               tako nizek dokazni standard je potreben, da je dovolj verjetno, da je tuji državljan
               diskriminiran. Ob tej pravni oceni bi bil to prevelik poker iti na sodišče in skušati
               zagovarjati, da takšen sistem s polletno ceno ni diskriminatoren, zaradi tega, ker
               precedenčno pravo to kaže, ko smo seveda poglobljeno pregledali in ugotovili, zato
               tudi ta drugačen odnos do tega vprašanja.</p>
               <p>To, da bo sedaj država podražila za domače uporabnike, je seveda zoprna zadeva.
               Zoprna zadeva tudi, ker je to čas recesija, vendar pa, dajmo si naliti čistega vina:
               res malo državljanov Republike Slovenije verjame, da je to realna cena, 55 evrov na
               leto. Lahko povem na svojem primeru, lahko marsikdo sam pri sebi ugotovi, koliko je
               plačal za avtoceste prej in koliko plača sedaj. Za vsak evro nad 55 evrov, ki ste ga
               prej plačali in ga sedaj ne, moramo nekje pobrati. Ko ste sprejemali ta sistem, ste
               celo v gradivo zapisali, da bomo to pobrali od tranzitnih potnikov. Evropska unija pa
               seveda ni tako nerealna, da ne bi pogledala tudi gradiv, ki so bili pri uvajanju
               zakona zapisani in je to neposreden dokaz, ki ga je naša vlada dala Evropski
               komisiji, če bi šla na sodišče! Neposreden dokaz, zaradi česar bi tvegali res hudo
               kazen, ki je pa tako visoka, da se seveda vsakemu zvrti ob teh številkah. Ni res, da
               bomo sedaj zbrali manj denarja po tem sistemu, zaradi tega, ker smo podražili
               tovornim vozilom. Seveda je v tem recesijskem času to zoprno, ker smo podražili za
               40%, vendar smo jim šli nasproti z enim drugim ukrepom, ki nam bo pomagal - znižali
               smo jim trošarine, ki bodo še presegle to, kolikor bom ta podražitev prinesla. Pa
               tudi Hrvaške in Švice ne kaže citirati, ker nista članici Evropske unije in nista
               zavezani pravnemu redu Evropske unije.</p>
               <p>Še to, moram povedati. Seveda veliko se govori, da je pač neki uradnik napisal v
               Sloveniji eno pismo in da smo mi pokleknili. Poglejte, ta uradnik, ki je napisal, je
               pač tisti uradnik, ki odobri ali pa ne odobri sredstev. To je generalni direktor
               Direktorata za regionalno politiko in imamo njegov dopis, v katerem piše, da je
               Komisija proučila našo vlogo za navedeni veliki projekt - govorim o Slivnici-Draženci
               - in da ni izpolnjen pogoj skladnosti z ostalimi politikami Skupnosti: pravna podlaga
               Uredbe številka 1083/2006. To je torej tisto, na podlagi česar so nam zaustavili
               sredstva, in to je ta oseba, ki je pristojna, da to zapiše.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ker je še interes po razpravi, odpiram prijavo. Gospod Černač, izvolite, imate
               besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi! Vsi prisotni! Spoštovani minister je v uvodu dejal, da
               Vlada pri temu predlogu, s katerim prihaja v Državni zbor in ki draži vinjete,
               istočasno pa smo slišali v utemeljitvi Vlade, da bo zbranega iz tega naslova manj
               denarja, ker je vsakemu povprečnemu Slovencu nelogično, sledi opominu Evropske
               komisije o diskriminatornosti pri vinjetah. Dejal je, da je Evropska komisija
               presodila, da so tujci v slabšem položaju, kot državljani Republike Slovenije. Malo
               prej nazaj je tudi razložil, da je treba razlikovati med neposredno
               diskriminatornostjo oziroma diskriminacijo, ki bi bila v različnih cenah za tujce in
               domačine, in posredno, kjer se je skliceval na stališče sodišča Evropske skupnosti,
               kjer je bilo ugotovljeno, da če je sistem, bolj verjetno vodi do diskriminacije, da
               je diskriminatoren.</p>
               <p>Jaz sem že na odboru govoril o tem, zaradi tega bom tukaj bistveno krajši, očitno
               nisem nikogar prepričal. Opomin, ki je prišel, je prišel 2. oktobra. Šlo je za
               relativno nepomembno zadevo. Kljub temu pa se je, ker je šlo za prehodno vlado,
               takrat odzvala in predlagala podaljšanje roka za odgovor, ki je bi tudi odrejen. In v
               zaključku tega opomina je bilo napisano: <q>"Po pregledu pripomb, ali če pripombe v
               predpisanem roku ne bodo predložene, lahko komisija izda obrazloženo mnenje."</q> Šele do
               obrazloženega mnenja bi morali priti, da bi lahko govorili o tem, ali ima Evropska
               komisija prav ali ne. Mi do tega nismo prišli, ker še danes ne vemo, ali ste kaj
               odgovorili ali ne pisno. Očitno niste odgovorili nič in nič utemeljili. Kajti, če bi
               odgovorili na to, kar je bilo v tem dokumentu zapisano, zapisano pa je bilo, da se
               zdi, tako piše, da novi slovenski sitem vinjet lahko deluje predvsem v škodo
               državljanov drugih držav članic, saj v bistvu kaznuje tiste voznike, ki ne prebivajo
               v Sloveniji in le občasno uporabljajo avtocestno omrežje. In potem je bil naveden
               primer po mnenju Komisije nekoga, ki gre iz Gradca preko Slovenije v Zagreb, prej je
               plačal 1,50 evra, zdaj plača 35 evrov. In kaj je naredila Vlada oziroma ministrstvo?
               Ali je Vlada oziroma ministrstvo povedala, da je v enakem položaju tudi slovenski
               državljan, ki potujejo na isti relaciji in se želi peljati samo enkrat na leto? Ni
               povedala tega! Ni nobene, ne neposredne ne posredne diskriminatornosti. Nobene! Vsi
               za enako uporabo plačujemo v sistemu vinjet, kot ga imamo sedaj, enako ceno. In
               diskriminatornosti, diskriminacije ne neposredne, ne posredne ni. Je ni! Imamo tudi
               alternativne možnosti. Tisti, ki uporablja avtocestno omrežje samo enkrat ali dvakrat
               na leto in ne želi plačati 35 evrov za polletno vinjeto, se bo pač peljal po državnih
               cestah, ki so brezplačne. Tako je povsod po svetu in ni res, da je sedanji sistem
               vinjet prepoceni in da mnogi ljudje menijo, da je prepoceni, zaradi tega je normalno,
               da je prav, da se podraži. Ni res. Poglejmo sosednje države in bomo videli, da še
               zdaleč od tega, da je sedanji sistem 55 letna, 35 polletna, med cenejšimi - je pa
               vzdržen, kar je bilo dokazano v preteklosti. In nobene osnove ni, da ga spreminjamo
               na slabše, da dražimo za 75 odstotkov letno, da šestkrat dražimo mesečno, ker s 35
               evrov za pol leta prihajamo na 35 evrov za en mesec, in da uvajamo za 15 evrov
               7-dnevno, ki temu državljanu ne bodo popolnoma nič koristile. Za njega bo ta sistem
               enako diskriminatoren, kot je bil ta obstoječi sedaj. Popolnoma enako. Če bo šel osmi
               dan nazaj, bo plača 30 evrov, kar je skoraj polletna sedanje vrednost vinjete. Torej,
               namesto da bi Vlada, ministrstvo proti temu opominu utemeljila na formalen način, da
               ni nobene diskriminatornosti in ravnala kot dober, odgovoren gospodar, je pokleknila
               v celoti, na škodo vseh, ne samo slovenskih državljan in državljanov, tudi na škodo
               tistih tujcev, ki hodijo preko Slovenije na morje in bodo plačali še več, kot
               plačujejo sedaj. Se pravi, prihodki se bodo iz vinjetnega sistema kljub podražitvi
               zmanjšali, dvignili ste cestnino za tovorni promet, podražili ste zgodbo na celi
               črti, učinkov pa ni nobenih.</p>
               <p>Glede pravičnosti. Pravite, da sistem pravičen. Ali je sistem letnega povračila za
               uporabo cest, ki ga vsi plačujemo, ko registriramo vozilo in zavarovanje pravičen po
               tej razlagi? Vsi plačamo letno povračilo cest in letno zavarovanje. Nekdo naredi za
               isto ceno 100 tisoč kilometrov na leto, nekdo pa 5 tisoč. Je torej tudi ta sistem
               nepravičen? Boste tudi tega spremenili?</p>
               <p>Amandma je nujno podpreti, ker to kar predlagate, je ena velika velika neumnost v
               škodo vseh. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala. Kolegice in kolegi! Predlagala bi, da se Vlada začne obnašati kot članica EU.
               To ni Beograd, ki nekaj določa, in mi potem to sprejmemo. Slovenija ima kot članica
               mnogo poti, po katerih lahko pride do želenega cilja. Imamo evropskega komisarja, ki
               zelo visoko kotira na lestvicah in bi najbrž lahko na tem kaj naredil. Imamo možnost
               zagovarjati svoje rešitve, obrazložiti, se pritožiti in tako naprej. Moram reči, da
               me zelo mučijo te vaše stalne domneve, ves čas domnevate, da se bo nekaj zgodilo, da
               nas bo Evropsko sodišče kaznovalo, drugi minister domneva, da ne bo odvetnikov za
               brezplačno pravno pomoč, tretja ministrica domneva spet nekaj drugega. Dajte se
               ukvarjati s konkretnimi stvarmi v danem trenutku, ne pa z domnevami, kaj se bo
               zgodilo, če se bo morda kdaj zgodilo.</p>
               <p>V svoji obrazložitvi spremembe zakona pišete o zmerno optimističnem scenariju - po
               zmerno optimističnem bo tako, sicer bo tako. Mene veseli, da ste optimisti, toda
               hkrati nam očitate, da je bil sistem nerealen in pri tako nerealnem sistemu je skoraj
               neverjetno, da smo uspeli zbrati več, kot bomo po vašem zmerno optimističnem
               scenariju in podobno. Očitno nimate drugih idej, kot dvigovati tako trošarine,
               dvigovati cene vinjet. Predlagala bi, da bi le začeli delati v korist naših
               državljanov, ne pa vseh drugih.</p>
               <p>Odobritev sredstev za projekt Slivnica-Draževci je popolnoma druga zgodba. Če bi ta
               vlada delala za državljane, bi tudi te stvari lahko obrazložila in ubrala vse tiste
               poti, ki jih ima na voljo kot članica Evropske unije.</p>
               <p>Kot je bilo že rečeno, pravno se da utemeljiti, da zakon, torej vinjetni sistem ni
               diskriminatoren na podlagi državljanstva, z nekaj pravnikov, ki jih najbrž ni tako
               malo na prometnem ministrstvu, bi lahko te stvari primerno obrazložili in, kot
               rečeno, uporabili vse tiste poti, ki jih imamo, od evropskega komisarja do možnosti
               pritožbe in vse ostalo, kar nam omogoča naše članstvo v Evropski uniji. Tako bom
               seveda podprla amandma k 2. členu, ki ga predlagamo v naši poslanski skupini.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani! Na mizi imamo tako imenovani <q>"gasilski"</q> zakon, ki popravlja tisto, kar je
               nujno popraviti, zato ker ni dobro, zato ker ugotavljajo to drugi, ker ugotavljamo
               mi. In prav bi bilo, po mojem, da pogledamo, kaj je s samim sistemom, kako s
               tehničnega vidika, kako je finančno vzdržen, kaj prinaša v vseh drugih ozirih, ko
               govorimo o zbiranju ali pobiranju nekih denarjev za to, ker nekdo nekaj uporablja,
               nekaj koristi in je seveda dolžan to tudi plačati. Imeli bi tudi drugo možno rešitev,
               ja, lahko greste 16, 18 let nazaj in rečete 1993 leta je nek nadobudni poslanec
               predlagal, in je bilo tudi sprejeto, da bomo ukinili cestninjenje v Sloveniji v roku
               ne vem koliko časa. Nemogoče! Če bi to lahko naredili, potem bi to naredili tudi kje
               drugje, v kakšni drugi državi, ampak očitno nacionalne ekonomije, tako tudi
               slovenska, ne prenesejo. Del stroškov, ki nastajajo z izgradnjo, vzdrževanjem in
               sicer z upravljanjem avtocestnega sistema, prenesejo na uporabnike. To je sistem, ki
               funkcionira povsod in je uveden praktično povsod, razen redke izjeme so in tako je
               tudi pri nas. Prepričan sem bil, da bomo iskali rešitve - kaj je tisto, kar bi danes,
               jutri, na daljši rok za Slovenijo bilo najprimerneje, finančno najbolj vzdržno in
               tudi primerljivo tako z drugimi državami, tam kjer je to mogoče oziroma naredili
               tako, da bi pravno vzdržale tudi te naše odločitve. Sveta preproščina je, ko govorite
               o tem, da samo čvrsto se je treba postaviti in bomo zmagali in bomo premagali ne vem
               koga v Evropski uniji, ki nam že ne bo solil pameti in podobno. Podcenjujoče je, in
               vse, ki vodite seje, res prosim, da takrat, ko nekdo o evropskih komisarjih in
               Evropski komisiji govori podcenjujoče v tem prostoru - danes smo slišali vse mogoče-,
               da mu pač izrečete opozorilo. Če ne bomo spoštovali evropskih komisarjev Evropske
               komisije, konec koncev je to naša komisija, ni od nekoga tam gor. Če ste se včasih
               zmrdovali nad Beogradom, potem verjetno ista praksa ne more zdaj veljati za Evropsko
               unijo, ker temelji na nekih drugačnih dogovorih, na, predvidevam, demokratičnih
               ureditvah in veljajo seveda za vse strani.</p>
               <p>Mene je motilo takrat, ko smo spreminjali cestninski sistem, ob vedenju seveda, da so
               - nekateri poslanci, pa so bili v vladi - pravzaprav želeli ukiniti tisti sistem, ki
               je bil samo zaradi tega, ker jim niso bili všeč nosilci izvajanja tehnološke opreme,
               kot tudi nekaterih drugih rešitev, ki so bile uporabljene in da mora priti nekdo
               drug. Zato je treba iti dva koraka nazaj, da bi naredili korak naprej, in uvesti
               prehodni režim, torej vinjete, da bi potem prišli na cestninjenje v prostem toku,
               najsibo s sistemom, ki je bil na žalost obljubljen tudi s strani Evropske unije in
               dogovor znotraj tega, da bo poenoten, da bo dostopen vsem in da bo pač s pomočjo
               satelita mogoče kaj več narediti.</p>
               <p>Ampak, kljub vsemu je pa najbolj moteče bilo to, da je bil v Sloveniji sprejet
               akcijski načrt za pripravo in že nekatere stvari bo bile zelo daleč pripravljene, da
               se bo prišlo v poskusni sistem cestninjenja v prostem toku, pa se je ta akcijski
               načrt preklical, domnevno naj bi se sprejel nov, ki bi v nekem obdobju omogočil to
               cestninjenje v prostem toku.</p>
               <p>Jaz verjamem v to, da vsi začasni režimi trajajo najdlje. Izkušenj je neverjetno
               veliko. Bojim se, da bo tudi ta začasna rešitev s temi vinjetami ne glede na to, ali
               se bomo mi tukaj pogajali o tedenskih, o mesečnih, o polletni, letni ceni 5 ali 30
               evrov, kar je irelevantno, ampak dejstvo je, da ta Slovenija tudi v prejšnjem
               sistemu, z ministrom Bajukom smo se neverjetno veliko preganjali, ko smo nekatere
               rotili, da naj ne zamenjajmo proračunskega dela sredstev za financiranje avtocest in
               namensko pobranega denarja za to iz predhodnega bencinskega tolarja pa kasneje po
               Zakonu o namenskem zbiranju sredstev za gradnjo avtocest, da tega denarja ne zgubimo
               v integralnem proračunu, ampak da se vendarle nameni en del za gradnjo avtocest. Ne,
               krediti so tako poceni, da bi bili neumni, če jih ne bi vzeli, ne glede na to, da smo
               opozarjali, da jih bo slej ko prej potrebno vrniti, smo pristali na nekem sistemu
               financiranja, ki ni vzdržen. To bodo povedali vsi tisti, ki se s tem ukvarjajo. Če
               govorijo o rokih odplačil 30, 40 in več let ob tem, da lahko spremljamo, kako je z
               obnovami in na vsake toliko časa je te obnove potrebno izvajati in tudi financirati,
               je več ali manj jasno, da če ne bo struktura prihodkov iz uporabe avtocest in seveda
               tudi še drugih plačil, ki jih Dars dobiva od najemov prostorov, uslug, itd.,
               spremenjena in če ne bomo naredili vsaj približno predvidljive amortizacije do konca
               odplačila kreditov, potem se nam piše slabo. Te avtoceste niso nekaj, kar je tam, kar
               je od Maribora do Šentilja, od Šentilja do ne vem kje. Koristimo jih državljani in
               državljanke čim večkrat in čim ceneje, to preprosto ne gre. To ne gre. Kajti stroški
               so taki, da račun, ki se na koncu napravi, kaže veliko razliko. Veliko argumentov, ki
               so bili neštetokrat že ponovljeni, zakaj je bil ta sistem boljši - pretočnost,
               odpravili so se zastoji. Če analiziramo, je bilo lansko jesen, septembra in oktobra,
               največ zastojev v zgodovini avtocest, zaradi dveh napačnih odločitev. Ena je v zvezi
               s tem, da se ne sme cest popravljati v poletnem času, kjer je dokazano najmanj
               prometa in povsod po Evropi popravljajo ceste od 15. julija do začetka septembra,
               najmanj prometa je v tem času. Pri nas takrat cest nismo popravljali. Ne govorim
               tega, da se prekine določena opravila med vikendi, ko so največje migracije, ampak ko
               boste to ugotovili, boste hitro tudi prišli do zaključka, da je bil to samo izgovor,
               zastoji so bili pa ravno taki ali večji. Če ste res želeli odpraviti zastoje na
               cestninskih postajah, potem bi preprosto vsem brezplačno podelili ABC kartice na ABC
               stezi. Vsaj sam, pa sem dnevno uporabnik ceste, nikoli nisem stal, nikoli. Tudi proti
               Postojni ne, proti Grosuplju tako ali tako ne, ali pa proti Ivančni gorici, kjer je
               župan, ki je dolgo let tam demonstriral - danes govorite o civilni iniciativi. Ne, to
               ni bila civilna iniciativa. Niso pustili postaviti cestninskih postaj, organizirano.
               Ampak to niti ni bistveno, kaj je bilo, kako je bilo. Poslušali smo danes o
               zgrešenosti vseh odločitev, skorajda od začetka resne izgradnje avtocest v Republiki
               Sloveniji, od leta 1993 naprej. Ampak mene zanima, ali je mogoče na podlagi teh
               izkušenj in predvidevanj, ki so zdaj, realno predpostaviti, kdaj lahko Slovenija dobi
               spremenjen sistem in da je to res, kar imamo zdaj začasno, krpanje neke luknje, ki je
               nastala tako v pravnem smislu, pa ne govorim o tem, da zadostimo zahtevam Evropske
               unije, ampak preprosto, da smo korektni do naših institucij v Bruslju, ki pač
               delujejo tako, kot delujejo, da bo to pravno vendarle stalo, ne pa, kdo bo koga tu
               premagal in kako ga bo nadigral. Kako je mogoče predvideti, bi minister lahko
               pojasnil ob tem, verjamem, da ima določene zamisli oziroma predloge že na mizi, kako
               je z načrtom, ki bi v neki prihodnosti vendarle dal druge rešitve. Kajti, če samo
               vzamemo v obzir to, da je nek načrt že bil, pa ga je prejšnja vlada preklicala,
               zaradi mene bi lahko bil čisto drugačen. Jaz se v to ne spuščam. Vem pa, da je
               potrebno in mogoče v tem času, ko je tehnološki razvoj tako hiter, najti tudi
               rešitev, ki bo bolj učinkovita, ki bo odgovarjala sedanjim oziroma prihodnjim časom.
               Zato v tem smislu te inovativnosti, ki se pojavlja kar pri nekaj zakonih v zadnjem
               času, spremljamo, da preprosto se vsi členi črtajo in zakon naj bo prazen in potem ga
               tudi ne bo mogoče sprejeti. Niti toliko ni volje, da bi te stvari resnično popravili
               v smeri, kar bi bilo bolje kot pa tisto, kar je zdaj. Predvsem zaradi tega, ker to,
               da ne naredimo nič, preprosto ne gre. Državni zbor mora na predlog Vlade glede na
               zahteve, potrebe, ki jih ta država ima, mora zakon spremeniti, ga narediti takega, da
               bo odgovarjal tistim pomislekom, ugovorom, zahtevam, če hočete, ki jih imamo na mizi
               in tudi slovenskemu proračunu zagotovil nekaj več denarja za to, da bomo lahko kakšen
               kredit odplačali oziroma še naprej zagotavljali vire tudi za gradnjo in vzdrževanje
               avtocest.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani minister s sodelavcema,
               kolegice in kolegi!</p>
               <p>Jaz mislim, če bi nas kdo, tisti, ki nas danes poslušajo preko sredstev obveščanja,
               elektronskih medijev, sem prepričan, da mislijo, da razpravljamo o tem, da se vinjete
               kot plačilo za uporabo avtocest ukinjajo s tem zakonom. Približno tako izgleda ta
               naša današnja razprava. Gre pa seveda za drugo, na eni strani za podražitev, na drugi
               strani pa za delitev teh vinjet tudi za krajša časovna obdobja. Jaz ne morem oceniti
               zdaj, ali je ta ukrep res nujno potreben in takšen, da bo doprinesel k temu, da bo
               Evropska unija sprostila sredstva, ki so potrebna tudi za gradnjo te infrastrukture
               oziroma ne vem, ali je odločitev in pa zakonska osnova na strani Evropske unije res
               tako močna, da bi s to blokado teh sredstev lahko tudi nadaljevala. Kljub temu se mi
               zdi malo ponižujoče, da nekateri posamezniki govorijo o tretjerazrednih uradnikih. To
               se mi ne zdi prav, ker sem prepričan, da tudi predsednik prejšnje vlade se v Bruslju
               ni pogovarjal s tretjerazrednimi uradniki takrat, ko je tudi sam rekel, da bo
               verjetno morala Slovenija razmisliti o vinjetah za krajše časovno obdobje. Zagotovo
               se prejšnji predsednik Vlade ni pogovarjal s tretjerazrednimi uradniki.</p>
               <p>Cestninski sistem na slovenskih in drugih avtocestah je zapletena zadeva in se ne gre
               z njim igrati vsakih 14 dni, da bi se sistem cestninjenja kar naprej spreminjal.
               Zaradi tega tudi niso možne razne poskusne spremembe čez vikend, ampak je možno z
               današnjo znanostjo, z dobro simulacijo, seveda, točno predvideti stanje na posameznih
               odsekih, na posameznih pododsekih, kaj se bo v določenem trenutku, v določenem dnevu
               na teh odsekih z različnimi sistem cestninjenja tudi dogajalo.</p>
               <p>Večkrat so bili omenjeni razni sklepi različnih organov. Tudi Državni zbor, s tem se
               strinjam, ne vem, ali je leta 1993, 1994 sprejel sklep o delnem odprtju cestninjenja,
               o delnem odprtem sistemu oziroma odprtem sistemu v okviru posameznih slovenskih
               pokrajin, kot je na primer področje Maribora, področje Celja. Na ta način se je
               zadeva izvedla v začetku leta 1997 s tem, da smo dobili čelne cestninske postaje in
               znotraj posameznih pokrajin odprt sistem. To je bil zagotovo eden slabših sklepov, ki
               zagotovo ni pripeljal do tega, da bi bilo cestninjenje pošteno do vseh
               uporabnikov.</p>
               <p>Naj kar uvodoma povem, da sem si jaz sam izračunal, koliko bi plačal v tem trenutku
               za cestnino, če bi bil v veljavi še prejšnji cestninski sistem. Približno ali skoraj
               točno toliko, kot bom plačal za vinjeto, ki jo bo Vlada oziroma kar bomo mi
               omogočili, ki jo bo Vlada podražila 1. julija. Približno ista cena je, ampak za
               mesec, to je pa letni prispevek. Približno 100 evrov za mojih 60 kilometrov porabe
               avtoceste na dan krat dva, torej v obe smeri je 120 kilometrov, je približno, če si
               kdo izračuna ta prispevek po prejšnjem sistemu, je to to. Torej, 100 evrov mesečno v
               primerjavi s tem kar je zdaj predlog, mislim, da 95 evrov na letni ravni. Mi se danes
               pogovarjamo predvsem o tem, to je stvar izračuna in predloga Vlade, na kakšen način
               misli, da bo zaprla finančno konstrukcijo. Takšen predlog je izračunala Vlada,
               izračunalo ministrstvo in s takšnim predlogom, ustrezen sklep bo sprejela na seji
               Vlade, mi pa s tem zakonom samo omogočimo, da država uvede tudi kratkotrajnejše
               vinjete, ki pa so pogojene ali ne pogojene, jaz ne znam tega presoditi, z Evropsko
               unijo oziroma s predvidenimi sklepi Evropske unije. Za konec naj rečem samo to, da si
               ne domišljam, da bi znal odgovoriti na vprašanje, kateri cestninski sistem je najbolj
               pravičen, najbolj pošten in je najbolj primeren za Slovenijo, zato nisem z
               zadovoljstvom sprejel kar nekaj informacij pri današnji razpravi, da se na
               ministrstvu ne nadaljuje z nobenim postopkom, z nobenim projektom, s katerim bi
               dorekli predlog za nek bolj pravični sistem cestninjenja v Sloveniji. Pričakujem od
               Ministrstva za promet, da s tem projektom nadaljuje. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ziherl.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim!</p>
               <p>Sam menim, zakaj spreminjati tisto, kar je že dobro, kar je utečeno, kar je pri
               ljudeh dobro sprejeto. Zato vsekakor podpiram naš amandma k predlogu zakona, samega
               zakona pa ob nesprejetju amandmaja ni smiselno sprejemati.</p>
               <p>Ljudje so se navadili na ta cestninski sistem in predvsem glavne pridobitve, torej,
               da ni več kolon, da ni več cvrtja ljudi v čakajoči pločevini in tako naprej, ta
               težava je z vinjetami odpravljena.</p>
               <p>Kot smo slišali danes, verjetno ni bilo nujno takoj skočiti na prvo žogo, ki je
               prišla iz Bruslja, ampak bi se dalo kakšno stvar izpogajati. Če bi morda na koncu res
               pristali tudi na vinjete za krajši čas, bi lahko izpogajali morda <q>"tunelnine"</q>, kot so
               si jih izpogajali Avstrijci ali pa morda na kakšen drug način ohranili obstoječe
               stanje, saj grožnje iz Bruslja le niso bile tako hude. Seveda bodo nove višje tarife
               udarile po žepu predvsem Slovenke in Slovence! In ker nekaj, kar je dražje, postane
               dostopno manjšemu številu ljudi, je pričakovati, da bo dražje vinjete kupilo manj
               ljudi in se bo vrnilo nazaj na državne ceste. Seveda je tudi višja cena vinjet
               neupravičena s samo kakovostjo avtocest oziroma se da vprašati, če se pri izgradnji
               avtocest ne da poiskati kakšnih notranjih rezerv, kajti iz tujine smo dobili analize
               in opozorila pa tudi sami se zavedamo, da je kilometer izdelane avtoceste v Sloveniji
               pregrešno drag. Pa tudi na posameznih odsekih je kakovost zelo vprašljiva. Zelo hitro
               je bilo potrebno več sanacij v tunelih v zadnjem obdobju, da bi lahko govorili o
               kakovostni gradnji. Torej cene izgradnje avtocest skoraj take kot po zahtevnem terenu
               kanadske tundre, ki je na plavajoči podlagi, zahteven gradbeni podvig, v resnici pa
               ne največje kakovosti. Moram povedati, da sem na cestnem sistemu Evropske unije
               srečal kakovostnejše izvedbe in ni bilo treba takoj po otvoritvi že <q>"flikati"</q> prvih
               napak. Morda pa je novi zakon uvod oziroma priprava terena za nekaj drugega, kar se
               dogaja v ozadju. Namreč, v mislih imam prenos komunikacij iz Ministrstva za
               gospodarstvo na Ministrstvo za visoko šolstvo, torej se nekomu pripravlja teren, da
               bo lahko uvedel kot rešitev nastalega zapleta, nastalih težav, nekakšno elektronsko
               oziroma o satelitskem cestninjenju še ne moremo govoriti, ker projekt Galileo še ni
               realiziran, vendar nekakšno elektronsko cestninjenje, ki bo ultra drago. Poudarjam,
               ultra drago! Predvsem v sami izvedbi pač tistih tehničnih pripomočkov plus še koliko
               bo dobil sistem za izgradnjo avtocest.</p>
               <p>Danes je bilo tudi omenjeno, pa preidimo nazaj na star sistem, na cestninjenje, kot
               smo ga že poznali, torej s cestninskimi postajami itn. Vsakoletni primeri iz sosednje
               države, ko so pred Malo Kapelo in pred Svetim Rokom 16 kilometrske kolone, ko po dve
               uri čakaš na najbolj vročem soncu, niso najboljše izhodišče za tako mišljenje. Sam
               osebno bi sicer pridobil, ker se iz službe vračam čez Vodice, in je bila že v
               preteklih mandatih cestninska postaja zato, ker je to tako ustrezalo našemu
               poslanskemu kolegu Ropu, da je lahko obvozil, je bila pač toliko nad Vodicami, da smo
               se še nekateri Škofjeločani itn., ta zastonj obvoz s pridom izkoriščali. Tudi, čeprav
               nisem bil, nisem in Štajerske, sem kmalu, če sem se peljal proti Mariboru, sem kmalu
               spoznal, kje je treba na Vranskem zaviti ven, pa kdaj se vrniti na avtocesto, pa sem
               se peljal zastonj. Torej, sistem v preteklosti je bil nedorečen, nečloveški,
               protiokoljski. Ko je bil uveden vinjetni sistem, je prinesel toliko prednosti, da
               sedanja vlada samo lepotno popravlja, lepotno, na žalost na škodo predvsem Slovenk in
               Slovencev. Ker bo višja cena, ne bo več dostopno večjemu številu ljudi, manj bo
               prodanih vinjet in na koncu bo finančni izkupiček pičel. Škoda je truda, da bi
               sistem, ki je bil utečen in je dobro deloval, spreminjali. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni, predstavniki Ministrstva za promet, drage kolegice in
               kolegi!</p>
               <p>Človek se navadi poslušati, vendar je težko poslušati tiste, ki so imeli možnost in
               priložnost narediti kaj dobrega za nas. Res pa velja dejstvo, da je vprašanje, ali so
               bili v danem trenutku sposobni napraviti spremembo in predvsem biti pravični do vseh
               državljank in državljanov Republike Slovenije. Ni bilo dovolj, če so nekateri,
               zadolženi za prometno infrastrukturo, po podatkih in javno objavljenih informacijah
               predvsem potovali po svetu, preverjali avtoceste, kako zgledajo, na primer, v
               Nemčiji, morebiti celo na Japonskem. Zakaj bi danes, na primer, vabili člane Odbora
               za promet na izlet prvi vikend po 1. juliju, od petka popoldne do nedelje zvečer, če
               pa kljub uvedbi vinjet v tem času še vedno ostaja gneča na tem območju. Torej ne samo
               takrat, ko smo imeli, kot nekateri pravijo, pošteno, pravično plačilo po kilometru.
               Vendar je obstajala tudi diskriminatornost, saj ni bilo pošteno in pravično do nas
               vseh.</p>
               <p>Pričakovali bi več odločnosti s strani Vlade, je bilo danes povedano. Moram reči, da
               tisti, ki so razpravljali o tem, so navedli nič ali premalo argumentov, da bi tu
               prisotni verjeli, da ti razpravljavci vedo, kaj pomeni biti odločen. Ni potrebe po
               spremembi. Zanimivo, plačali ne bi nič, kot je prej omenil tudi bivši prometni
               minister, ali pa celo manj, radi pa bi, da bi po celi Sloveniji gradili avtoceste in
               obnavljali ceste. To vsak od nas pričakuje, tudi gospodarstvo. Takšen primer je tudi
               dolenjski krak, ki pelje ne samo do Novega mesta in Bele krajine, tudi do Posavja, od
               koder prihajajo tudi nekateri naši kolegi in strokovnjaki za svoje območje.</p>
               <p>Zanimiva je bila tudi današnja razprava na seji Odbora za finance o tem, da smo v
               času gospodarske rasti imeli v preteklih letih največja vlaganja v javno dobro, z
               minimalnimi javnimi sredstvi, ker se je pretekla vlada seveda s pristojnim resornim
               ministrstvom zavestno odločila za financiranje gradnje avtocest skoraj izključno na
               kreditih. Za zaključek pa nastopi uvedba vinjet, ki finančno ne omogoča vračila teh
               posojil, še več ogroža državno poroštveno shemo, saj so krediti zavarovani z
               državnimi poroštvi. V tem primeru se res vprašam, kot je rekel eden od kolegov, o
               finančni vzdržnosti in predvsem tudi o poslovnih odločitvah uvedbe vinjet ter o
               mnenju Ministrstva za finance v danem trenutku. Oktobra 2008 je bilo s strani
               prejšnje vlade jasno rečeno, tudi poudarjeno, da bo treba uvesti krajše časovne
               vinjete, saj to zahteva Komisija Evropske unije. Ob tem se sprašujem, ali realizacija
               te potrebe, torej uvedba vinjet za krajši čas, pomeni odločnost te vlade, odločnost
               ministra za promet in njegovih sodelavcev ali celo pogum in hrabrost. Saj kolikor
               vidim, gre pri pregledu magnetogramov za nazaj v čas prejšnje vlade in pristojnih
               ministrstev in ob poslušanju današnje razprave za neke vrste ne diskriminatornost
               razprave, temveč kontradiktornost, da, prav ste slišali ravno kontradiktornost, zakaj
               oktobra 2008 je bilo rečeno, da bo potrebno uvesti vinjete za krajši čas, danes pa
               očitek sedanji vladi in gospodu ministru, kaj počne.</p>
               <p>Zanimivo je, da tudi današnja razprava ne poteka brez demagoških postopkov
               demagogije. Delajte v dobrobit državljank in državljanov Republike Slovenije. To pove
               en razpravljavec, pa spet druga kolegica in tako dalje. Tudi očitki, ki niso
               korektni, da je skrb te vlade samo v smislu, ali je nekaj všeč Evropski komisiji ne
               pa državljankam in državljanom Republike Slovenije. Zanimivo pa je dejstvo, da smo si
               vsi enotni in da bi si v Sloveniji na vseh naših cestah želeli izboljšati prometno
               varnost. Predvsem pa mislim, da je pomembno še eno dejstvo. V tem trenutku in še iz
               prejšnjih mandatov je država diskriminatorna do vseh tistih, ki živimo na obrobju
               Slovenije, pa naj si gre za območje ob šengenski meji, recimo, jaz živim v Beli
               Krajini, ali pa nekdo, ki živi v Poljanski dolini, morebiti nekdo v Prekmurju ali na
               Štajerskem ali kjerkoli drugje, morebiti tudi na Idrijskem in Bovškem. Povsod tam v
               Sloveniji, kjer nimamo niti najmanjše možnosti, da bi imeli, pa naj kar uporabim
               izraz enega od mojih kolegov prej, da bi imeli, recimo, ultralahek dostop do
               Ljubljane, do osrednje Slovenije. Tudi to bi si želeli. Zato se mi ne zdi korektno v
               razpravah govoriti o koristih slovenskih podjetij, če še temu ni tako, in kakorkoli
               koga žaliti. Bodimo pravični do vseh, nediskriminatorni in razmišljajmo o tem, da
               tudi z uvedbo vinjet za krajše obdobje in tudi s podražitvijo vinjet ne bomo
               oškodovali tistih, ki se veliko vozimo po avtocestah, bomo pa ukrepali in delovali
               tako, kot smo si želeli. Saj živimo v EU. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Kolegice in kolegi!</p>
               <p>Mi izzivamo lačnega leva. Mi v Državnem zboru res ne znamo narediti niti enega
               dobrega dela, bolj po krščansko rečeno. Naj razume, kdor more.</p>
               <p>Pametno je, trdite, da se vinjete za avtoceste dražijo. Hkrati pa trdite, da bom manj
               denarja v proračunu oziroma da bo ta ukrep prinesel manj denarja. Istočasno pa nam v
               Državni zbor pošljete dokument, poslankam in poslancem, na klop - Predlog zakona o
               soglasju poroštvu Republike Slovenije za obveznosti Darsa iz kreditov in izdanih
               dolžniških vrednostnih papirjev za realizacijo gradnje avtocestnih odsekov
               nacionalnega programa izgradnje avtocest v Republiki Sloveniji v višini 329.000.073.
               Takih papirjev smo že dosti dobili v Državni zbor in tudi potrdili vsa poroštva do
               zdaj. Ta ukrep, ki nam ga danes predstavljate pametni možje v vladni koaliciji, bo
               prinesel zopet minus na neplačanih računih iz naslova že najetih kreditov, ki so bili
               porabljeni tudi na sumljiv način, da se malo povrnemo nazaj. Veste kako odpada omet
               in kako so uničene avtoceste, koliko je bilo aneksov k pogodbi in tako naprej, to
               nikogar ne zanima, to verjamem. Ta minus, ki se bo nabral s tem novim ukrepom, ki ga
               vi predlagate, zgolj zaradi tega, ker je Evropa tako hotela, bo prinesel zopet tak
               papirček v Državni zbor. Komu boste naložili ta dolg? Zopet državljankam in
               državljanom. Pri tem, da jim že zdaj na pleča obešate večjo ceno za avtoceste. Imam
               predlog, pustite to ceno letne vinjete tako kot je, pa polletno tudi in poslušajte
               Bruselj in uvedite dnevno vinjeto, če hočete, pa tedensko in še mesečno pa naj bodo
               te vinjete po vaši presoji take kot želite, cenovno dostopne za Hrvate. Nekateri
               poslanci tako vroče navijajo iz vrst gospoda Luka bi omenil Jurija, kar oba. Hrvaška
               je zdaj problem, Hrvaška. Kdo pa so Hrvati? Pojdite od Zagreba do Splita pa boste
               videli, ampak ne smem primerjati njih, ker niso v Evropski uniji, ste rekli. Ne bom
               njih primerjal, bom Italijane. Ta isti gospod komisar, ki ne more videti našega
               ministra, ker ima preveč <q>"skravžane"</q> lase, ga spominja preveč na Sicilijanca, je to
               skuhal. On je to skuhal. Ni, res ni pokončnega uradnika, diplomata, mogoče bi moral
               celo predsednik Vlade v tem primeru reagirati, da bi napisal protestno pismo, da bi
               se zavzel za Slovenijo in slovenske interese.</p>
               <p>Kaj boste storili s tem ukrepom, še to želim povedati? Leta in leta niste vlagali v
               državne ceste, v razsulu so, za to ste govorili, ker gradimo avtoceste in s to
               dostopnostjo do avtocest smo dejansko omogočili tudi tistim, ki imajo tanjše
               denarnice, da lahko danes gredo na avtoceste in se vozijo na dostojen način, konec
               koncev tudi to plačujejo iz svojih prispevkov. Zaposlenim gre od toliko in toliko
               plačanega davka tudi za avtoceste. Slovenija je gradila, naj vas spomnim, te
               avtoceste predvsem za potrebe Slovenije in za Slovence. Danes se podrejamo tujcem,
               Evropejcem, ki mislijo, da smo do njih diskriminatorni. Jutri, ko boste te avtocestne
               vinjete podražili za 75%, boste te ljudje prisilili, seveda, državljane in
               državljanke, da gredo zopet na stare, nevzdrževane, luknjaste državne ceste. Smrtnost
               smo komaj ustavili, nismo je zmanjšali. Še enkrat povem, za en razred otrok nam umre
               na cestah. Zdaj s tem ukrepom ne boste povečali. Če samo eden udeleženec v prometu
               umre več na leto, ste za to odgovorni vi, ker ta ukrep sprejemate.</p>
               <p>Govor je bil o železnici. Kaj smo pa naredili za to, da bi težji tranzit prišel na
               železnico? Zakon o varnosti cestnega prometa je bil trikrat popravljan v prejšnjem
               mandatu in vse tri cilje dobro poznam. Prvič, povečati dovoljenj osi pritisk za
               tovornjakarje, drugič, zmanjšati ceno in seveda tretjič, omogočiti, da lahko gospodje
               tovornjakarji tudi po subvencioniranih cenah prevažajo tovor koder koli želijo in to
               z njihovimi zahtevami, ne z našimi. In se ne upošteva niti varnost, niti ekologija,
               niti okoljski vidiki, nič. Lahko prevažajo vse. Pojdite prevažati ekološko sporne
               tovore v Avstrijo, pa boste videli, kako je tam lepo zakonsko urejeno. Vsi taki
               tovori morajo iti na železnico. In naj minister ne govori, da ni možno narediti. Z
               enim samim sestankom, ki je lahko sklican tudi po telefonu, korespondenčno, lahko se
               odloči, da bo tako odločbo dal ven in jutri bo ta red narejen. Ampak ne, on se boji
               tega lobija, ki bo jutri, pojutrišnjem pri Ministrstvu za promet s tovornjaki,
               prižgani bodo vsi motorji in hupe bodo na polno piskale. Zakaj nočemo narediti nekaj,
               kar sicer lahko za državljane in državljanke, to se sprašujem? In še enkrat, ko bo
               izstavljen ta račun, manjka v državnem proračunu, bi želel danes od ministra, od
               predstavnikov Vlade slišati odgovorno osebo za to dejanje. Počnete nekaj, kar je
               skregano z logiko, in te napake se morajo plačati. To je neznanje in nevednost, ne
               vem, malomarnost. V bistvu lahko tudi kazensko odgovornost iščemo pri posamezniku. Vi
               nas zdaj tukaj prepričujete, da bo manj denarja v državni blagajni zaradi tega, ker
               dražite vinjete. Naj razume, kdor more, jaz tega ne razumem. Oprostite. Še enkrat
               poudarjam, ta amandma je smiseln. Sprejmite tedenske, lahko tudi dnevno, lahko tudi
               mesečno vinjeto in pustiti za božjo voljo to cenovno dostopnost državljankam in
               državljanom, ki so veseli, da smo to naredili za njih. Ne dražiti tega sistema in
               zopet prelagajte to z nekimi floskulami na bodočo generacijo, ker smo že tako ali
               tako prezadolžili naše generacije, ne samo otroke, ampak verjetno svoje vnuke, s tem
               kar sprejemamo. Veste kakšen dolg ima danes Slovenija? Večji kot je bila prej
               zadolžena Jugoslavija, in to ne enkrat. Samo to vas ne zanima ne. O tem ob kateri
               drugi priliki.</p>
               <p>Ministra, čeprav ga ni tukaj - gospodje iz Vlade, prosim, če ga opozorite - jaz sem
               mu prej postavil jasno vprašanje:</p>
               <p>Kje imamo zagotovilo, da bomo ta denar res dobili ko ta ukrep sprejmemo?</p>
               <p>Hočem odgovor danes in tukaj.</p>
               <p>Drugo. Zakaj dražite vinjete in pri tem trdite, nesmisel, trdite, da bo manj denarja
               zbranega iz tega naslova? Zakaj ne pustite cene take kot so in uvedete, kot že
               rečeno, dnevne, tedenske in mesečne vinjete, za polletne in letne pustite cene takšne
               kot so.</p>
               <p>In kje je pritožba naše vlade na prvo opozorilo iz Bruslja, ki je botrovalo
               zamrznitvi omenjenih sredstev? Prosim, jasne odgovore.</p>
               <p>Kje je naš odgovor na to opozorilo? Ali smo sploh kaj reagirali ali smo samo
               pokimali, se priklonili z vazelinom v roki in pokimali na vse zahteve. Želim odgovor,
               prosim.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči.</p>
               <p>Verjel sem, da smo člani Evropske unije in da smo danes s svojo razpravo v Državnem
               zboru. Na trenutke imam občutek, da se nahajamo v osmici ali v pivnici, kar je zelo
               lepo. Sam izberem tiste kraje, ko si to želim, z vinjeto ali brez vinjete, hvala bogu
               je tudi nekaj cest, kjer ni treba imeti vinjete in lahko prideš do osmice in poveš
               vse. Lahko zmerjaš tudi komisarje, ki jih imenuješ <q>"komisarčke"</q> ali tretjerazredne
               funkcionarje Evropske unije, ampak to ne pomaga. Na koncu nam to ne bo pomagalo,
               kvečjemu nam bo še dodatno povzročilo škodo, 200 milijonov evrov, mogoče še več.
               Očitno je neka iskrica, neka iskra in nek kratek stik med Slovenijo in Evropsko
               komisijo. Očitno je nekaj, kar ne deluje v komunikaciji. In take razprave, kakršne
               poslušamo danes, seveda k temu ne bodo prispevale. Ne bodo prispevale k preseganju
               tega kratkega stika. Treba je delovati učinkovito, preudarno, mislim, tudi spoštljivo
               do ustanov, ki so naše ustanove, torej tudi do Evropske komisije.</p>
               <p>Sistem vinjet je bil uveden tako rekoč tik pred volitvami. Bil je všečen, saj je zelo
               poceni ponujal našim voznikom, vsem nam možnost, da se vozimo po slovenskih
               avtocestah tako rekoč neovirano, nemoteno in poceni. Dejstvo je, da se vozimo poceni.
               Ampak izumitelji tega sistema so točno vedeli, kako so kratke noge takega všečnega
               sistema in da bo prej ko slej treba poravnati vse račune, ki bodo prihajali naknadno.
               In natančno to se je zgodilo. En račun je bil konkretno finančen, pomanjkanje
               sredstev za nadaljnji razvoj ali celo za vzdrževanje celotne mreže Darsa, en pa je
               bil političen problem. Političen problem je bila intervencija Evropske komisije, ker
               je zaznala določeno diskriminacijo do tistih, ki prehajajo, ampak dejansko manj
               uporabljajo naše cestno omrežje in so primorani plačati, pač tako kot vsi ostali, kot
               tisti, ki na zelo ugoden način potujemo teko rekoč vsak teden, najmanj vsak teden iz
               Kopra v Ljubljano, ali iz Črnomlja v Ljubljano in tako dalje.</p>
               <p>Dejstvo je, da bilo treba nekaj lepotnih napak tega sistema popraviti. In to, kar
               počne zdaj Vlada, je prav to, skuša popraviti, kar se še popraviti da. Nimamo
               idealnega sistema in tudi sam pričakujem, da je to le začetek določenih prilagoditev
               k realnosti, ki bodo dejansko na koncu pripeljale do sistema, ki bo primerljiv z
               najboljšim vinjetnim sistemom v Evropi.</p>
               <p>Pri tem bi dodal tudi opombe, ki jih je izpostavil član naše stranke, Peter Česnik,
               ki vztrajno zagovarja sistem, ki ga poznajo v Ameriki, Avstraliji, Kanadi in drugih
               anglosaksonskih državah, kjer cestninjenje najbolj obremenjuje tovorni promet, še
               zlasti prehodni tovorni promet na podlagi tonaže in kilometrov. Skratka, če bi mi
               znali bolj učinkovito unovčiti to dimenzijo in Slovenija, upam, da se ne
               sprenevedamo, nimamo cest samo in izključno za nas, za naše prevoznike in za naše
               državljane. Mi vemo, da se Slovenija nahaja na znamenitem petem koridorju in da
               dejansko je ta tranzitnost Slovenije del tranzitnosti teh evropskih žil. S tem se
               moramo sprijazniti in moramo izhajajoč iz naših interesov skušati čim bolje unovčiti
               to dejstvo. In to lahko dejansko storimo z učinkovitejšim sistemom cestninjenja za
               tovorni promet, ki najbolj obremenjuje naše ceste in razbremenitvijo potniškega
               oziroma individualnega prometa.</p>
               <p>Druga plat medalje pa je tudi to, kar se dogaja na lokalni ravni. Nedavno je prav
               predsednica mestnega odbora stranke Zares posredovala ministru Patricku Vlačiču zelo
               konkretno pobudo o tem, da bi nekatere segmente hitrih cest in obvoznic pri nekaterih
               mestih izključili iz obveznega cestninjenja oziroma iz sistema vinjet. Konkretno gre
               za segment od Škofij do Kopra, ki ga uporabljajo ne le tujci, ampak tudi naše lokalno
               prebivalstvo, ki je zdaj, seveda, da ne bi plačalo vinjete, ponovno uporablja stare
               ceste in povečuje probleme v zvezi z varnostjo na njih. Nedavno je prišlo tudi do
               tragične nesreče pri Škofijah delno kot posledica ponovne koncentracije individualnih
               voznikov po stari cesti, ki gre mimo vrtca v samem centru Škofij. To se dogaja,
               pojdite do Kopra in boste videli, kaj se dogaja tam s prometom. Koliko prometa je po
               lokalnih cestah znova prav zaradi poizkusa izogibanja vinjetam. Zakaj se ljudje, naši
               in tujci, skušajo izogniti vinjeti, ker vinjeta jim omogoča uporabo hitre ceste za
               približno 10 kilometrov, od Škofij do Kopra, potem je konec, potem je zamašek, potem
               je katastrofa naprej. Medtem, in to je potrebno povedati, ko govorimo o cenah drugih
               državah, jaz potujem vsak teden v Goriška brda in za pot v Goriška brda izberem
               italijansko pot, ker je krajša in ker mi omogoča zastonj uporabo avtoceste od Škofij,
               Tržiča, do Liserta, do začetka avtoceste, nato pa zavijem, seveda po Doberdobskem
               Krasu, in v 10 minutah sem v Gorici in ne plačujem ničesar, kolega Tanko, ne plačujem
               niti evra. Zato je upravičena zahteva, da za tistih 10 klavrnih kilometrov, ki se
               končajo v zastojih pri Kopru, ne bi plačali nobenega tolarja. Torej, jaz ponavljam
               tukaj, tudi v imenu stranke Zares, Barbare Vernik in drugih lokalnih prebivalcev na
               Koprskem, še enkrat posredujem to sporočilo in upam, da bomo naknadno našli ustrezne
               rešitve prav za te lokalne zagate, ki jih minister Vlačič dobro pozna, kajti izhajamo
               iz istega terena in območja.</p>
               <p>Ampak ponavljam, ta sistem, ki ga zdaj uvajamo, je dejansko nujen, ni bilo drugih
               poti. Mi bomo plačali 95 evrov za letno vinjeto, za nas, za povprečnega voznika, je
               to še vedno poceni. Dejstvo, da uvajamo kratkoročne vinjete, ni samo ugoditev
               Evropski komisiji, ampak je nekoliko pravičnejša razporeditev te cene in stroškov,
               čeprav bi lahko še izboljšali ta sistem in ga približali konceptu pravičnosti za vse.
               Ampak, dejstvo je, da je nekje treba začeti. To kar imamo zdaj na mizi je realnejše,
               če ne boljše in lepše, je vsaj realnejše od prejšnjega sistema, ki pa je povzročal
               velike luknje, nejevoljo v Evropski uniji in čeprav gradimo, in se strinjam - mi
               gradimo ceste in za razliko od mnogih drugih Evropskih držav, je bila Slovenija v
               bistvu sama sposobna zgraditi omrežje cestišč in hitrih cest in avtocest, ki ji ga
               lahko marsikdo v Evropi tudi zavida. Dejansko. Nekaj časa sem živel v Španiji in vem
               koliko se je tam gradilo, ampak izključno na račun evropskega denarja. Pri tem je
               Slovenija dokazala neko večjo samozavest, gradila je ogromno, ampak od tu naprej se
               ne moremo sprenevedati. Od tu naprej še kako potrebujemo evropski sistem financiranja
               velikih infrastruktur, ker smo postali del tega petega koridorja. Če ga želimo
               upravljati in če ga želimo razvijati na način, ki bo nam v prid, tega ne moremo
               storiti na avtarkičen način. Danes je bilo veliko pozivov k avtarkiji. Pa mi smo mi,
               pa Evropa je, to so tujci. Oprostite, smo pozabili da od leta 2004 pripadamo Evropski
               uniji?! To stalno pozabljamo. Mi tukaj poslušamo avtarkične diskurze, ki seveda ne
               vodijo nikamor, vodijo le v novo <q>"konfliktualizacijo"</q> odnosov z Evropsko komisijo, z
               Evropsko unijo, ostali bomo osamljeni. Jaz ne vem, ne razumem zdaj, kakšna je naša
               strategija znotraj Evropske unije. In če želimo biti del tega velikega sistema, ki se
               imenuje Evropska unija in ki se povezuje, vzajemno koristno povezuje zato, da bodo
               stiki in trgovanje lažji, od Slovenije do Španije, od Slovenije do Poljske. Mi imamo
               ta privilegiran položaj - sredi Evrope, na stiku s Sredozemljem, na stičišču
               različnih osi. To moramo tudi pametno in racionalno izkoristiti.</p>
               <p>Torej, še enkrat, jaz amandmaja seveda ne bom podprl. Bom podprl - ne z velikim
               navdušenjem - zakon, ker je vendarle korak k popravi nekaterih napak, ki niso samo
               lepotne in pričakujem od ministrstva in ministra, da se bo naš pristop do prometne
               politike in do cestne politike še naprej izboljševal. Moja podpora je, seveda,
               pogojna. Še enkrat poudarjam, da smo dali nekaj pobud in pričakujemo tudi pozitivno
               povratno informacijo. Še enkrat pa pozivamo vse kolege, da se držimo nekaj okvirov
               korektnega razpravljanja in tudi korektnega odnosa do Evropske unije, kajti mi smo
               del Evropske unije. Ne tega pozabiti in stalno vpiti navdušeno v imenu neke
               neaktualne avtarhije, ki nam ne bo pomagala. Najlepša hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni, kolegi in
               kolegice!</p>
               <p>Pa dajmo, ponovimo vajo, ker vaja dela mojstra. Dejstvo je, da je prejšnja vlada
               Republike Slovenije 6. maja seznanila takratnega evropskega komisarja za transport o
               tem, da bo uvedla vinjetni režim, in sicer ob zavedanju, da je to tako imenovani
               švicarski model, ki ga je že pred leti poskušala uvesti Avstrija, ki se je tokrat
               znašla v zelo podobnem položaju kot naša država. Dejstvo je, da imata naša vlada in
               naš minister določen način komuniciranja z evropsko vlado in evropskim komisarjem, in
               da ta protokol obstaja in da so vse depeše in vsi razgovori tudi, nenazadnje, na nek
               način aktivirani. Ni se kar tako igrati z nekimi bistvi in nekaterimi insinuacijami,
               kako in na kakšen način kdo komunicira. Stvari so protokolirane, to so le stvari
               uradnega značaja. Dejstvo je tudi, da je takratna odločitev, to se pravi takratna
               odločitev prejšnje vlade, da uvede vinjetni način cestninjenja, bila pač izvirni greh
               za vsa sedanja dejanja in za vsa sedanja gašenja požara in za vse nadaljnje korake
               slovenske vlade. Dejstvo je, da ta začasni ukrep, kot vsi začasni ukrepi, ima
               dostikrat za posledico, da predolgo obstane in dobi značaj kar nekako predolgega
               začasnega ukrepa, ki lahko traja in traja. Za moje pojme je bil to takrat dosti
               všečen ukrep Vlade, ki je imel posledice, ki jih danes čutimo in bomo gotovo še o
               temu razpravljali in govorili. Takrat so bile obljube tako slastne, da se jim je bilo
               težko upreti. Jaz moram priznati, da jaz kot Silva Črnugelj in ne kot poslanka lahko
               rečem, da sem imela od tega ukrepa tedanje vlade korist in da jo še vedno imam.
               Ampak, ukrep je treba gledati celovito, z vsemi možnimi posledicami in vsemi možnimi
               prednostmi in slabosti. Jaz lahko ugotovim, da je bila tista obljuba, rečeno je bilo,
               da bo gotovo Vlada prešla na elektronsko cestninjenje čez dve leti, tudi mamljiva za
               nekatere. In da je to, če pogledamo nekako dolgoročno, gotovo bilo iluzorno in nekako
               preveč optimistično, da bomo prešli na elektronsko cestninjenje v dveh letih, glede
               na to, da vemo, kako traja poskusna doba in testiranje in tako naprej. Ta slastna
               obljuba je marsikoga zapeljala, ampak zdaj moramo delovati naprej. Pavšalni način
               seveda ni pravičen sistem in nikoli ne bo in vedno bodo tisti, ki bodo ob tem na
               slabšem in tisti, ki bodo ob tem na boljšem. Ampak, povejte mi, ali obstaja kakšen
               pravičen sistem, ker toliko je bilo govora o tem, kako je pravičen in kako je
               nepravičen. Jaz lahko rečem, da je ta zame, ker govorim v svojem imenu, bil pravičen.
               Gotovo, da je narava tista, to se pravi slovenska narava je bila mogoče vesela in
               zadovoljna ob tem ukrepu, zaradi tega, ker je bilo in bo na emisiji in dejansko je ta
               ukrep bil okolju prijazen in tega nobeden ne more zanikati, ampak mi dejansko moramo
               naprej delati in iti po svoje in stvari optimizirati kolikor se le da, ne pa
               enostavno samo se vračati nazaj in videti kako in kaj.</p>
               <p>Komu bomo všeč? Na koncu se vedno izteče račun, nekdo mora plačati, nekdo več, nekdo
               manj. O tem ali bomo mi všeč Evropi ali bo Evropa nam všeč in kaj nam bo rekla. Mi
               moramo slediti enim strategijam. Te strategije so gotovo zapisane in minister Vlačič
               tem strategijam skuša slediti kolikor se le da, ni pa lahko, vedno je to en dialog,
               vedno je to ena komunikacija, enkrat eden popusti, drugič drugi, tako da to ni
               enostavno. In nenazadnje, jaz verjamem, da eni verjamejo v marsikaj, ampak, da je
               gospod Rop bil tako jasnoviden že pred letom 1990, ko je cestninska postaja v Vodicah
               bila postavljena, ko je bil še gimnazijec, da je že takrat lahko to predvidel, tega
               pa res ne verjamem. V to me pa res nihče ne bo prepričal. In med ostalim, če vam
               povem, tako kot je, recimo, za marsikoga ta sistem nepravičen, ena Ljubljančanka, ki
               je prišla v mojo poslansko pisarno, je rekla, zakaj moramo Ljubljančani na svoji
               obvoznici plačevati vinjete? A veste? To je tudi hitrejši način prevoza, tako da,
               veste, vsaka stran ima lepšo in bolj slabo ali pa grdo plat medalje. Jaz tega
               amandmaja ne bom podprla. Priznam, da mi zakon ni najbolj po godu, ampak bom
               glasovala za njega. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Damijan Perne.</p>
               <p>Prosim.</p>
            </sp>
            <sp who="SDZ5:PerneDamijan">

               <speaker>DAMIJAN PERNE:</speaker>

               <p>Hvala za besedo. Lepo pozdravljeni, še enkrat.</p>
               <p>Jaz moram reči, da sem bil takrat, ko so se vinjete uvedle, seveda navdušen, tako kot
               večina Slovencev. Super, sem rekel, zdaj bomo pa prišparali. Ker konec koncev prej
               sem bil omenjen na tem gorenjskem koncu, ne poimensko, ampak zadnjič smo imeti to
               debato. Na gorenjskem koncu smo plačevali po starem sistemu, za katerega jaz trdim,
               da ni bil v redu, precej več na kilometer, kot pa kjerkoli drugje v Sloveniji, zaradi
               tega odprtega sistema, ki je bil. Vendar, saj nihče ne govori, da je bil star sistem
               dober. Potegnjene so bile pa ene poteze, ki so bile sicer zelo všečne, super, večini
               ljudi zelo všeč, so bile pa milo rečeno, premalo premišljene. Pred njimi ni bila
               narejena nobena prava študija oziroma tiste študije, ki so bile narejen tam, kjer to
               vedo, kako in kaj se z ekonomijo dela, so svetovale precej višjo ceno, da bi se stvar
               pokrila. Se pravi, vinjete so bile uvedene za precej nižjo ceno, ki bi sploh
               omogočala normalno investiranje v te ceste, normalna popravila cest in še kaj
               drugega. Skratka, tukaj je bila narejena napaka. In eden od mojih predgovornikov je
               rekel prej, da je zaključek današnje razprave lahko samo eden, in sicer da je bila ta
               uvedba pravilna. Zaključkov je vedno lahko več. Vedno. Karkoli se trdi in karkoli se
               govori. Ampak to, da je bila pa uvedba čisto pravilna, pa ni res. Ta zakon zdaj,
               torej novelacija tega zakona, je res gasilska izvedba nečesa, tako kot smo že kar
               nekaj gasilskih stvari letos naredili. To popravlja samo tiste največje napake, da bi
               stvar lahko kolikor toliko funkcionirala. In govoriti o tem, najlažje je žonglirati s
               številkami in s procenti, ker se 90% ljudi, ki po televiziji to gleda, niti ne
               ukvarja potem z izračunavanjem. Govoriti o 73% podražitvi je nesmisel. Jaz osebno sem
               dal na leto po starem sistemu plačevanja cest in cestninjenja tudi do 1000 evrov na
               leto za tiste cestnine, ko sem se vozil gor in dol. In potem je bilo to znižano na
               ceno vinjete - 55 evrov. In zdaj se to viša na 95. Se pravi, da bo še vedno cena, ki
               jo bo nekdo plačal za letno vinjeto precej precej nižja, kot bi jo plačeval po starem
               sistemu, pa nihče ne govori, da je star sistem bil dober. Vemo, da je obstajal
               predlog novega, pravičnega sistema cestninjenja v prostem prometnem toku, da je bilo
               tudi na Vladi predstavljeno, pa je bila ta možnost zavrnjena, takrat zavrnjena in je
               bil uveden ta dvojni način cestninjenja, ki je prinesel vse svoje težave, o teh smo
               že govorili. Jaz mislim, da tukaj moramo biti pošteni in povedati, kakšno pravzaprav
               stanje je. In govoriti o tem, kako nepravično je zdaj, prej je bilo pa pravično, tudi
               ni res. Ni bilo pravično cestninjenje s sistemom vinjet, že zaradi tega ne, ker za
               mene je bilo odlično, ker sem uporabnik avtocest, nekdo, ki pa uporablja avtocesto
               enkrat, dvakrat ali trikrat na leto, je pa zelo, zelo drago plačal to. Pa pustimo,
               kot je bilo prej povedano, saj se lahko vozi po alternativnih cestah. V tujini, če se
               primerjamo z njimi, dejansko plačujejo cestnino samo za avtoceste. Vzporedno s
               tistimi avtocestami pa vozijo še druge dokaj hitre tovorne ceste. Pri nas pa pademo s
               tem režimom tudi na obvoznice in vpadnice. Marsikdo, ki bi se pripeljal po lokalnih
               cestah pa bi moral čez obvoznico in če se ga tam ujame policist, oprostite, bo plačal
               kazen. Se pravi, toliko o tej pravičnosti. Malo mi je bila smešna tudi tista debata o
               tem, kako bi se mi morali upreti temu evropskemu komisarju imenovanemu na vse
               raznorazne načine. To me tako spominja na to, kako otroci v razredu <q>"zafrkavajo"</q>
               Mihca, ker je dobil cvek, ker ni naredil domače naloge, potem mu pa pravijo, kaj mora
               vse tej učiteljica narediti. Oprostite, mi smo dobili domačo nalogo. Ko so bile
               vinjete uvedene, je bilo povedano jasno in glasno, da bo uvedena tudi skrajšana
               verzija vinjete. Obljubljeno je bilo, če hočete. In te obljube nismo držali in na to
               so nas opozorili in seveda zdaj lahko žugamo nazaj kakor hočete in dajemo za primer
               Švico in vse druge, samo Švica konec koncev ni v Evropski skupnosti in se na marsikaj
               drugega tudi požvižga vemo, zakaj se lahko, ker ima take osnove, finančne, itd.
               Pustimo to, to ni stvar debate.</p>
               <p>Skratka, jaz menim, da ta novelacija seveda ni idealna, rešuje pa marsikaj, kar je
               rešiti treba. Tistih stvari, ki jih predlagate vi kot dodatke, pa ne morem podpreti,
               ker bi s tem ta novelacija izgubila vse tisto, kar poskuša narediti. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žerjav.</p>
               <p>Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Sam sem se veliko pogovarjal z evropskim komisarjem na temo vinjet, ne sicer s tem,
               ki je sedaj komisar, ampak s prejšnjim komisarjem, s tistim, s katerim sva odlično
               sodelovala ves čas našega predsedovanja in imela zelo spoštljiv odnos in se seveda
               strinjam, da je spoštljiv odnos temelj prave komunikacije v smeri proti Evropski
               komisiji.</p>
               <p>Je pa dejstvo, da je prišlo do spremembe stališča oziroma odnosa Evropske komisije do
               našega vinjetnega sistema. Vi ste dobro spomnite, da je komisar Barrot v našem
               neformalnem srečanju prometnih ministrov na Brdu dejal, da je ta sistem za njega kot
               začasna rešitev sprejemljiv. To je povedal javno in to ste lahko prebrali v vseh
               medijih. Tik pred koncem našega predsedovanja je prišlo do zamenjave komisarja, ker
               se je zgodila sprememba vlade v Italiji in je takrat Frattini šel za zunanjega
               ministra in potem je prišlo do zamenjave resorja, tako da je Barrot postal en drug
               komisar Tajani pa komisar za promet. In stališče, ki ga zastopa sedaj gospod Tajani,
               je po moji oceni vprašljivo. Jaz ne vem, če lahko komisar narekuje, kakšno trajanje
               vinjet mora uvesti Slovenija in po kakšni ceni. Jaz mislim, da te pristojnosti, pa
               smo lahko še ne vem kako spoštljivi do komisarja, preprosto nima. To je pač
               pristojnost naše države in mi se bomo odločili, kakšna vinjeta bo.</p>
               <p>Odzval pa bi se še na nekaj zadev, ki so bile tukaj tako pavšalno prikazane. Rečeno
               je bilo, da se je bistveno, bistveno poslabšala prometna varnost z uvedbo vinjet. To
               lahko trdi nekdo, ki ne pozna podatkov, ki ne ve, kaj se je dogajalo pred tem, ali pa
               se je pozabilo, kaj se je dogajalo pred tem. Spomnimo se, da smo med tistimi
               predvolilnimi potezami takrat spremenili tudi Zakon o varnosti v cestnem prometu. V
               tem zakonu se, mimogrede, ne govori kot o predvolilni potezi in takrat je celotna
               takratna opozicija bila proti temu zakonu. Zakaj govorim o tem zakonu? Zato ker
               kombinacija tega zakona in uvedba vinjet je prinesla rezultat, ki smo ga dosegli, kar
               se tiče števila mrtvih na slovenskih cestah, in ta je minus 80 ali pa 81, 82. Govorim
               o letih 2007/2008. Spustili smo se na nivo leta 1965 po številu žrtev. Pa ne bom
               govoril, kakšna je bila takrat gostota prometa in kakšna je gostota prometa sedaj.
               Mimogrede, promet se je na avtocestah povečal v povprečju za 10 do 40%, na
               cestninskih postajah Krtina za 150%, in Torovo celo 170%. Dosegli smo tisti cilj, ki
               smo ga želeli doseči, in sicer da bodo Slovenci te avtoceste uporabljali in da jih
               bomo spravili z vzporednih cest. Ti rezultati so preverljivi. 80 mrtvih manj lani na
               cestah. In če prav spremljam podatke, pa bo morda to minister potrdil, tudi letos
               kljub temu, da v zadnjem času številka nekoliko narašča, ampak tudi v letošnjem letu
               imamo skupno število nižje, kot je bilo lansko, pa me prosim popravite, če to ne
               drži.</p>
               <p>Nekajkrat je bilo rečeno, da bomo zbrali bistveno manj denarja, kot smo ga zbrali
               prej. Jaz bi želel številke. Ponovil bom še enkrat, leta 2007 je bilo zbranih 210
               milijonov evrov, 2008 248 milijonov, od tega osebna vozila 118 v letu 2007 in 140 v
               letu 2008. In letos, sem dejal, da je bilo prodanih do prejšnjega tedna 815.000
               letnih in 450.000 polletnih vinjet, kar znese 60 milijonov.</p>
               <p>In glede študije, ki so bile omenjene, češ, da jih ni bilo in da izračunov nismo
               imeli, da smo se kar tako počez in na oko odločali o tem, kakšen sistem bomo uvedli,
               bi malce preračunal to zmerno optimistično prodajo na osnovi podatkov, ki jih imamo.
               Lani smo namreč v pol leta prodali 2.376.000 polletnih vinjet. Letos je bilo prodanih
               800.000 letnih. To pomeni, da te letne vinjete so najbrž kupovali Slovenci in teh
               800.000 Slovencev je tudi lani kupilo polletne vinjete. Razlika so verjetno tujci. In
               če to razliko upoštevamo, je to milijon in pol vinjet, ki so jih lani kupili tujci.
               Ker ta nova varianta upošteva tudi 400 tisoč mesečnih, je dobro, da od tega milijona
               in pol teh 400 tisoč vinjet odštejemo in dobimo milijon 100 tisoč vinjet. V tem
               primeru pa je predvidenih samo 800. Treba pa je vedeti, da smo najbrž sedemdnevne
               uvedli zato, da bodo tisti, ki bodo šli na Hrvaško, kupili te. To pomeni, da bi bilo
               prav, da tu upoštevamo ti dve vinjeti. Niti ne eno, manj kot eno smo upoštevali. Če
               imamo 800, izračunali smo pa, da jih je milijon, ostane. To pomeni, da bi bilo treba
               vsaj pomnožiti z dva, pa bi dobili 2 milijona vinjet in bi potem končna številka ne
               bila 83 milijonov, pač pa okroglih 100 milijonov. In to so številke, ki smo jih
               dosegli, ki jih imamo in na osnovi katerih lahko zelo eksaktno izračunamo vsaj
               približno, kako se bo zadeva gibala.</p>
               <p>In še mimogrede, gospod Perne, nikoli nismo obljubili krajših vinjet. Pa še to bi
               dejal, če bi res za Primorsko uvedli zdaj nekakšen drug način, tretma cestninjenja,
               bi pa to res bilo diskriminatorno do vseh ostalih v Sloveniji.</p>
               <p>Morda še ta podatek. V UMAR-jevi študiji je bila cena vinjete 40-krat dražja, kot je
               bila dosežena lani, ko smo tiskali vinjete. Govorim o proizvodni ceni vinjete.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jože Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Pravzaprav ugotavljam, da na prometu nekaj ne deluje in ne
               funkcionira. Če samo pogledam zadnja dva dokumenta, ki smo ju dobili v Državni zbor,
               to je letni načrt razvoja in obnavljanja avtocest ter zakon o poroštvu, lahko samo
               ugotovim, da je Vlada sprejela nekaj, kar je po mesecu dni, ko naj bi se začela
               obravnava, umaknila iz postopka in predložila nove dokumente. Se pravi, da zadeve na
               Ministrstvu za promet ne potekajo koordinirano. Iz postopka so bili umaknjeni zakoni,
               ki ne bi smeli biti po poslovniku, ker bi se moral proces nadaljevati in bi jih
               moral, če ste to želeli, Državni zbor oziroma Odbor za promet in kasneje Državni zbor
               zavrniti. Toliko o tem, kako poteka to delo na Ministrstvu za promet.</p>
               <p>Moram reči, da se ne strinjam s tem, da se vinjete dražijo. Pravzaprav bi morali
               tistega, ki predlaga spremembo cen vinjetnega sistema, in to s tako veliko
               podražitvijo, in istočasno pride sem povedat, da bo pa približno 10% manj prihodka
               zaradi te spremembe, bi ga najbrž morali povprašati po zdravju. Kajti ne poznam
               nikogar, ki bi se kjerkoli lotil revizije obstoječega sistema namensko zato, da bo
               dobil na koncu manj. Tega ne poznam. Če bi res hoteli ta vinjetni sistem, za katerega
               pravite, da je nepravičen, nadgraditi, potem ga je treba nadgraditi tako, da bo dal
               vsaj primerljive ali vsaj enake rezultate, da bi potem tiste pogoje, ki nam jih
               predpisujejo, izpolnili. Tako pa ta sistem, za katerega pravite, da je krivičen,
               delamo samo še bolj krivičnega. Samo še bolj ga premikamo v smer, ko nima, če citiram
               vas ali uporabim vaše izjave, <q>"nobene logike"</q>. In zaradi uvedbe vinjetnega sistema
               najbrž na Škofijah ne bo prav nič manjša gužva oziroma nadgraditve tega sistema,
               kvečjemu bo samo še večja.</p>
               <p>Ob tem ko se ta vinjetni sistem tako draži, se nihče ne vpraša, koliko vozil bo iz
               avtocestnega sistema spet izginilo in se preselilo na državne ceste. To je eden
               temeljnih podatkov. Vinjetni sistem je bil uveden predvsem zaradi tega, da se bo
               povečala uporaba avtocest in da bodo zadeve bolj racionalne in da bomo na avtocestah
               odpravili stalne fiksne zapore, ki smo jih imeli vgrajene. To je bil namen. Ko smo
               odpravili cestninske postaje, smo dosegli, da so se te stalne zapore na avtocestah
               ukinile. Tam so bile vedno nekajkilometrske kolone in tudi kar nekaj hudih nesreč. In
               vsi tisti, ki s tako vehemenco zagovarjate ta vinjetni sistem, to spremembo
               vinjetnega sistema, pravzaprav ustvarjate pogoje, da se ta sistem čedalje bolj
               banalizira. In jaz sem trdno prepričan, da je ta sprememba vinjetnega sistema tesno
               povezana tudi z zakonom o državni upravi, ker se prenašajo pristojnosti nad
               določenimi segmenti, na telekomunikacije iz enega resorja na drugega. In pravzaprav
               je v tej državi začela vladati ta oranžna mrzlica. Vse tisto, ker je nekomu
               interesantno, se na tak ali drugačen način prenese v tisto ustrezno pristojnost.
               Mislim, da vsi tisti, ki želite, da država posluje racionalno, da deluje racionalno,
               da bi morali take ekscese preprečiti. Upam, da bo ta amandma, ki sta ga vložila dva
               poslanca Socialnih demokratov, sprejet. Da bodo telekomunikacije ostale tam, kjer so,
               da ne bo minister za gospodarstvo imel samo rudnike in da se bo tudi nad tem delom na
               nek način ohranilo tisto, kar je pričakovati oziroma da bo ostalo tam, kjer je.</p>
               <p>Prav gotovo pa je ugotovitev, ki je bila izrečena na kongresu Socialnih demokratov,
               ki jo je izrekel eden od neizvoljenih podpredsednikov, da je prišlo do tega, da tam
               ni več stroke, drži. Kajti v primeru, ko predlagate rešitev, zavestno predlagate
               rešitev, ki prinaša slabše rezultate, govori predvsem o stroki, govori predvsem o
               tem, da je to specialno ali pa ekskluzivno politična odločitev, ki se dela samo zato,
               da bo z banalizacijo prišlo do nekega dragega dobavitelja, neke druge oblike plačila
               za uporabo cestnine na avtocestah. To je pač temeljni koncept, temeljni cilj. Vsi
               tisti, ki pač govorite o tem, da pri nas nekako tega ne razumemo, boste morali najti
               zelo dobre argumente, da boste to utemeljili in obrazložili. Tisti slogan, ki ste ga
               imeli, da je Slovenijo mogoče voditi bolje, se je s tem in podobnimi projekti, ki ste
               jih v tem mandatu pravzaprav izpeljali, oblikoval v praktikum Slovenijo vodimo dražje
               ali pa vodite dražje, to je vsa poanta teh ukrepov prvega pol leta.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. V tej razpravi sem slišal nekaj argumentov, ki so po večini pomanjkljivi
               oziroma predstavljajo polresnice. In če povemo še drugo polresnico, ugotovimo, da ta
               argument sploh ne drži oziroma da drži obratno.</p>
               <p>Slišal sem domnevo o ekološkosti tega sistema. Učili so nas, da je treba stvari
               gledati večplastno, na primer kratkoročno, srednjeročno in dolgoročno. Kratkoročno
               drži, ta sistem je bolj ekološki, ker je sistem bolj pretočen, manj je zaviranj
               oziroma manj je pospeševanj, manj je čakanja. Dolgoročno pa ta sistem nikakor ni bolj
               ekološki. Nasprotno. Gre proti tistemu, kar so evropski in svetovni trendi pri
               vprašanju onesnaževanja. In to je načelo onesnaževalec plača. Dejstvo je, pa če
               podpiramo vinjetni sistem ali ne, da vinjetni sistem ni enako učinkovit pri načelu
               onesnaževalec plača. Dejansko poceni določeno vožnjo in zaradi tega še bolj
               destimulira uporabo javnega prevoza. Danes je železniška karta postala relativno
               dražja zaradi tega. Ali lahko razpravljam? Hvala lepa. Saj lahko počakate tukaj, pa
               boste poslušali! Ker gospoda Verliča ne zanima, bom za ostale sodelavce nadaljeval.
               Železniška karta je danes, relevantno bom to povedal, glede na to, da se gospod
               Verlič s tem ukvarjal, relativno dražja, na primer iz Kopra v Ljubljano, kot je bila
               prej. Sistem je torej še bolj destimuliral uporabo javnega prevoza in spodbudil
               uporabo osebnega prevoza, ki pa vemo, da je tisti, ki najbolj onesnažuje. Torej ni
               res, da je sistem ekološko učinkovit. Dolgoročno je slab sistem z ekološkega vidika.
               Seveda tu gre upanje, da bo tehnično vendarle možno čim prej vzpostaviti carinjenje v
               prostem prometnem toku in zato bo potem ta argument padel. Ampak ko povemo argument,
               ga povemo v celoti, ne samo polresnice. In spominjam, polresnica je tudi pol
               laži.</p>
               <p>Slišal sem, da se je na gorenjskem kraku povečal dnevni pretok vozil za 12.000 enot
               in se je zmanjšal pretok vozil na državnih cestah za 12.000 enot. Ne drži. Ni tako
               enostavna matematika. Povečala se je absolutna sumarna cifra enot vozil, ki
               uporabljajo ceste na tem kraku. 12.000 manj na avtocesti ne pomeni, žal, 12.000 manj
               na državnih cestah.</p>
               <p>V kakšno zmedo smo prišli s to razpravo, pa je pokazal predlog, ki je prišel pred
               približno pol ure prav s strani klopi SDS, da uvedemo tunelnine, torej plačevanje
               cestnin za tunele na slovenskih avtocestah. No, to pa dejansko prikazuje, kakšna je
               vizija tistih, ki danes predlagajo amandma, glede slovenskega sistema cestninjenja.
               Da bi uvedli tunelnine!? Lepo vas prosim! Poleg tega, da je sistem slab, ker bo spet
               ustavljal promet, je tudi izjemno nepravičen. Tisti, ki se bo iz Kozine vozil v
               Koper, bo moral plačati dvakrat, tisti, ki se bo pa iz Maribora v Mursko Soboto, mu
               pa ne bo treba plačati tunelnine. Tisti, ki se bo vozil iz Celja v Maribor, jih bo
               plačeval, tisti, ki se bo vozil iz Celja v Ljubljano, bo plačeval, tisti, ki se bo
               vozil iz Kranja v Ljubljano, pa ne. Se sprašujem, ali je predlagatelj amandmaja sploh
               ugotovil, kakšen sistem cestninjenja želi. Če predlaga tunelnine, se potem sprašujem,
               ali je dejansko ugotovil, kaj želi. Ali pa obstaja neusklajenost med predlagatelji
               amandmaja.</p>
               <p>Še ena polresnica je, da bodo cestnine dražje. In to je tudi pollaž. Cestnine, torej
               vinjete bodo dražje, drži, kar se tiče letnih, imeli bomo pa cenejše kratkoročne
               vinjete, ki bodo cenejše od sedanje najkratkoročnejše vinjete. Stale bodo 15, ne več
               35 evrov. Torej ni res, da bodo vinjete dražje, vinjete bodo dražje za tiste, ki
               avtocesto uporabljajo več, pa še vedno dosti cenejše od prejšnjega cestninskega
               sistema, bodo pa bistveno cenejše za tiste, ki avtocesto uporabljajo manj. In prosim,
               ko razpravljamo, ne pomislimo samo o milijonu 700 tisoč državljank in državljanov te
               države, ampak o dveh milijonih, torej tudi o tistih 300 tisoč ljudeh, ki avtoceste ne
               uporabljajo ali je skoraj ne uporabljajo, ki plačujejo danes dosti več, kot bodo
               plačevali, ko bo ta novela zakona sprejeta. Jaz vas prosim, da pri nadaljnji
               argumentaciji, če povemo argumente, jih povemo v celoti, priznamo, kaj je dobro in
               kaj je slabo. Če bomo nadaljevali s polresnicami in s polargumenti, ne bomo imeli
               nobene razprave. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Miro Petek, prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo predsedujoči. Lep dober dan želim vsem skupaj. Včasih je res boljše
               dobro staro, kot pa je slabo novo, zato podpiram amandma, ki ga je vložila naša
               poslanska skupina. Dražje letne vinjete za 73%, višje trošarine, danes bomo odpirali
               vrata za nove oziroma za reprogramirane stare tajkunske kredite, ukinjanje notarskih
               mest v državi in se po vsem tem lahko res vprašamo, ali ta koalicija to državo res
               vodi boljše, kot je rekel kolega Tanko. Ne, predvsem vodi to državo dražje, bistveno
               dražje. Bruselj nam je okrog vinjet dal kar eno lepo lekcijo, upravičeno ali ne,
               tukaj se seveda med seboj vsi ne strinjamo. Seveda pa je zanimivo, da smo na tak
               diktat pristali, da smo razmeroma hitro kapitulirali. Prisluhnili smo tujcem, na nek
               način pa ne prisluhnemo domačinom, Slovencem, predvsem tistim, ki imajo omejen
               pristop oziroma dostop do avtocest. Poglejte, mi s Koroške rabimo 70 kilometrov do
               prvega odcepa avtoceste. Sicer imamo do sosednje Avstrije vsega petnajst kilometrov,
               pa smo na avtocesti in se lahko vozimo po vsej Evropi. Podobno velja za prebivalce
               Ribnice, Kočevja. In tukaj smo v neenakopravnem položaju. Nekdo, ki se pripelje v
               Ljubljano v parlament iz Murske Sobote, se pelje 150 kilometrov po avtocesti. Jaz sem
               moram peljati do prve avtoceste v Arji vasi 70 kilometrov po kolovozu in potem lepo
               40, 50 kilometrov do Ljubljane. Vinjeto pa plačava oba enako. Tudi to je
               diskriminacija. Niti staro cestninjenje, ki je bilo v veljavi še leto, dve nazaj,
               niti ta sistem vinjet nista pravična. Ne eno in ne drugo. Kar je bilo danes že
               večkrat povedano, pravično bi bilo satelitsko cestninjenje, to je, da vsak plača po
               prevoženem kilometru. Žal pa nismo slišali, kdaj bomo lahko dočakali, če sploh bomo
               dočakali, ta sistem, ki bo pravičen za vse državljane.</p>
               <p>Zato minister, Patrick Vlačič, vas pozivam, da poskušamo čim prej urediti tretjo
               razvojno os, ne da se o tretji razvojni osi pogovarjamo, da bi prvo lopato zakopali
               tam nekje leta 2017 ali 2018. Glede na to, da vi dobro poznate, kakšne so ceste na
               Koroškem, ker ste tudi mladost preživljali v Mežici, bi bilo dobro, da bi pogledali s
               te svoje plati zdajšnje pozicije tudi na ta koroški konec.</p>
               <p>Ko bo zgrajena tretja razvojna os, se bo Koroška svetu in proti središču Ljubljane
               povsem drugače odprla. Bližje bo Koroška Ljubljani, lažje boste pogledali tudi na ta
               konec, ki se bo zaradi tega lahko tudi hitreje razvijal. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima gospod dr. Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Čisto na kratko. Prej nisem repliciral gospodu ministru, ko je omenjal,
               da direktor direktorata v Evropski komisiji odloča o dodelitvi sredstev. V Uradnem
               listu Evropske unije, kjer je uredba, ta 41. člen govori, da komisija oceni projekt
               in komisija sprejme odločitev in ne uradnik. V razpravi je bilo tudi slišati, da
               nimamo spoštljivega odnosa do komisije. Tako je bilo razumeti. Jaz mislim, da ne gre
               za to. Vemo, kaj počne komisija, in vemo, kaj počnejo uradniki. Jaz mislim, da izraz
               uradnik ni slabšalen, nikoli ni bil izrečen v takem smislu. Govorili pa smo ves čas
               samo o odločnem postavljanju do komisije. Če je minister za kmetijstvo vložil tožbo
               proti komisiji, kot beremo danes, za milijon in pol evrov visoke kazni, ki jo je
               določila komisija s tožbo, jaz mislim, da bi lahko vložili tudi zaradi nedodelitve
               teh 200 milijonov evrov kazni. Glede vsega ostalega, kar je bilo povedanega, mislim,
               da amandma še vedno stoji na mestu. Slovenci, ki smo pogosti uporabniki, bomo
               plačevali več, dražje, za tujce praktično ni nobene razlike. In to je dejstvo. Ne
               morem pa razumeti logike, da se oporeka tako, kot sem slišal iz vrst enega od
               koalicijskih poslancev, da pravzaprav ne more razumeti, da bi morali uporabljati
               avtoceste več in plačevati manj. Zakaj smo potem avtoceste sploh gradili?!</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman.</p>
               <p>Prosim.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod predsedujoči.</p>
               <p>Naj za uvod povem samo to, da se moje stališče ne razlikuje od stališča, ki ga je
               predstavila Poslanska skupina DeSUS, predlog sprememb podpiram. Se mi pa zdi pomembno
               poudariti, da bi kakšna razlika bila možna samo v tistem smislu, da tudi zdaj
               najvišje cene vinjet za tiste, ki ceste najpogosteje uporabljamo, niso previsoke. Če
               bi bilo po mojem, bi te cene bile višje.</p>
               <p>Vmes se je postavilo vprašanje, zakaj spreminjati to, kar se je pokazalo za dobro.
               Jaz tega, kar se je pokazalo za dobro, ne želim spreminjati. Za dobro se je pokazalo
               to, če je seveda to posledica, najbrž ni neposredne vzročne zveze - manj nesreč in
               manj smrtnih izidov teh nesreč. Dobro je to, da so se zmanjšale velike kolone pred
               cestninskimi postajami in tudi tega mi tukaj ne ukinjamo. Nič ne govori v prid temu,
               da bi se kdo zavzemal za to, da bi bila prometna varnost manjša in da bi bile kolone
               daljše. In tudi nihče se ne zavzema za to, da, kar je bilo dobro, bi povečali
               izpuste, če jih je lani sprejet zakon omejil. Je pa res, da je v tistem lanskem
               zakonu, o katerem menimo, da je bilo kar precej dobrega, tudi nekaj slabosti, ki jih
               jaz sam nisem ne lani podpiral in bi tudi letos želel nanje opozoriti. Naj spomnim,
               da sem lani uporabil nek stavek v zvezi s temi vinjetami, ki je govoril o tem, da
               takrat ko vlada pade, morajo na popravnega ljudje, ljudstvo. In to se nam zdaj
               dogaja. Ker je bil tisti predlog lani v mnogem slab, zdaj to popravljamo tudi na ta
               način, da plačujemo drugačne in višje cestnine. Še hujše po moji sodbi pa je to, da
               ne gradimo avtocest in ne pridobivamo sredstev iz Evropske unije, kot bi želeli in
               kot smo pričakovali.</p>
               <p>Predlog zakona kakršen je zdaj predlagan, je po mojem dober in ga je treba podpreti.
               Amandmajev ne podpiram, ker če bi te amandmaje podprli, bi bilo enako, kot če bi
               zakonu spodmaknili tla izpod nog. Tako rekoč ga ne bi bilo in niti ne bi bilo o čem
               pravzaprav razpravljati oziroma ostali bi pri starem. Pri starem pa je bilo nekaj
               pomanjkljivosti, ki jih lahko naštejemo takole. Prva velika pomanjkljivost, danes že
               večkrat omenjena, je bila solidarnost s tistimi z manjšimi prihodki, ki se manj
               vozijo po avtocestah, s tistimi, ki vozimo več, in ki plačujejo te naše vožnje. Drug
               problem je bil, tudi že danes omenjen, da je to, kar smo uvedli, v direktnem
               nasprotju s temeljnimi okoljevarstvenimi načeli, ki govorijo o tem, da večja
               polucija, večja obremenitev pomeni tudi višje stroške. Pri nas ni bilo tako. Torej
               tisti, ki so obremenjevali več, ki so vozili več, ki so povzročali več emisij in tako
               naprej, so imeli relativno nižjo ceno za letno vinjeto, zlasti če jo primerjamo s
               tistim, s čimer bi jo morali primerjati - s stroški, ki smo jih imeli pred tem. In ti
               so se dramatično, in ne vem, zakaj, tudi na socialno nevzdržen način spremenili.</p>
               <p>To je nekaj razlogov, zaradi katerih amandmaji, ki so sedaj na mizi, najbrž ne morejo
               dobiti naše podpore. Sam jih absolutno ne podpiram in se zavedam, da smo zdaj na
               tistem, kar smo v lanskem letu napovedovali, tudi dr. Oplotnik je to napovedal, <q>"če
               ne bo to vzdržno, kar sem sam izračunal, bomo pa popravljali."</q> Sedaj smo torej na
               popravljanju.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Samo Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! S pobiranjem cestnin v
               Sloveniji res nimamo sreče. Gre za diskriminatorne ukrepe v vsej zgodovini
               zaračunavanja cestnin. Pravične in zato tudi relativno drage cestnine so bile samo na
               zaprtem primorskem kraku avtocestnega križa. Povsod drugod pa je bila vrsta lukenj,
               kjer so se lahko vozniki izognili plačilu cestnin. Z vinjetami ni nič drugače.
               Dejstvo je, da bila cena letne vinjete, ki jo je določila vlada Janeza Janše,
               populistična predvolilna poteza takratne koalicije. Pri vinjetnem sistemu gre namreč
               za pavšalno plačilo, pri čemer je treba poudariti, da je vsakršno pavšalno plačilo
               nepravično do občasnih uporabnikov. Pravičen sistem bo uveden šele z elektronskim
               cestninskim sistemom, kjer bo cestnino dejansko plačal vsak uporabnik. S spremembo
               cestninjenja osebnega prometa, se pravi z uvedbo vinjet, so se prihodki iz tega
               naslova znižali s 150 milijonov evrov na 80 milijonov evrov, ponavljam, s 150 na 80
               milijonov evrov. Vendar pa ne gre samo za vinjete. V tistem obdobju pred
               državnozborskimi volitvami je šlo za cel sistem sprememb zakonodaje, ki je bila v
               drugem delu mandata vlade Janeza Janše v celoti predvolilno naravnana.</p>
               <p>Pa poglejmo. Proračun je namreč zaradi številnih davčnih ugodnosti prejšnje vlade na
               letni ravni izgubil kar 468 milijonov evrov. Naj naštejem nekaj takih zakonov, na
               primer spremenjen zakon o dohodnini, ugodnejši zakon o davku od dohodka pravnih oseb,
               odpravljanje davka na plače in tako dalje. Sedanje finančno ministrstvo je tudi
               izračunalo, da so Janševi predvolilni bombončki, kot smo jim popularno rekli, dodatno
               povzročili za 300 milijonov evrov proračunskih odhodkov. Naj jih nekaj naštejem, kot
               sem prej naštel nekaj zakonov: brezplačna prehrana dijakov, brezplačni vrtec za
               drugega otroka, plačna reforma ministra Gregorja Viranta, povišanje pokojnine za 8%
               in tako dalje. Proračunski primanjkljaj je že pred nastopom Vlade Boruta Pahorja
               znašal kakšne 3%. Da se ne spuščam na druga področja, kot je, recimo zunanji dolg
               države, ki je v času prejšnje vlade narasel na skoraj 40 milijard evrov. Janševa
               vlada je bistveno poslabšala vzdržnost javnih financ. Recimo Dars, Družba Republike
               Slovenije za gradnjo avtocest, je bil konec septembra 2008 zadolžen že za 3,77
               milijard evrov. V letu 2007 se je iz virov EU pobralo za 234 milijonov evrov manj
               sredstev, kot je bilo to načrtovano in kot bi jih lahko počrpali. Tudi v času
               prejšnje vlade je bilo primerljivo, govorim primerljivo z drugimi državami EU, v naši
               državi zelo malo neposrednih tujih investicij. Veliko denarja se je zgubilo tudi pri
               netransparentni prodaji državnih deležev pri Mercatorju. Če vse to seštejemo in
               dodamo še veliko gospodarsko krizo, ki je nastopila ob začetku te naše nove vlade,
               potem lahko ugotovimo, da je prejšnja vlada, vlada Janeza Janše, zapustila
               katastrofalno bilanco na ekonomskem področju: samo zaradi spremembe vinjetnega
               sistema od 150 milijonov evrov na 80 milijonov evrov.</p>
               <p>Sicer pa za prebivalce naše države niso pomembne samo avtoceste, prav tako so
               pomembne tudi državne ceste in lokalne ceste. Zato je prav, da se malo več energije
               vloži tudi v obnovo državne cestne infrastrukture. Tukaj ne bom govoril o lokalnih
               cestah, ker smo v Državnem zboru. Mislim, da nujno potrebujemo nacionalni program
               izgradnje državnih avtocest.</p>
               <p>Ker smo ravno pred obravnavo drugega rebalansa za leto 2009 bi apeliral na Vlado, na
               finančnega ministra, razvojnega ministra, prometnega ministra, da v državnem
               proračunu ohranjajo razvojno naravnane investicije, kar vsekakor so investicije v
               državno, cestno in avtocestno omrežje, kajti tudi te investicije v infrastrukturo nas
               lahko potegnejo iz krize, kajti naše gospodarstvo potrebuje investicije in
               investicije v infrastrukturo so prav gotovo tiste razvojne naložbe, ki lahko omilijo
               krizo našega gospodarstva.</p>
               <p>Amandmaja Slovenske demokratske stranke ne bom podprl. Želim si, da se ta sistem čim
               prej uveljavi, da začnemo črpati tudi tista evropska sredstva, ki so bila sedaj za
               posamezne odseke avtocestnega križa zaustavljeni, in da tako pospešeno gradimo naše
               cestno omrežje naprej. Vsekakor pa bo neko prehodno obdobje, ko bomo dejansko prišli
               na tisti sistem, ki bo do vseh uporabnikov pravičen, ki bo verjetno morda tudi
               dražji, kajti tisti, ki se bo več vozil po avtocestah, bo z elektronskim
               cestninjenjem tudi več plačal, ne pa tako kot danes, ko se plačujejo neka pavšalna
               plačila, pavšalni zneski, ki so v bistvu nepravični do vseh ljudi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod minister.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala predsedujoči. Samo eno stvar bi rad zelo jasno povedal. To, da se bo po novem
               sistemu zbralo manj denarja, je zavajanje in ne drži, ker je treba celoten sistem
               gledati skupaj: tovorna vozila in osebna vozila. In to je neposredno zavajanje. V
               celotnem sistemu smo izračunali, da se ne bo zbralo manj denarja. To sem prej s
               številkami povedal in mislim, da tega ni treba ponavljati.</p>
               <p>Bi vam rad pa še eno drugo stvar povedal. Okrog 230 milijonov na leto se zbere s
               cestninami. Saj jaz bi lahko pustil ceno takšno, kot ste jo vi dali na letni ravni,
               pa predlagal Vladi in Državnemu zboru, ampak leta 2013 bi anuitete, če bi danes
               nehali graditi avtoceste, presegle ta znesek. To je seveda onkraj mandata te vlade,
               pa vendarle. 2013 bi anuitete, če danes nehamo graditi avtoceste, znašale 247
               milijonov, 2014 - 260 milijonov, 2015 - 280 milijonov, 2016 - 282 milijonov itn. Do
               danes smo porabili 4 milijarde in pol pri gradnji avtocest, za dokončanje avtocestnih
               programov, za dodatne avtocestne programe, za razvojne osi potrebujemo še 5 milijard
               sredstev. Verjetno kaj posebej dosti dodajati, zakaj se trudimo, da bi bil sistem
               vzdržen, ob teh številkah ni potrebno.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati o amandmaju k 2. členu? Prijava teče. Besedo ima
               gospod Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice, kolegi. Gospod minister s sodelavci! V
               vladnem gradivu, ki ste ga poslali, pravzaprav piše nekaj drugega, kot je to, kar ste
               sedaj demantirali. Tukaj piše: <q>"Ne glede na izbrani scenarij, je potrebno upoštevati
               dejstvo, da se bodo skupni bruto prihodki z naslova vinjet, cestninjenje z uvedbo
               vinjet za krajše obdobje, zmanjšali glede na trenutno stanje. Po optimističnem
               scenariju bi v letu 2009 omenjeno zmanjšanje znašalo med 8 pa pol in okoli 20
               milijonov evrov."</q> Minister, na osnovi tega je bilo danes veliko debate. In ker imate
               čas, jaz sem to izpostavil izključno zaradi tega, ker je mogoče kdo kaj napisal notri
               v gradivu, pa vas na to niso opozorili, tako, da boste lahko tudi objasnili.</p>
               <p>Kolegice in kolegi! Sam bom podprl amandma Slovenske demokratske stranke. Če smo kaj
               poštenega za te državljanke in državljane naredili, potem smo med drugim eno izmed
               poštenih zadev naredili tudi z uvedbo teh vinjet. Saj ni pošteno, da so se nekateri
               od Domžal do Vrhnike in tukaj okoli vozili, ne vem, četrt milijona prebivalcev te
               države, popolnoma zastonj, res popolnoma zastonj. Tisti iz Haloz, Slovenske gorice pa
               so seveda že v Slovenski Bistrici plačali cestnino in potem tukaj v Ljubljani. Kar
               dvakrat ali trikrat smo vmes stali in to cestnino plačevali.</p>
               <p>Govoriti o pravičnem sistemu cestninjenja za osebna vozila, jaz upam, da tisti, ki o
               tem govorite, govorite o tovornem prometu, torej na kilometer satelitsko
               cestninjenje. Kar se tiče tovornega prometa, se strinjam. Kar se pa tiče osebne
               prometa pa se ne strinjam. Tudi tisti naši delavci, ki zaslužijo v Slovenski goricah
               450, 500 evrov plače plačajo na vsako stvar 20% davek. In tudi s tem davkom, z
               njihovim davkom se je gradila ljubljanska obvoznica, se gradijo avtoceste itd. In ker
               so pač daleč, ker so stran od tega <q>"zakletega"</q> centra, da ne morem drugače reči, ker
               se zopet ponavlja ta centralizacija, so v bistveno slabšem položaju. Uvedba te
               tedenske in mesečne vinjete me ne moti. Naj bodo. Ampak veste, kaj me moti? Moti pa
               me, da ste pa letno vinjeto tako drastično dvignili, in to prav na račun teh naših
               državljank in državljanov. Zato je za moje pojme to popolnoma nesprejemljivo. Še več,
               ali ste z uvedbo mesečnih in tedenskih vinjet računali, koliko administracije, koliko
               birokracije, koliko vsega več in koliko manj možnosti kontrole, torej pregledne
               kontrole na avtocestah bomo doživeli zaradi tega, kolikokrat bodo avtoceste zaradi
               tega zaprte, da nas bodo usmerjali čez obvoze, da bodo kontrolirali, ali imajo
               vozniki tedenske, mesečne vinjete in tako dalje? Za te polletne in letne vidim, da
               gledajo z daljnogledi in se da zelo enostavno in hitro ugotavljati in ne prometa
               ustavljati.</p>
               <p>Pred volitvami ste Social demokrati govorili <q>"mi znamo bolje voditi, to državo se da
               bolje voditi"</q>. Ampak lepo vas prosim, vedeli ste, kaj smo pripravili, kaj dobrega za
               državljane naredili, pa nič niste takrat rekli, da boste vse to porušili, da boste
               študentom vezli štipendije, denar za štipendije, da boste delavcem dvignili cene za
               vinjete, da se bodo zapirala delovna mesta. Nič od tega niste rekli. Upokojenci so
               govorili o 1000 evrov penzije. Niste rekli, da jim boste še to, kar imajo, tako rekoč
               pobrali ali znižali na minimum. Social demokrati, že to, kar imate v naslovu,
               pravzaprav se mi zdi, kot da postajate bolj social demokrati podražitev in manj
               ugodnosti za državljanke in državljane ali pa tudi socialdemokratsko za nekatere
               posameznike. Teh posameznikov je pa zelo, zelo malo. To so razni Kordeži, pa Kramarji
               in tako dalje, vse to, kar ostaja tu okrog. Zato še enkrat, minister, premislite,
               Vlada bo odločala o oceni te letne vinjete<gap n="..."/><stage xml:id="Redna-06-2009-05-26.stage8">/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Jerič.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Spoštovani minister s sodelavci,
               spoštovana poslanka, spoštovani poslanci!</p>
               <p>Jaz sem trdno prepričan, da bo v tem mandatu Vlade potrebno sprejeti tudi kakšen
               nepopularen, nevšečen ukrep, spremeniti kakšen zakon, tisto, kar smo v zadnjem
               mandatu predvsem v volilnem letu tako na nek način z levo roko sprejemali v Državnem
               zboru. Po moji oceni smo se bolj obnašali tako, kot bi imeli še naslednjih 100 let
               visoko gospodarsko rast, visoke presežke v državnem proračunu in da bomo vse tisto,
               kar smo sprejeli oziroma vpeljali v zakonodajo, tudi lahko v naslednjih letih
               servisirali.</p>
               <p>Kar se tiče točke dnevnega reda. Jaz ne bom podprl amandmaja Poslanske skupine
               Slovenske demokratske stranke, ker potem tega zakona ni. Če pa hočemo ravnati
               odgovorno kot poslanci Državnega zbora, pa nekaj na tem področju moramo storiti, da
               odblokiramo na nek način evropska sredstva, ki nam stojijo za izgradnjo oziroma
               modernizacijo avtocestnega omrežja. Jaz verjamem, da je to pravi korak v smeri. Vsi
               ste trdili, da je bil ta vinjetni sistem za Slovence dober. Jaz trdim, da je bil
               všečen, je bil pa dober. Ta vinjetni sistem je bil slab. Če pogledamo vzdržnost
               vinjetnega sistema, predvsem pa avtocestnega sistema, potem vidimo, da smo slab
               cestninski sistem zamenjali s še slabšim vinjetnim sistemom. Jaz sem prej nekatere
               številke povedal, govoril sem številke za osebna vozila. Nekateri ste te številke
               sumirali in ste dodali tovorni promet, kjer so tudi cestnine zraven.</p>
               <p>Če pogledamo samo osebna vozila. Po starem cestninskem sistemu smo zbrali v letu
               2007, približno govorim, 118 milijonov evrov. V letu 2008 smo v prvi polovici leta s
               starim cestninskim sistemom in od 1. 7. z novim vinjetnim sistemom res zbrali 140
               milijonov. Ampak ker je bila kombinacija obojega. Simulacija za leto 2009 je dala
               rezultate, da bi glede na sprejeti vinjetni sistem zbrali nekaj čez 100 milijonov
               evrov, kar se tiče pobranih cestnin. Odplačila kreditov v letu 2009 so v višini 165
               milijonov. V naslednjih petih letih bo odplačilo kreditov zahtevalo približno 285
               milijonov evrov. To se pravi, da cestninski sistem ni vzdržen, da bo treba iz
               proračuna zagotavljati denar za odplačilo kreditov. Iz katerih postavk? Jaz trdim, da
               bo manj denarja za določene razvojne projekte. Tudi na področju cestarije. Ne bo
               dovolj denarja za razvojne osi, ki si jih vsi tako želimo. Jaz se strinjam z gospodom
               Petkom, razvojna os je potrebna. Kraji, ki ne ležimo ob petem in desetem avtocestnem
               koridorju, smo danes v konkurenčno podrejenem položaju, kar se tiče razvoja. Kdo bo
               prišel in vlagal na območje, ki ni infrastrukturno ustrezno povezano? Tisto, kar
               trdite, da ni bil predvolilni bombonček oziroma darilo, jaz trdim, da je bil. Trdim,
               da je bilo to predvolilno darilo. In nam očitate, kaj mi počnemo. Mi sprejemamo
               spremembe in dopolnitve zakona o javnih cestah v predvolilnem času. Pred nami so
               evropske volitve, ta ukrep ni všečen. Vsaka podražitev ni všečna. Jaz verjamem, da jo
               ljudje tako sprejemamo, ampak če hočemo biti odgovorni do sistema javnih financ, do
               državnega proračuna, do odplačevanja kreditov, potem je treba na tem področju nekaj
               postoriti.</p>
               <p>Veliko je bilo govora o različnih sklepih Državnega zbora na to temo. Jaz se spomnim
               vseh razprav od leta 1992, pa do danes. Veliko sklepov je bilo in veliko zavez, kdaj
               bomo uvedli, po mojem mnenju, pravičen sistem, to je cestninjenje v prostem prometnem
               toku brez zaustavljanja. Ta sistem bo najbolj pravičen, ker bo vsak uporabnik plačal
               toliko, kot bo prevozil na slovenskem avtocestnem sistemu. Prepričan sem, da bo Vlada
               postorila vse, da bi ta akcijski načrt čim prej ne samo sprejela, ampak ga tudi
               pripeljala do konca, da bo ta cestninski sistem v nekem realnem času tudi vpeljan.
               Vse pa ni odvisno samo od Slovenije, ampak je odvisno tudi od nekaterih drugih.</p>
               <p>Kar se tiče amandmajev, bi pa želel povedati naslednje. Že na Odboru za promet smo
               imeli križ z amandmaji Slovenske demokratske stranke. Sami ste videli, da ste napačno
               vložili te amandmaje in ste potem na odboru to popravljali. Tudi danes ste dvakrat
               vložili te amandmaje, najprej k 2. in 4. členu, potem pa še k 6. členu.</p>
               <p>Želim si, da bi bilo teh razprav čim manj, da bi se minister in tudi Državni zbor
               ukvarjal s prometno politiko. Mi se v šestih mesecih mandata nove slovenske Vlade
               ukvarjamo z dvema zgodbama, ki ste ju vi zagrešili. Prva je zakon o prevozih v
               cestnem prometu. Vedeli ste, da bodo konec leta 2008 potekle koncesijske pogodbe, pa
               ni bilo postorjenega ničesar. Prve mesece tega novega mandata se je minister moral s
               to zgodbo ukvarjati, drugače bi se nam javni linijski promet v Sloveniji ustavil. In
               druga zgodba je zakon o javnih cestah. Vedeli ste, da bomo naredili slab, finančno
               nevzdržen sistem, pa smo ga neodgovorno vpeljali v državo in danes ga je treba
               spreminjati, na način, kot je Vlada predlagala.</p>
               <p>Sam bom podprl spremembe in dopolnitve zakona o javnih cestah, seveda z željo, da
               tudi na podlagi te odločitve čim prej sprostimo evropski denar za gradnjo oziroma
               vzdrževanje pomembnih avtocestnih odsekov v okviru nacionalnega programa. Želim pa
               si, da bi čim prej vpeljali cestninski sistem v prostem toku, ki bo dejansko najbolj
               pravičen za naše državljanke in državljane oziroma vse uporabnike avtocest.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati o amandmaju k 2. členu? Prijava teče. Besedo ima
               gospod Rudolf Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo. Seveda bom amandma podprl. Bi pa želel ministra spomniti, od kod ta
               ideja, da bo zbranega manj denarja. Minister je ob 10.11 uri rekel: <q>"Dejstvo je, da
               se bodo skupni bruto prihodki iz naslova vinjetnega sistema zaradi uvedbe vinjet za
               krajše obdobje zmanjšali. Pa vendar smo sprejeli ukrepe, zaradi katerih bo to
               zmanjšanje nevtralizirano, dvignili smo namreč cestnine za tovorna vozila za 40%."</q> To
               drži, vendar, kot vem, ste to lahko naredili samo tako, da ste obljubili
               avtoprevoznikom <gap n="..."/><stage xml:id="Redna-06-2009-05-26.stage9">/Opozorilni znak za konec razprave./</stage><gap n="..."/> da jim boste vračali
               trošarine. To pomeni, da boste v obeh žepih imeli manj, ker boste iz enega žepa dali
               za to, da bo v drugem nevtralizirano. Na trošarine bo pa manj. Od tod je ta ideja,
               namreč citiram vas, kar ste vi dejali<gap n="..."/> <gap n="..."/><stage xml:id="Redna-06-2009-05-26.stage10">/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani kolegi poslanci, gospod minister s
               sodelavcema.</p>
               <p>Amandmaja, ki ga je vložila Slovenska demokratska stranka, ne bom podprla. Me pa
               pravzaprav v tej nekajurni razpravi že čisto nič več ne preseneča, da govorimo o
               koalicijskem sporazumu, zdaj so SDS-ovci kar pozabili, da je to sporazum, ne pogodba,
               o čemer so nas na začetku tako radi poučevali, o tem kaj smo in česa nismo
               obljubljali in tako dalje. O tem se sploh ne splača več pogovarjati, ker ne glede na
               to, kateri zakon obravnavamo, poslušamo iste zgodbe.</p>
               <p>Če pa se vrnem k Predlogu zakona o spremembah in dopolnitvah Zakona o javnih cestah
               in o vinjetni zgodbi, potem pa moram reči, da zlahka podprem to spremembo, ker me je
               navdajala skepsa ob uvedbi vinjet že takrat, ko smo ta zakon sprejemali. Kot
               prebivalka mestne občine Maribor sem bila natančno seznanjena s pomisleki in problemi
               občank in občanov našega mesta, ki so glede uvedbe vinjet in na vpadnicah, obvoznicah
               in podobno imeli marsikatero pripombo, pa tudi glede tranzitnega prometa na našem
               koncu. Ampak to je zdaj že mimo. Tisto, kar je bilo takrat mogoče slišati kot
               obetavne obljube in kot prispevek k boljšemu življenju slehernega med nami, zlasti pa
               tistih, ki se veliko po cestah vozimo, se je zdaj pokazalo kot prazna obljuba, da ne
               rečem kaj drugega, ker gre preprosto za nujnost izpolniti neke obveznosti, ki jih pa,
               meni se zdi, moramo izpolniti, če hočemo zagotoviti sredstva iz Evropske unije. In to
               je tisti razlog, zaradi katerega se mi zdi vredno oglašati se na to temo, ki je vedno
               bolj domena vseh tistih, ki zelo pazijo na to, kako bo lokalno telo reagiralo na
               njihove izjave in potem to nagradilo ob naslednjih volitvah. Jaz se v razprave ob
               infrastrukturi redkokdaj prav iz tega razloga vključujem. Ampak neodgovorno je ljudem
               govoriti, kako smo Socialni demokrati socialno nečuteči, ker opozarjamo, da je treba
               zagotoviti neko finančno vzdržnost, ob tem pa ne povedati, da če ne bomo dobivali
               evropskih sredstev, če ne bomo skrbeli za razvoj, bo državljanke in državljane te
               države teplo še bistveno bolj, kot jih bo tepel zvišan prispevek za vinjeto. Veste,
               jaz bi sedaj lahko naštevala celo vrsto zgodb, kaj vse je bilo obljubljeno. Ampak
               spomnim vas naj samo še na eno leta trajajočo zgodbo. V Zakon o RTV-ju smo zapisali,
               da bo ostal RTV prispevek nezvišan. Bivši predsednik Vlade je obljubil RTV-jevcem
               zvišanje RTV prispevka, sredi lanskega leta se je vedelo, da se bo to moralo zgoditi.
               Ampak kot zvit politik je pustil izvršbo tega sedanji vladi. In tako to vlado čaka
               uresničitev še marsikatere zelo dobre poteze prejšnje vlade, ki je menila, da bo
               nagrajena za tisto, kar je počela. Glede hitrosti in počasnosti, pa oprostite, moram
               samo to povedati, ko se je inflacija pokazala za velik problem dobršnega dela
               prebivalstva v naši državi sredi leta 2007, je prejšnja vlada rabila eno leto, da je
               sprejela Zakon o draginjskem dodatku, da tako rečem. To pa o hitrosti. Toliko bi bilo
               dobro malo pogledati po datumih in po tistim, kaj ste delali v preteklem. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Žnidaršič. Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lep hvala, gospod podpredsednik. Spoštovani minister s sodelavci! Kolegice in kolegi.
               Sam ne morem podpreti amandmaja SDS, ker želi v bistvu izničiti prizadevanja za
               spremembo zakona, ki so potrebna, kajti vinjetni sistem je bil dopadljiv, zagotovo pa
               ni urejal stvari tako, da ne bi bil diskriminatoren do tranzitnega prometa in v nekem
               delu do domačih državljanov, ki redko uporabljajo avtoceste. Namreč tisti, ki gre
               enkrat na leto v Klinični center iz Prekmurja ali pa dvakrat še recimo na Brezje ali
               kaj podobnega, bo lahko sedaj opravil za 15 evrov s tedensko vinjeto, medtem ko bi
               sicer moral plačati 35 evrov v prejšnjem sistemu.</p>
               <p>Težava je tudi v tem, da, recimo, ni res, da je sistem bil uveden v smislu socialnega
               ukrepa, da se bi državljani poceni vozili, itd., ker je poceni vinjeta tudi za tiste,
               ki imamo denar, da bi plačevali, več in bi morali pokrivati solidarnost znotraj
               sociale v tej državi.</p>
               <p>Zame se je vinjeta izkazala za prihranek 1.000 evrov ne leto. Približno dvajsetkrat
               manj bi plačal za cestnino, kot sem plačeval prej po starem cestninskem načinu. In
               tudi sedaj, ko bo dražja vinjeta, ko bo 95 evrov, še vedno bo skoraj desetkrat ceneje
               zame, kot je bilo prej. Enako velja tudi za vse druge uporabnike v sistemu
               cestninjenja, kajti vsi tisti, ki so prej več ali manj stalno uporabljali avtocesto,
               jo bodo tudi v bodoče, ne glede na ceno vinjete, in se bodo vsi, tudi za dražjo
               vinjeto, nekajkrat ceneje po avtocestah, ob tem, da je treba ugotoviti, da s socialo
               ne moremo avtocest graditi, da potrebujemo za avtocestni program v nadaljevanju
               veliko denarja, ki mora prihajati tudi iz cestninskega sistema, takšnega ali
               drugačnega, in da ni mogoče s socialnimi manevri dobiti evropskih sredstev, da bi
               skupaj zagotovili potrebna sredstva za nadaljnjo izgradnjo avtocest.</p>
               <p>Kar zadeva samo socialno naravnanost takega ukrepa, je pravi cinizem, ki ga izvaja in
               ponuja SDS, ki je socialo uresničeval v obdobju relativne blaginje v tej državi tako,
               da je zamrznil 43 socialnih transferjev, od katerih jih je 40 še vedno zamrznjenih,
               ker so samo neke drobne korekcije kasneje nastale. Govoriti tukaj o sociali, ko je
               šlo za poceni vinjeto, v štartu ni mogoče in nobenega dvoma ni, da je bil to
               predvolilni manever, ki zadeva tudi študije, o katerih je bilo govora. Ni nam znano,
               da bi bila kakšna resna študija narejena. Zagotovo pa je tekla študija, kako
               prepričati volivce, da smo pravi, da bi dobili še en mandat in da bi zmagali na
               volitvah. Zaradi tega je prišlo do poceni vinjete. Govoril sem s številnimi
               državljani, tudi takimi, ki imajo 500 evrov plače, vsi so pričakovali bistveno dražjo
               vinjeto, ko se je začelo o tem govoriti. Govora je bila celo o 150 evrih, kar bi za
               večino še vedno pomenilo cenejšo uporabo avtocest, in to je temeljno, da je cenejše
               kot prej, da ne bo manj denarja kot prej. Tukaj pozdravljam večkratno navajanje
               ministra, da je govorjenje o tem, da se bo zbralo manj denarja, ena izmed laži, ki
               pomagajo ustvarjati javno mnenje v kontra razmišljanje, ko gre za poteze sedanje
               Vlade. Res je, da ta vlada ne razmišlja o volivcih, kadar nekaj dela, ampak razmišlja
               o tem, da bi bile rešitve boljše, sprejemljivejše tudi za Evropo, tudi za področje
               turizma, kjer smo lansko leto prejemali minuse zaradi tistih, ki so prišli pa odšli
               zgodaj iz naše države, ali pa samo tistih v tranzitu. Tako se je treba sprijazniti na
               koncu z dejstvom, da poskušamo znotraj te vlade in vladajoče koalicije popravljati
               stvari, ki jih je treba popraviti, izboljšati stvari kolikor se da, ne glede na to,
               kaj si kdo ta hip o tem misli. Kakšen bo na koncu rezultat, pa zame ta trenutek ni
               pomembno. Ta trenutek je pomembno, da sprejmemo popravek zakona, ki je bil nujen.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vidim, da želite še razpravljati o amandmaju k 2. členu. Odpiram
               prijavo.</p>
               <p>Besedo ima dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Celotna razprava me spominja na nekoga, ki mu je skodelica z mlekom padla
               na tla, se je razbila, mleko se je razlilo. Jaz bi potem razumel, če bi se jezil sam
               nase, ker mora sedaj črepinje pospravljati in pripraviti drugo skodelico, a
               paradoksalno je, da v bistvu se jezi na drugega, ki mu pospravlja črepinje in
               pripravlja novo skodelico, zakaj to dela. Celotna razprava me spominja na takšno
               prispodobo.</p>
               <p>Še ena iz vrst polargumentov in polresnic, ki smo jih danes slišali je argument, da
               je bilo z vinjetnim sistemom pobrano več denarja. Ni res. Res je, da leta 2008 smo
               pobrali več denarja, ampak ne zaradi vinjetnega sistema. Leta 2008 smo pobirali denar
               na podlagi dveh različnih sistemov; pol leta na podlagi daljinskega cestninjenja in
               pol leta na podlagi cestnine; in to niti ne na podlagi, po mesecih cenejših letnih
               vinjetah, kjer je 55 evrov za 12 mesecev, ampak mesečno dražjih polletnih vinjet,
               kjer je 35 evrov za šest mesecev. In če delite, 35 deljeno s 6, vidite, da pride več
               kot pa 55 deljeno z 12. Tako trditi, da smo nabrali več na podlagi vinjet, je
               polresnica oziroma pol laž. Če bi imeli vinjetni sistem skozi celotno leto, bi
               pobrali malo denarja. Ni debate, takšne so kalkulacije. Prosim, povejmo stvari tako,
               kot stojijo.</p>
               <p>Kar se tiče pavšala, še enkrat, odločitev za pavšal je povlekla prejšnja vlada. In
               pavšal je v teoriji nepravičen. Sedaj se z večjo možnostjo izbire ta pavšal spreminja
               tako, da je lahko vsaj delno pravičnejši, ostaja pa še vedno nepravičen. Torej,
               odločitev je bila na prejšnji vladi, izvedla je to, kar je izvedla - in komu je
               pomagala? Dajmo malo pomisliti, kdo se vozi po avtocestah. Ali se vozi tisti, ki je
               na minimalni plači in si lahko komajda privošči en avtomobil, ali tisti redno
               uporablja avtoceste pa se vozi po celotni Sloveniji, plačuje gorivo in se vozi gor pa
               dol? Ali morda uporablja avtoceste srednji in višji sloj in tisti, ki jih komercialno
               uporablja? Torej, prejšnja vlada je pomagala srednjemu in višjemu sloju in tistim, ki
               služijo na podlagi transporta po avtocestah, ne pa revnejšemu sloju. Tisti plačujejo
               več. Ta sprememba pa jim bo omogočila, da plačajo manj, in je zaradi tega socialno
               pravičnejša.</p>
               <p>Mislim, da retorika o tem, kako smo lahko pogumni in ne bomo popuščali napram
               Evropski uniji, in ustvarjanje dveh polov, na eni strani Slovenija, na drugi strani
               Evropska unija, je napačna retorika. Mi smo del te iste Evropske unije, s katero se
               pogovarjamo. In vemo, da obstaja načelo v Evropski uniji o prostem pretoku in
               prepovedi posredne diskriminatornosti. Vemo. Na isto je morala pristati Avstrija in
               na isto so potem pristale tudi druge države, ko so uvedle vinjetni sistem. Slovenija
               pa se dela - bi rekli - Francoza. <q>"Ne! Dela se Švicarja"</q>, ampak v Evropski uniji to
               pač ne gre. Pa še eno vprašanje. Če <q>"se dela Švicarja"</q>, zakaj <q>"se ni delala Švicarja"</q>
               do konca? Zakaj je Vlada to naredila samo napol? Pa bi imeli samo eno vinjeto,
               enoletno vinjeto, ki bi stala 45 evrov. Še bolje, seveda za tiste, ki uporabljajo
               avtoceste skozi celo leto, ampak vsi ostali bi spet plačevali več. Saj, lahko
               naredimo tako kot v srednjem veku, na vsakem mostu je pač nekdo s puško in če ne
               plačaš 5 evrov, ne greš naprej. To ni napredek in to ni vizija, ki smo jo podpirali,
               ko smo se odločili, da vstopimo v Evropsko unijo. Vse prednosti, ki smo jih dobili z
               vstopom, pomenijo tudi določene odgovornosti. Stvari ne moremo delati na horuk, in
               kar pa je najbolj paradoksalno v vsej tej zgodbi, je, da je predsednik Slovenske
               demokratske stranke Janez Janša, takratni predsednik Vlade, sam priznal, da bo treba
               vinjetni sistem spremeniti. Torej, lepo vas prosim, vso to argumentacijo, preden jo
               poveste v Državnem zboru, jo povejte Janezu Janši in ga prepričajte, da se je takrat
               zmotil. Ko pa se zmenite med seboj, bi bilo dobro, da se potem pogovorimo tudi tu. In
               da se pogovarjamo z usklajenim sogovornikom, ne z nekom, ki pravi: treba je
               spremeniti sistem, drugi pravi: ne, tretji pa bi celo tunelnine uvedel. Treba se je
               uskladiti in vedeti, s kakšnim sogovornikom in s kakšnimi stališči se soočamo.</p>
               <p>Še enkrat pa bi rad opozoril še na eno dimenzijo, na katero skozi in ves čas samo
               pozabljamo. Pogovarjamo se o avtocestah, pogovarjamo se o osebnem prevozu, ki je po
               definiciji najbolj onesnažujoč in pozabljamo na javni prevoz. Zakaj se Vlada, poleg
               ukrepov, ki jih je uvedla na avtocesti, ni potrudila in uvedla ukrepe tudi na
               železniškem področju? Zakaj, na primer, nismo uvedli vinjete za železnico? Vsak plača
               20 evrov in se vozi po železnici, kolikor želi, po celi državi. Zakaj? Zato, ker je
               bedast predlog. Točno tako. In zato, ker so pavšali vedno problematični in
               potrebujejo vrsto in vrsto izboljšav zato, da so lahko sprejemljivi.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod predsedujoči. Spoštovani minister s sodelavci, kolegice in
               kolegi.</p>
               <p>Čeprav imam visok tolerančni prag, ampak, ker sem zdaj dve uri poslušal, vseeno moram
               na koncu nekaj reči zaradi verodostojnosti, ker so nekatere izjave bile izrečene.</p>
               <p>Prvič. Moram reči, da verjamem bolj in mnogo bolj ministru, ki je naredil neko
               analizo - in ministrstvo in Vlada - in so pač ugotovili, da je ta sistem, ki je zdaj
               zapisan v zakonu, nevzdržen, da bi lahko vračali denar, ki smo si ga za izgradnjo
               avtocest izposodili. In zato je amandma, ki je predlagan k temu členu, če bi ga
               sprejeli, prestavlja zakon nazaj v prvotno stanje in če je izhodišče za spremembo,
               noveliranje zakona bilo, da je slab in da je treba to vzdržnost zagotoviti, je potem
               logično, da je treba stvar spremeniti. Vaš predlog z amandmaji, v ničemer stvari ne
               spreminja ali dopolnjuje, ampak ga preprosto vrača na takšno stanje, kot je bilo
               prej. Zato tega amandmaja ne morem sprejeti.</p>
               <p>Ker pa veliko diskutirate o Ljubljani, obroču okoli Ljubljane, kar nekaj vas je
               diskutiralo, in okoli denarja, ki smo ga Ljubljančani bili privilegirani, bi vas pa
               nekaj le opozoril. Mi plačujemo v Ljubljani kot prebivalci Ljubljane dve stvari:
               plačujemo cestnino in plačujemo parkirnino, ki je v Destrniku, kot je kolega govoril,
               po vsem verjetnosti ne plačuje. Pa v Grosuplju tudi ne plačujete parkirnine. Jaz pa
               grem na drugi konec Ljubljane, moram pa plačati parkirnino. Upoštevajte tudi te
               stvari, da strošek, ko že govorite o nas, Ljubljančanih, da nimamo in da smo se
               zastonj vozili po obročih okoli Ljubljane. Tisti, ki ste kolesarji, boste čez čas, po
               mojem, plačali tudi parkirnino za kolesarje.</p>
               <p>Na koncu še glede na to, da kar nekaj diskutantov, predvsem pa me jezi, da o tem
               govori vodja Poslanske skupine SDS, in sicer ko govoril o našem kongresu, kongresu
               SD. Imam občutek zadnji mesec dni, kot da ste vi imeli nek seminar ali neko work-shop
               delavnico, na kateri ste diskutirali in razglabljali, kaj smo mi na našem kongresu SD
               zapisali, kaj smo se dogovorili in kaj bomo v bodoče počeli. Ta občutek imam in bom v
               prispodobi rekel, čemu je to podobno in mogoče vas bo odvrnilo od tega, da boste te
               stvari ponavljali. Ta vaša interpretacija naših dogovorov in dokumentov, ki smo jih
               imeli na kongresu, je še najbolj podobna enemu pregovoru: Ko kavka srakam govori,
               kako črni so krokarji. In to vi počnete zadnji mesec, dva meseca intenzivno in vam na
               nek način predlagam, da se temu izognete.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Samo Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Sedaj se drugič oglašam v
               zvezi s to točko dnevnega reda, ker bi rad dodatno povedal še eno, po mojem mnenju,
               najbolj pozitivno plat medalje uvedbe vinjetnega sistema. O tem je sicer nekdanji
               minister že prej spregovoril. Namreč, statistično se je zelo zmanjšalo število
               smrtnih žrtev na slovenskih cestah. Mislim, da za okoli 80. Mislim, da je bilo že s
               tega razloga nekako upravičeno, da se je šlo, pa kakorkoli je že ta sistem vinjete
               sporen in nepravičen do posameznih segmentov ljudi - ampak, kaj pomeni ta podatek? Ta
               podatek o številu smrtnih žrtev v prometnih nesrečah pomeni to, da imamo zelo zelo
               nevarne državne ceste. Se pravi, velik prehod prometa na avtoceste je zmanjšal smrtne
               žrtve na državnih cestah. Se pravi, da so naše državne ceste tudi zaradi tega, ker so
               neustrezno vzdrževane, ker se leta in leta v bistvu samo krpa in financira posamezne
               krajše odseke, ne dela pa se večjih investicijskih posegov na državnih cestah, pomeni
               to, da so te ceste zelo nevarne za promet. To pa pomeni tudi to, da bi morali več
               sredstev vlagati v posodobitev državne cestne mreže, od regionalnih do drugih
               državnih cest, ne samo v avtocestni križ, ki se bo sicer v kratkem končal. Sedaj pa
               bi bilo treba po mojem mnenju večji del investicijskih sredstev na tem področju
               preusmeriti v državne ceste. Tudi zaradi tega, da bi se ljudje na teh cestah lahko
               vozili bolj varno kot sedaj.</p>
               <p>Naj omenim, recimo v letu 2008, samo na odseku med Idrijo in Spodnjo Idrijo, kjer
               praktično ni bilo skoraj nikdar hudih prometnih nesreč, so bile tri smrtne žrtve. Če
               gremo naprej proti Cerknemu, se ta števila dvigne že na štiri, se pravi, na 25-ih
               kilometrih državne ceste v lanskem letu kar štiri smrtne žrtve. To res ni dobra
               statistika. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še vidim, dr. Pavel Gantar. Prosim.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Kljub vsemu bi rad nekaj minut vam vzel in povedal
               svoje stališče. Seveda tega amandmaja ne bom podprl, tako kot nisem tudi podprl
               zakona takrat, ko je bil vinjetni sistem uveden. Hkrati pa podpiram ta zakon, ki je
               danes prinesen v parlament, ker vsaj nekoliko izboljšuje očitne nelogičnosti,
               nepravičnosti, diskriminacijo v sedanjem vinjetnem sistemu.</p>
               <p>Ko je gospod Verlič, nekdanji državni sekretar, govoril o starem sistemu
               cestninjenja, je pokazal obupne slike, gneče in podobnih stvari. Ne morem kaj, da se
               ne bi strinjal z njim. Točno tako je in, če hočete, še hujše. Stari sistem,
               elektronsko cestninjenje, je bil neprimeren, neprimeren je bil glede na obseg
               prometa, neprimeren je bil zaradi dvojnega sistema, odprtega in zaprtega cestninjenja
               itn., o tem ni nobenega dvoma in o tem, da je bilo treba nadgraditi oziroma
               spremeniti sistem k boljšemu sistemu elektronskega cestninjenja, ki omogoča
               cestninjenje v prostem prometnem toku, ni nobenega dvoma. Takšen predlog je nekdanja
               uprava Darsa pripravila, takšen predlog je tudi bil na vladi in je bil zavrnjen.
               Torej ni res, da je bil vinjetni sistem, ki je bil uveden, edina alternativa temu
               zastarelemu staremu sistemu na 2,8 giga hercev. To je prva stvar, ki jo je treba
               vedeti.</p>
               <p>Druga stvar je seveda, ta vinjetni sistem, vsi govorijo in tudi mi smo podali naše
               stališče, da računamo, da bo Vlada šla s sistemom elektronskega cestninjenja v
               prostem prometnem toku, pa seveda vsi vemo, da verjetno vinjetni sistem ni prehoden
               fenomen, da bo verjetno ostale dolgo, če že ne za vedno. Nobena država do sedaj, ki
               je uvedla vinjetni sistem, ki je popularen, ga ni mogla in zmogla spremeniti. Tudi
               Avstrija, po mojih informacijah, ki jih imam iz kompetentnih krogov, bi dali vse, če
               bi lahko spremenili vinjetni sistem v cestninjenje v prostem prometnem toku in
               cestninjenju po načelu: plačaj, kolikor prevoziš. Pa, seveda, <q>"ni šans"</q>, kajti ta
               vinjetni sistem je dober. Je odličen, odličen je za mene, odličen je za vas, kajti
               mi, ki se veliko vozimo po cestah, seveda plačamo manj, in tisti, ki se vozijo manj
               seveda plačajo tudi za nas. Ampak tisti niso organizirani v klubih voznikov, ti
               nimajo položajev, nimajo služb, nimajo vpliva na medije, nimajo lobijev v revijah,
               itd., in ki so bolj ali manj brez besede. In to je seveda problem. Zaradi tega
               sistema, čeprav tudi jaz poudarjam, da bi radi šli na sistem v prostem prometnem toku
               - plačaj, koliko prevoziš -, je vprašanje, če bomo to sploh kdaj zmogli. Tudi, ko bo
               satelit za tovornjake, seveda verjetno ne bomo tega zmogli za osebna vozila, pa
               seveda tudi še vrsto drugih problemov.</p>
               <p>Ali je ta sistem diskriminatoren? Seveda je. Najprej je diskriminatoren, kot je
               diskriminatoren vsak pavšal. Jasno je, najprej je diskriminatoren do tistih voznikov
               in voznic, ki se malo uporabljajo avtoceste ali pa nikoli oziroma malo, ker morajo
               plačati več, kot dejansko porabijo. To je predvsem jasno.</p>
               <p>Predvsem bi povedal to, da ne bi imel nič proti tem sistemu, kot nimam proti temu, da
               se za ostale ceste plačuje ta pavšal pri registraciji, če bi bile avtoceste enako
               dostopne vsem ljudem - pa niso! Obsežni žepi, ki gredo od Škofje Loke proti Cerknemu,
               Idriji, Zgornjem Posočju nimajo navezave na avtocestni sistem. Obsežni žepi na
               Koroškem, potem Bela krajina, Kočevsko - tako imenovani žepi so popolnoma stran od
               avtocestnega sistema več kot 20, 30 minut in ti so <q>"de-facto"</q> de privilegirani,
               hkrati pa so še najbolj oddaljeni od centrov, in so celo dvakrat deprivilegirani in
               diskriminirani. Zaradi tega ker je diskriminatoren tudi do vseh tistih, ki malo
               uporabljajo avtoceste, je jasno diskriminatoren tudi do tujcev.</p>
               <p>Nič nam ne pomaga, če rečemo, da, Hrvat, Slovenec, Nemec plača enako cestnino. To nam
               nič ne pomaga, jasno, da si takšne diskriminacije, da bi različno plačali, ne moremo
               privoščiti. Ampak, ker se presečna množica tujcev ujema s presečno množico <q>"malo
               uporabljajo slovenske avtoceste"</q>, je to jasno <q>"de facto"</q> diskriminatoren sistem, pa
               če to priznamo ali ne. In nehajmo zavajati s takimi argumenti druge, ker jasno, da
               nam nihče ne bo verjel, razen kolikor samega sebe prepričujemo v tej dvorani. Ampak
               tudi to bi še prenesli, kakorkoli, z vidika vseh teh zadev, vendar, kar zadeva
               prometna varnost - to je bilo opozorjeno. Opozorjeno je bilo na eno samo povezavo, in
               sicer da vsak dodaten kilometer zgrajenih avtocest zmanjša število mrtvih na
               slovenskih cestah. In ker je bilo v zadnjem obdobju odprtih vendarle kar nekaj novih
               avtocest, je seveda to zmanjšalo tudi smrtnost na slovenskih cestah. Tega ne smemo
               pripisovati vinjetnemu režimu, ampak dejstvu, da imamo več kilometrov avtocest in ko
               jih bomo imeli še nekaj več, bo ta rezultat še boljši.</p>
               <p>To, kar me skrbi, kolegi in kolegice, je finančna vzdržnost vinjetnega sistema. Jaz
               se z mag. Žerjavom popolnoma strinjam. Tudi ob starem ali pa bistveno dražjem načinu
               cestninjenja mi ne bi mogli dolgoročno zagotoviti vzdržnosti pri 400-ih milijonov
               evrov, to je povsem jasno. Ampak dejstvo je, da smo mi to zapravili s tem, da smo že
               v letih 2005, 2006 proračunska sredstva za gradnjo avtocest skrčili tako rekoč na
               minimum in se zadolžili s posojilom. In smo na ta način prinesli največji del gradnje
               avtocest na prihodnje generacije. K tej napaki smo pa prišteli še to, da smo si še
               znižali prihodke od cestnin. Dvakrat! Če smo že to naredili prej, vsaj tega drugega
               koraka ne bi bilo treba storiti. In to je jasna zadeva, s katero se bomo srečevali.
               Da se razumemo, avtoceste bodo trajale dlje, kot je življenjska doba ene generacije,
               in je prav, da plačujejo tudi tiste generacije, ki bodo prišle za nami in jih bodo
               uporabljale. Ampak da bi tako velik delež, tako rekoč izključni delež prinesli na
               ramena prihodnjih generacij, je pa - če uporabim ta izraz - netrajnostno. Številke
               so, tu je znamenita študija, ki sem jo dobil s pomočjo pooblaščenke za dostop do
               informacij javnega značaja. In ta študija pove, da naj bi bilo po načrtu leta 2008 po
               vinjetnem sistemu pobranih 201,7 milijona evrov, bilo je še nekaj več zaradi
               kombinacije obeh sistemov, leta 2009 - poslušajte! - naj bi bilo z vinjetnim sistemom
               - 55 evrov letna, 35 polletna - pobranih 217,5 milijonov evrov. Do danes smo s tem
               sistemom pobrali, tu imam številko 46 milijonov evrov in do 1. 7. bomo pobrali še
               9,5. Več, okrog 56 milijonov evrov. Še 160 milijonov evrov nam manjka do te številke,
               da ne govorim o številu za 2010. Kako ste se lahko tako usodno zmotili?! Zato, ker to
               ni nikakršna študija, ampak čisto navadna napoved.</p>
               <p>Zato opozarjam. Ta sistem nas bo tolkel po glavi zaradi nepravičnosti, ki je zdaj
               zmanjšana, predvsem pa zaradi prihodnjih stroškov. In ta sistem bodo, ne prihodnje
               generacije, ta sistem bomo že v naslednjih letih, ta generacija krepko plačala. To je
               bila dejansko ena največjih napak.</p>
               <p>Žal, prej ste rekli, da samo kritiziramo vlado Janeza Janše. Marsikaj je bilo
               narejeno dobrega, ampak če me vprašate, kaj je bila največja napaka, potem rečem, da
               je bila uvedba vinjetnega sistema, na način, kot je bil uveden. Tega se ne bomo, po
               mojem mnenju, več znebili, pa četudi bi to hoteli.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati o amandmaju k 2. členu? Ugotavljam, da ne.</p>
               <p>Obstajata še dva amandmaja, oba Poslanske skupine Slovenske demokratske stranke. Prvi
               je k 4. členu, predvideva se, da se ta člen črta. Želi kdo razpravljati o amandmaju k
               4. členu? Ugotavljam, da ne.</p>
               <p>Naslednji amandma k 6. členu iste poslanske skupine. Predvideva se, da se ta člen
               črta. Želi kdo razpravljati? Še kdo?</p>
               <p>Dr. Luka Juri, izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Tehnično je amandma povezan z amandmajem 2. člena, kajti če bi bil sprejet, bi bilo
               smiselno sprejeti tudi amandma k 6. členu. Vsebinsko pa dejansko kaže na pristop, ki
               ga je imela Slovenska demokratska stranka do tega zakona. Torej, namesto da bi se
               odločila za konstruktiven pristop iskanja rešitev v sodelovanju z Ministrstvom za
               promet, se je odločila, da se bo enostavno frontalno postavila za svoje okope,
               branila, ne zaradi vsebine, za katero je bilo že veliko argumentov, ki so pokazali,
               da ne drži. Veliko trditev v bran te vsebine so bili polargumenti, ki niso <q>"šli
               skozi"</q>, toda ne zaradi vsebine, ampak zaradi prestiža - želela zakon minirati. Zato
               ta amandma ne more <q>"iti skozi"</q>, ampak je odlična sintagma tega, kako se je opozicija
               lotila tega amandmaja in kako sploh gleda na vprašanje vinjet. Kot na vprašanje
               svojega otroka, v redu, lepo, ampak žal o tem otroku ne razmišlja več racionalno,
               ampak emotivno. In komaj si kdo drzne reči besedo okoli tega otroka, skoči na
               histeričen način in seveda vsaka razprava je potem nadalje onemogočena. Hvala lepa.
            </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da ne želi nihče več razpravljati, zato zaključujem razpravo
               o amandmajih.</p>
               <p>O amandmajih bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjeni 21.c točki dnevnega reda.</p>
               <p>Prehajamo na <title>18. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O POLICIJI, PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga zakona. Gospa ministrica za
               notranje zadeve, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Spoštovani predsedujoči! Drage poslanke in poslanci! Kot ministrica za notranje
               zadeve nosim nemajhen del odgovornosti za zagotavljanje ustrezne ravni varnosti v
               Sloveniji. Predlog novele zakona o policiji, ki je pred vami, se sprejema po nujnem
               postopku. In o tem je bilo veliko polemike. Zakaj po nujnem postopku? Zato, ker je
               zapuščina predhodne in deloma tudi nekaterih prejšnjih vlad na področju organizacije
               in kadrovanja v policiji katastrofalna. Ministrstvo za notranje zadeve že vrsto let
               nima sistemske kadrovske politike. Slovenija je danes na samem repu evropskih držav
               po številu policistk in policistov na prebivalca. Po kadrovskih načrtih je
               nezasedenih okoli 400 delovnih mest. V celi državi imamo samo 495 kriminalistov.
               Mimogrede, odvetnikov je skoraj trikrat več. Maribor, Postojna, Kranj so policijske
               uprave, kjer primanjkuje na desetine policistov. V Ljubljani kar 300. Letno se
               upokoji tudi do 200 policistov in novi so se v preteklosti prenašali samo na južno
               mejo. Ti podatki so zaskrbljujoči. Ljudje se zato tudi upravičeno sprašujejo, kje pa
               so policisti, kakšni tam, kjer bi morali biti.</p>
               <p>Kot ministrica za notranje zadeve sem odgovorna za izboljšanje kadrovske
               problematike. Ta je življenjsko povezana z varnostjo in spoštovanjem človekovih
               pravic, in to vseh ljudi, ki se znajdejo v policijskih postopkih: žrtev,
               oškodovancev, osumljencev. Zato s to novelo uvajamo možnost za dodatno usposabljanje
               nadzornikov meje in nato premestitev najboljših med njimi v notranjost države. Po
               drugi strani omogočamo reaktivacjo nekaterih upokojenih policistov za posamezne
               naloge, ki jih danes opravljajo policisti, ki bi morali biti na terenu. Novela
               zakona, ki je pred vami, je zgolj prvi in nujni korak za reševanje zatečenega stanja,
               sledijo mu ukrepi, ki so sistemski in dolgoročni. Gre za spremembe od reorganizacije
               do racionalizacije dela tako ministrstva kot policije.</p>
               <p>Zakon je nadaljnje tudi nujno dopolniti v segmentih, ki zagotavljajo večjo varnost
               policistov pri opravljanju svojih nalog. Treba je bilo jasneje določiti nekatera
               pooblastila, predvsem na področju zasega prepovedanih drog, ter opredeliti ustavno
               načelo sorazmernosti pri izvajanju prisilnih sredstev. Pri tem smo se omejili na
               najnujnejše in prav zato, ker se zakon sprejema po nujnem postopku, smo bili še
               posebej pozorni, da z njim nismo nepremišljeno širili policijskih pooblastil, smo jih
               samo bolj natančno opredelili in predvsem na področjih, ki so bila v preteklosti
               tarča opozoril varuha človekovih pravic, sodišč ter tudi same policije.</p>
               <p>Zakonodajno-pravna služba parlamenta je v svojem prvem mnenju na novelo zakona imela
               določene pripombe, ki pa jih je po dodatnih usklajevanjih in pojasnilih večinoma
               umaknila, to je tudi pojasnila. Da so bile pripombe umaknjene, je bilo dosledno in ne
               morem reči drugače kot očitno namerno spregledano s strani opozicijskih poslancev, ki
               so sodelovali v razpravi na matičnem odboru. Ne dvomim, da bomo enako argumentacijo
               poslušali danes.</p>
               <p>Glede novega postopka imenovanja generalnega direktorja policije predstavlja ta
               novela brez dvoma velik kvalitativen preskok od obstoječega sistema. Kot prvo,
               pomembno zvišuje pogoje za zasedbo obstoječega mesta. Uvaja tudi različne vrste
               izbirnih postopkov, od javnega ali internega natečaja do poziva. In kot drugo,
               predlagane spremembe uvajajo nov garantni organ v postopek imenovanja in razrešitve
               generalnega direktorja. Odločitev Vlade o izbiri bo vezana na neodvisno strokovno
               komisijo, ki jo bodo sestavljali predsednik Uradniškega sveta, predstavnik
               Državnotožilskega sveta in poseben zunanji strokovnjak s področja dela varnostnih
               organov, prava ali varstva človekovih pravic, ki ga bo imenoval predsednik republike.
               Predlagani model krepi vlogo slovenske ustavne demokracije, predvsem pa simbolno in
               strokovno avtoriteto generalnega direktorja policije. Politika si s tem v veliki meri
               veže roke. In prav je tako. Policija potrebuje avtonomno neobremenjeno in
               samozavestno vodstvo.</p>
               <p>Moja dolžnost je in tudi dolžnost Vlade, v kateri sodelujem, da policiji zagotovi
               okvir delovanja, <gap n="..."/><stage xml:id="Redna-06-2009-05-26.stage11">/Opozorilni znak za konec razprave./</stage><gap n="..."/> da se spet lahko pobere
               na lastne noge. Ne na ministrove, ne na vladne, ampak na lastne.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Besedo dajem predsedniku dr. Vinku Gorenaku za predstavitev poročila odbora.</p>
               <p>Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Zakon o policiji oziroma Predlog zakona o spremembah in dopolnitvah Zakona o policiji
               smo obravnavali na odboru na 12. nujni seji 18. maja in v njenih treh nadaljevanjih
               19., 21. in 22. maja.</p>
               <p>Predlog zakone je predložila Vlada, predlagala je tudi nujni postopek, Kolegij
               predsednika Državnega zbora je to sprejel.</p>
               <p>Poudarjam, da smo imeli razpoložljivega časa 6 minut na člana odbora, vsaj tak je bil
               predviden čas po sklepu Kolegija predsednika Državnega zbora. 6 minut na udeleženega
               člana odbora! To je tudi razlog, da se je odbor zavlekel, da smo zadevo opravili v
               treh nadaljevanjih. Sicer pa Odbor za notranjo politiko, javno upravo in pravosodje
               ni edini odbor, ki ima težave z odločitvami Kolegija predsednika Državnega zbora.
               Danes smo bili priča temu še pri enem odboru.</p>
               <p>Kar se tiče dela odbora v vseh teh sejah, je treba povedati, da smo imeli na
               razpolago mnenje Zakonodajno-pravne službe, dopis Ministrstva za notranje zadeve in
               bili smo brez stališča Državnega sveta. Stališče Državnega sveta smo prejeli šele v
               zadnjem nadaljevanju naše seje, in to negativno stališče do tega predloga zakona.</p>
               <p>S predlaganimi spremembami je po besedah ministrice urejeno natanko to, kar je ona
               pravkar pred menoj naštela, tudi po istem vrstnem redu je to zabeleženo v zakonu;
               torej tako, da se začne s kadrovsko problematiko in konča z imenovanjem generalnega
               direktorja. Torej, enaka obrazložitev je bila podana tudi na odboru.</p>
               <p>Kar se tiče Zakonodajno-pravne službe je treba povedati, da smo prejeli pripombe k
               2., 3., 8., 19., 22. in 35. členu zakona. Članice in člani odbora so bili v vseh
               pogledih razdeljenih na dva dela - na koalicijske in opozicijske. V večini, torej
               mislim, da lahko povem tudi to, da je velika večina koalicijskih poslancev izražala,
               tako kot tudi opozicijski, precejšnje pomisleke, da tako področje, vsaj ta drugi del,
               urejamo po nujnem postopku. Skratka, ni bilo kakšne strašne podpore nujnem postopku
               tudi s strani koalicijskih poslancev. Temu pa so zlasti nasprotovali opozicijski
               poslanci, ki pa so izražali jasno povedano precejšnje ogorčenje.</p>
               <p>Ukvarjali smo približno 1,5 ure z enim amandmajem k 19. členu, ki je bil vložen s
               strani koalicijskih poslancev, opozicijski smo jih podpirali, smo ga podpirali.
               Koalicijski v tistem delu niso podpirali, zato je kasneje ta koalicijski poslanec
               tudi umaknil ta člen in ga je prevzel opozicijski poslanec, gospod Grims. V
               nadaljevanju pa smo, bom rekel takole, opozicijski poslanci nasprotovali zlasti 8. in
               13. členu zakona iz temeljnega razloga, ker smo, poudarjam, opozicijski poslanci
               ugotavljali in se s tem tudi strinjali, da nujni postopek ni nujen, da podpiramo
               tiste člene, ki govorijo o zaposlovanju in prešolanju policistov, in da tam nimamo
               kakšnih bistvenih pripomb. Povedali pa smo tudi zelo jasno, da nasprotujemo takemu
               načinu imenovanja generalnega direktorja, ki sodi v komunistične čase, ne v današnje
               čase. Koalicijski poslanci pa so se s takim načinom imenovanja generalnega direktorja
               policije tudi strinjali.</p>
               <p>V nadaljevanju naj povem, da je bilo s strani nekaterih poslancev kar nekaj
               pomislekov okoli tega ponovnega sklepanja delovnega razmerja z upokojenimi policisti,
               v končni fazi pa je treba povedati, da smo sprejeli amandmaje koalicijskih poslanskih
               skupin k členu 1, 2, 11, 12, 13, 16, 22, 27 in 31. Teh amandmajev opozicijski
               poslanci nismo podpirali. Je pa prečiščeno besedilo zakona takega, kot je bil sprejet
               na odboru, priloga tega poročila. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Borut
               Sajovic v imenu Poslanske skupine LDS. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovana ministrica, sekretar.
               Spoštovani prisotni.</p>
               <p>Lepo je, če za prijetno popoldne kakšno poročilo človeka tudi nasmeje in spravi v
               dobro voljo. Zdaj pa k zakonu.</p>
               <p>Zakon je zagotovo potreben, premišljen, pravno in strokovno utemeljen in pomeni
               zagotovo velik korak naprej, kajti če bo večja varnost prebivalcev Slovenije in
               policistov, če bo več spoštovanja človekovih pravic in večja določenost policijskih
               postopkov, potem je to zagotovo dobro.</p>
               <p>V Poslanskem klubu Liberalne demokracije Slovenije bomo spremembo zakona o policiji
               podprli, pa naj že kar na začetku povem, da ne zgolj zato, ker ministrstvo dobro,
               uspešno in odločno vodi naša ministrica, temveč ker tudi sami menimo in smo
               prepričani, da večina vsebinskih vprašanj zakona zahteva nujne spremembe. Predvsem pa
               naj poudarim podhranjenost kadrovske zasedbe, kjer gre za realen, resničen problem,
               ki danes že resno ogroža varnostne naloge in zahteva sprejetje zakona po nujnem
               postopku.</p>
               <p>Kaj je naša naloga? Zagotovo je naša naloga, da smo dolžni sprejeti zakon, da bo
               policistov dovolj, da ne bo metanja bomb, da ne bo napadov z nožem in da bodo
               številni javni lokali, ki so namenjeni sprostitvi in zabavi, taki tudi ostali, ne pa,
               da se bodo tam dogajali tragični primeri. Omenjena kadrovska podhranjenost je prvi
               razlog, a ne edini razlog, za nujne spremembe. So pa zagotovo še druge, za katere je
               praksa pokazala, da so nujne, poleg tega pa so med seboj povezane. Govorim predvsem o
               varnosti, optimalnem delovanju policije, policijskih pooblastilih in zadnje, a ne
               najmanj pomembno in nepotrebno, kot se morda komu zdi, postopek imenovanja oziroma
               razrešitve generalnega direktorja policije. Zaradi tega, in to je bilo s strani
               ministrice in državnega sekretarja na odboru in danes izčrpno, argumentirano in
               utemeljeno večkrat povedano, je smiselno in razumljivo, da se vsi navedeni vsebinski
               sklopi sprejmejo naenkrat. Se pravi, v paketu in ne vsakega po posebnem postopku, kar
               bi v nekaterih primerih sicer lahko storili, a potem bi dejansko lahko prišlo do
               očitanih nejasnosti glede tega, kaj se sprejema, kdaj in zakaj se sprejema. Tako
               argumentacijo s pravno in vsebinsko podlago bi vendarle lahko sprejela tudi
               opozicija, saj nam pri sprejetju številnih zakonov dnevno očita, da ne ukrepamo in da
               zgolj premišljujemo in tematiziramo. V tem primeru ukrepamo odločno, učinkovito, v
               dobro prebivalk in prebivalcev Slovenije. Želimo doseči, da bodo policisti večkrat
               kot do sedaj tam, kjer je treba, kjer to narekuje varnost ljudi in premoženja, da se
               bodo na klic občana odzvali še hitreje in še bolj učinkovito, da bodo prijazni, da ne
               bodo presegali policijskih pooblastil. Tam, kjer je pa to treba, če gre za vprašanje
               nedovoljenih drog in substanc, pa da bodo imeli pooblastil še več, da bodo ukrepali
               energično, odločno, v skladu z zakonom.</p>
               <p>Veliko je tudi govora o imenovanju generalnega direktorja policije. Ker ta postopek
               bode v oči prav z novim izbirnim postopkom, s katerim se želi preprečiti politizacijo
               in za ta namen in v izogib vsem dvomom o strokovnosti in primernosti izbora zakon
               uvaja neodvisno in strokovno tričlansko komisijo.</p>
               <p>Glede odprtosti sistema gre za uveljavitev evropskega, modernega in demokratičnega
               koncepta policije in s tem odmik od militarističnega, zaprtega koncepta. Treba se je
               zavedati, da policija ni in ne sme biti vojska. Zato mora biti kadrovanje v policiji
               drugačno.</p>
               <p>Tudi glede spremembe na področju policijskih pooblastil in optimalnega ter
               učinkovitega delovanja policije je bil cilj vedno en sam in preprost: varnost
               državljank in državljanov. S pooblastili ne prinašamo širitve, temveč nasprotno, celo
               omejitve. Predlaganih je več ukrepov za zaščito človekovih pravic v policijskih
               postopkih, uvaja se pa tudi več ukrepov za zaščito policistov, njihovih bližnjih in
               pa vseh sodelujočih v postopku pred grožnjami s strani storilcev kaznivih dejanj in
               še bi lahko naštevali.</p>
               <p>V Poslanskem klubu Liberalne demokracije Slovenije nismo za nikakršno policijsko
               državo. Gre le za izboljšanje delovanja policije, ne gre za politizacijo, pač pa za
               modernizacijo in demokratizacijo policije in zato bomo dober zakon podprli. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč v imenu Poslanske skupine SD.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospa ministrica, državni sekretar. Poslanska
               skupina Socialnih demokratov bo predlog zakona podprla. Podprla ga bo, ker je
               prepričana, da je njegova vsebina ustrezno naravnana, da smo ga v matičnem delovnem
               telesu temeljito proučili in da so ob zelo konstruktivnem in kritičnem sodelovanju
               Zakonodajno-pravne službe Državnega zbora, ki ga kaže v tem delu samo pohvaliti,
               sprejete nesporno dobre odločitve. Pri tem naj povem, da smo bili tudi v Poslanski
               skupini Socialnih demokratov kritični do postopka, vendar ne bolj, kot to velja za
               druge nujne in skrajšane postopke, ki jih pretežno pošilja Vlada v proceduro
               Državnemu zboru. Pri tem bi želel posebej opozoriti, da je vredno o tem resno
               razmisliti zaradi tega, ker smo v nekaj zadnjih primerih ugotovili, da opozicija to
               dejstvo, ne pa vsebino in vprašanje vsebine, zlorablja ali uporablja za to, da se
               postopki otežujejo, da se brez potrebe razpravlja ne o vsebinskih vprašanjih, ampak o
               ponavljanju stalno istih stališč in istih vprašanj, kar zmanjšuje kvaliteto dela
               Državnega zbora.</p>
               <p>Kar zadeva vsebino, so predlogi, ki jih je predstavila ministrica tudi danes,
               utemeljeni. Poudarila je bistveno vsebino, ki jo želimo doseči: to je večjo varnost
               državljanov, ljudi in premoženja; to je tudi večjo varnost policistov pri opravljanju
               njihovih nalog: to je razširitev možnosti, da se rešijo nekatere kadrovske dileme in
               predvsem kadrovski problemi, ki so v policiji glede operativnega dela tako, da se del
               policistov s schengenske meje z dodatnim usposabljanjem usposobi za operativno delo,
               predvsem pa, da se omogoči tudi, da del policistov, ki so mlajši, pa kljub vsemu v
               pokoju, pride nazaj kot inštruktor - v glavnem poenostavljam, ampak v smislu
               neoperativnega dela - zato, da bi se operativnih nalog lahko lotili mlajši
               policisti.</p>
               <p>Naj povem, da je naše prepričanje, da je glede enega od temeljnih vprašanj, to je
               načina predlaganja izbora in razrešitve generalnega direktorja policije, predlog, ki
               ga je pripravljalo ministrstvo in Vlada, dober. Da so izmišljene trditve, da se s tem
               želi vračati v kakršenkoli star sistem - ravno obratno. Doslej so bile vedno močne
               kritike, da je prevelik vpliv ministrov na kadrovanje, na funkcije, ki jih mora
               predlagati Vlada ali ustrezni minister. Tukaj se vpliv in predlog ministrstva
               zmanjšuje, saj minister oziroma ministrica ne more predlagati nikogar, ki ni dobil
               pozitivne ocene neodvisne strokovne skupine za primernost za generalnega direktorja
               policija. In trditve, da je lahko to kdorkoli, demantirajo določbe, ki so v zakonu.
               To ne more biti kdorkoli, ampak so zahtevani zelo zahtevni pogoji opravljanja
               dosedanjega dela, to je visoka strokovna izobrazba s specializacijo ali visoko
               strokovna izobrazba z magisterijem in magistrsko izobrazbo. In končno, kar zadeva
               krog, iz katerega se lahko izbira, je rečeno ali policij ali kdorkoli - ni res, ne
               gre za kogarkoli, ampak za točno določen krog, ki pozna tudi problematiko dela
               policije, to so varnostni ali obveščevalni organi, organi odkrivanja ali pregona ali
               kazenskega sodstva.</p>
               <p>In še nekaj. Veliko kritik je bilo tudi o tem, ali se na ustrezen način dajejo
               pooblastila policistu, da uporabi, če gre za nevarnost, tudi določena sredstva
               <gap n="..."/><stage xml:id="Redna-06-2009-05-26.stage12">/Opozorilni znak za konec razprave./</stage><gap n="..."/> za vezanje in vklepanje, da bi zavaroval
               sebe in tudi osumljenca. Te stvari so bile tudi po razpravi v Zakonodajno-pravni
               službi dobro premišljene in ni razloga, da jih ne bi sprejeli.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod dr. Vinko Gorenak v imenu Poslanske skupine SDS.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Naj v startu povem, da Poslanska skupina SDS tega zakona ne bo podprla.</p>
               <p>Predlog zakona temelji na obrazložitvi in vse ostalo temelji na pereči kadrovski
               problematiki, nujnosti potrebe po prešolanju schengenskih policistov in po
               zaposlovanju upokojenih policistov. Če bi ministrica imela takšne namen, bi
               spremenila štiri ali pet členov in ta zakon prinesla v Državni zbor. Tako pa domnevna
               kadrovska problematika in težave v zvezi s tem predstavljajo njeno kuliso in meglo za
               to, da lahko spreminja zakon v tistih členih, ki pa je za nas nesprejemljiv. Tudi
               podatki, ki so bili objavljeni danes v dnevnem časopisju, in so najnovejši podatki,
               govorijo o naslednji zadevi: notranje ministrstvo s policijo oziroma policija je
               zasedena 90,14%. Od tega so policijske uprave nekoliko bolj, generalna policijska
               uprava ima nekoliko nižjo zasedenost. Kot se jaz spominjam, to je 15 let nazaj,
               takšne zasedbe skoraj nikoli ni bilo. Med 85 in 95% je bila kadrovska zasedenost in
               zato za moje pojme tudi ta argument ministrice pade. Pa kljub temu da temu delu
               zakona nismo nasprotovali oziroma mu ne nasprotujemo.</p>
               <p>Torej, kje je problem? Problem je torej tam, kjer se reče: minister Mate je objavil
               razpis za generalnega direktorja policije oktobra lansko leto. Ministrici je ob
               primopredaji položil na mizo 15 ali koliko že vlog, in seveda ministrica bi lahko
               izbrala. Rekla je nekaj drugega, češ da je razpis pomanjkljiv. Razpis je
               razveljavila, ga popravila, in sicer v tistem delu, da je bilo več ali manj jasno iz
               razpisa, da želi pripeljati zunanjo osebo. Bere tudi Demokracijo, v Demokraciji sem
               objavil en prispevek, kjer sem zelo jasno povedal, da bo ta generalni direktor
               zaprisegel sam pred seboj, pred <q>"špeglom"</q>, ker to je predvideno. Na razpis, ki ga je
               objavila sama, se je prav tako prijavilo 15, ali nekaj takšnega, kompetentnih ljudi,
               od tega 8 takšnih, ki so šli skozi celoten izbirni postopek. Med njimi tudi doktorji
               znanosti s tega področja, ki pišejo knjige s tega področja, ki pišejo knjige in
               učbenike za vse slovenske policiste. Vsi so bili ministrici všeč in so nanjo naredili
               dober vtis. Vendar, izbran ni bil nihče, izbrana je bila tretja oseba in postavljena
               za vršilca dolžnosti. To je oseba, ki se ni prijavila na ta razpis.</p>
               <p>Pojdimo na druga določila zakona. Tri mesece ste pisali ta zakon na ministrstvu. 40
               od 140 členov spreminja ministrstvo. To pomeni, da ne gre za kadrovsko problematiko.
               Tisto lahko rešimo s štirimi členi. Utemeljitev nujnega postopka: 2.700 policistov
               dela na slovenskih policijskih postajah - grozno, 400 jih manjka, ne moremo; bombe in
               ne vem kaj je govoril predgovornik. Megla. Del megle, nič drugega. Slovenski
               davkoplačevalci plačujejo 9.700 policistov in ne 2.700. Res pa je to, da jih
               preveliko sedi v pisarnah. To pa je res. In da jih po slovenskih cestah hodi premalo,
               to tudi je res, ampak to je stvar reorganizacije. To je druga tema.</p>
               <p>Po sredstvih obveščanja je bilo jasno povedano, da so se na Vladi sprli okoli tega
               postopka, ker je eden od ministrov, in sicer predsednik Zaresa, nasprotoval takemu
               načinu imenovanja direktorja. Vladna zakonodajna služba je nasprotovala nujnemu
               postopku. Nič od tega ni bilo sprejeto, valjar gre naprej. Ta valjar pride v Državni
               zbor, pride do odbora, ki ga vodim sam, in predsednik zbora nam določi 6 minut na
               obravnavo tega zakona. Naj že danes povem, gospodje iz koalicije, vodje poslanskih
               skupin, tudi v prihodnje ne pričakujte drugega kot svobodno delo poslancev po
               poslovniku in moje tako vodenjem, ne glede na to, kdaj bomo s kakšnim zakonom
               končali. Tudi v prihodnje bo tako.</p>
               <p>Poglejmo zadeve naprej. Vsebina, kar se tiče generalnega direktorja policije, moram
               zelo jasno povedati, potrditev smo tudi sedajle slišali: modern, zahodnoevropski
               sistem in način. Ni res! Laž! Način, ki ga uvaja ministrstvo, je slovenska policija
               opustila 1988. 1988 so imenovali zadnjega policijskega vodjo, ki je izhajal iz vrst
               komunistične partije. Nikoli več kasneje se ni zgodilo, da bi policijski vodje
               prihajali iz civilnih vrst.</p>
               <p>In kako je v tujini? Ministrstvo zavaja. V Veliki Britaniji, okrožje London,
               metropolitanska policija. Ko odide generalni direktor policije se lahko na to mesto
               prijavijo izključno njegovi pomočniki. Današnji podatek iz Belgije, danes sem ga
               dobil - isto. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Anton Urh.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod podpredsednik! Spoštovana gospa ministrica in državni sekretar!
               Spoštovane kolegice in kolegi! Stališče Poslanske skupine DeSUS k dopolnitvam zakona
               o policiji. Za spremembo o drugih v zakonodajni postopek vloženih predlogov zakonov
               gre pri predlagani noveli zakona o policiji za večplastne, sistemske in celovitejše
               rešitve in ne zgolj za spreminjanje le enega člena ali dva, kar je zagotovo vredno
               pohvale. Vendar po naši oceni ta množičnost noveliranih členov predstavlja tudi
               iskanje generalnega direktorja policije, brez sedaj potrebnega javnega razpisa,
               temveč bi osebo za ta položaj poiskala notranja ministrica sama. Seveda se ob tem
               predlaga določene pogoje, ki jih mora ta oseba izpolnjevati. To poslanci DeSUS-a
               podpiramo. Ukine se tudi dosedanji javni razpis, ki ga ministrica označuje kot
               netransparentnega, evropsko neprijemljivega in neprimernega ter ga nadomestiti z
               novim sistemom, to je po naši oceni tvegana poteza. Zakaj? Prepričani smo, da je
               sedanji sistem transparenten in objektiven, seveda ni popoln in pravilom se je mogoče
               izogibati oziroma jih prilagoditi tako, da tudi javni razpis pomeni zgolj pesek v oči
               javnosti. Vendar kljub temu menimo, da stopnja objektivnosti po sedanjem sistemu
               zagotavlja izbiro strokovne in odgovorne osebe.</p>
               <p>Kljub temu da gre pri tej zadevi za politično motivirano rešitev, pa nas veseli, da
               je, vsaj tako imenovani predhodni postopek, opredeljen na način, ki preprečuje
               arbitrarno odločanje. Tu imam v mislih komisijo, ki podaja obvezujoča mnenja,
               ponavljam, obvezujoča, tako da slednje predstavlja neko varovalko saj je ministrica v
               temu smislu omejena.</p>
               <p>Zato poslanci DeSUS-a ne bomo nasprotovali novemu postopku imenovanja, kljub temu da
               smo do te rešitve skeptični, zadržani, saj prav tako omogoča precejšen vpliv politike
               na izbiro generalnega direktorja policije.</p>
               <p>Je pa po našem prepričanju zakon vsekakor potreben sprememb, predlagatelj je šel v
               smeri širjenja pooblastil uradnih oseb policistov. Nekateri menijo, da z
               uveljavitvijo predlaganih rešitev v tej smeri že lahko govorimo kar o policijski
               državi, s čimer se v Poslanski skupini DeSUS nikakor ne moremo strinjati. Še vedno
               menimo, da je Republika Slovenija demokratična država, v kateri ima oblast celotno
               ljudstvo, v kateri se spoštujejo človekove pravice in svoboščine. Policijsko
               Slovenijo bi imeli takrat, ko bi policija začela delovati izključno po volji
               vsakokratne politične oblasti, kjer so zakonsko določena pravila postopanja mož v
               modrem drugotnega pomena. Ker je preverjanje posameznikov konstantno in podobno, zato
               pretiravanje s tovrstnimi oznakami ni na mestu.</p>
               <p>Skratka, poslanci DeSUS-a podpiramo boljšo, doslednejšo ureditev izvajanja
               policijskih pooblastil, predvsem pa nas veseli ministrično zaupanje v upokojence.
               Namreč, rešitev po kateri se lahko delovno razmerje za določen čas sklene tudi z
               upokojenim policistom, je vsekakor dobrodošla tako iz razloga pomanjkanja števila
               policistov kot iz razloga ponovne vključitve v družbeno koristne skupine z bogatimi
               izkušnjami in znanjem med delovno aktivno populacijo.</p>
               <p>Takšen model poznajo tudi skandinavske države in ne vidimo razloga, da se osebi,
               sicer že upokojeni, če sama izraža željo po tem in če je sposobna opravljati to delo,
               ne omogoči zaposlitev za določen čas, sploh še glede na dejansko stanje pomanjkanje
               policistov.</p>
               <p>Poslanci DeSUS-a smo prepričani tudi sami, smo dokaz za to, da populacija upokojencev
               nikakor ni, tako rečeno, <q>"za staro šaro"</q> niti ne predstavlja zgolj stroška oziroma da
               pomeni breme naši družbi, nasprotno, menimo, da smo na podlagi naših dolgoletnih
               bogatih življenjskih izkušnjah na določenih področjih več kot dobrodošli in da lahko
               aktivno prispevamo k boljši prihodnosti naše družbe. Torej, določeni segmenti
               predlaganega zakona so naše podpore vsekakor deležni, medtem ko imamo do nekaterih
               zadržke, kljub temu pa predlog novele Zakona o policiji Poslanska skupina DeSUS
               podpira. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Silven Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala lepa, gospod predsedujoči. Spoštovana ministrica<gap n="..."/><stage xml:id="Redna-06-2009-05-26.stage13">/nerazumljivo./</stage><gap n=".."/></p>
               <p>Tako obsežen, zakon kot je Zakon o policiji, si zasluži obsežno in tehtno razpravo in
               ne po nujnem postopku. Spremembe na področju kadrovske politike so sicer nujne tudi z
               dolgoročnim načrtovanjem, da zagotovimo kvaliteten kader, kot si ga policija zasluži.
               Ta kvalitetni kader je prihajal iz srednje policijske šole in kot vse danes kaže, je
               bila ukinitev te šole velika napaka. Policijska akademija daje kadre, ki niso vselej
               primerni, saj imajo nekateri tudi dvomljivo preteklost, kar pa se kaže skozi njihovo
               delo in tudi obnašanje v prostem času. To pa velikokrat povzamejo tudi mediji in
               povedo njihovi sodelavci, policisti. Izšolati policiste, ki so na schengenski meji in
               jih zaposliti za nedoločen čas, je ena od rešitev in ne najboljša.</p>
               <p>Kot je znano je na policijskih postajah štiristo odprtih in nezasedenih delovnih
               mest. Seveda se moramo nad tem zamisliti, zakaj odhajajo policisti iz njihovih vrst.
               Sigurno niso krive samo predčasne upokojitve, ampak so predvsem krivi: slaba plača,
               slabi pogoji dela, preobremenitev zaradi pomanjkanja kadrov in tudi šikaniranje s
               strani vodilnih na policijskih postajah. Država si ne sme privoščiti, da represivni
               organ, kot je policija, izgublja na veljavi, saj to daje moč tistim, ki zakon
               zavestno kršijo. Policistom je treba vrniti njihovo dostojanstvo, njihov ugled, ki so
               ga nekoč imeli, predvsem pa avtoriteto, ki je pa sedaj čisto na dnu. Ne moremo si
               privoščiti, da izgredniki komaj čakajo, da pridejo policisti na kraj dogajanja, da
               jih bodo žalili in se z njimi spopadli. Temu je treba narediti konec ter takšne
               prekrške strogo sankcionirati. To pa je tudi tisti del razprave, ki se navezuje na
               uklonilni zapor in utemeljitev, da prekrškarji spadajo v zapore zaprtega tipa.</p>
               <p>Poklicati in zaposliti upokojene policiste je le začasna rešitev, ki bo težavo rešila
               na kratek rok. Morda bi kazalo prezaposliti ljudi iz pisarn v operativne službe in bi
               si s tem rešili problem v policiji pa še odvečnega kadra v administraciji bi se
               rešili. Boljša varnost policistov je sigurno eno od občutljivih poglavij, ki si
               zasluži širšo razpravo. Predstojniki policistov o tem neradi govorijo, zato pa je
               treba sprejeti takšen zakon, ki bo omogočal varnost policistov pri opravljanju dela,
               državljanom pa korekten postopek.</p>
               <p>Urejanje policijski pooblastil, kot so uporaba prisilinih sredstev, osebni pregledi,
               pregledi stvari, vidnega dela vozila je pooblastilo, ki je sestavni del njihovega
               dela, ki pa ni v zakonu precizno zapisano. Zato je treba, da se v temu delu jasno in
               nedvoumno zapišejo postopki, ki so nedvomno zelo pomembni za osebno varnost policista
               in varnost ljudi. S tem pa se bodo policisti zavarovali tudi pred morebitnimi
               zlorabami tožb in disciplinskimi postopki kar pa je danes že vsakdanjica med
               policijskimi vrstami.</p>
               <p>V Slovenski nacionalni stranki se nam ne zdi prav, da se v pisanje Zakona o policiji
               vse bolj meša politika, ljudje, ki nimajo predstave o delu policije, še posebej v
               tistem delu, ki govori o postopku in uporabi prisilnih sredstev. Še posebej tukaj
               izstopa varuh človekovih pravic, ki pa je vedno na strani tistih, ki so v prekršku,
               nikoli pa na strani policista, ki je postopek vodil. V Slovenski nacionalni stranki
               zagovarjamo, da zakon piše stroka. Tudi tisti, ki to delo opravljajo na terenu, kajti
               le takrat bo zakon dober in sprejemljiv za vsakogar. Moderni koncept imenovanja ter
               razrešitev generalnega direktorja Policije, pa je tema, v kateri se ravno v
               popolnosti ne moremo strinjati, saj menimo, da bi moral biti generalni direktor iz
               vrst policije, skratka iz stroke. V Slovenski nacionalni stranki smo mnenja, pa tudi
               iz prakse je razvidno, da mora biti generalni direktor iz vrst policije, seveda, z
               določeno prakso v policiji in ustrezno izobrazbo. Neresno je razmišljati, da bi
               takšen represivni organ kot je Policija vodil nekdo, ki nima ustreznega znanja in
               prakse, ki jo je dobil v policijskih vrstah. Upam, da boste pri imenovanju direktorja
               upoštevali naše predloge in tako pripomogli h kvaliteti kadra v Policiji.</p>
               <p>V Slovenski nacionalni stranki bomo Zakon o policiji podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Gospod podpredsednik. Spoštovana gospa ministrica, spoštovani gospod sekretar,
               spoštovane kolegice in kolegi!</p>
               <p>Novela Zakona o policiji prinaša številne novosti, predvsem na štirih področjih: na
               področjih kadrov, na področju varnosti in optimalnejšega dela v policiji, področju
               policijskih pooblastil in področju imenovanja oziroma razrešitve generalnega
               direktorja Policije.</p>
               <p>Naj se najprej dotaknem samega postopka. V Poslanski skupini Slovenske ljudske
               stranke menimo, da ni prav, da se toliko predlogov zakonov obravnava po nujnem
               postopku. Ne vem, morda je narobe razumljeno samo bistvo nujnega postopka. Morda se
               ga razume in zlorablja. Karkoli že, za sprejem zakona so v bistvu predvidene tri
               obravnave in seveda dovolj časa, da se na koncu sprejme takšen zakon, kot je treba.
               Občutek imam, da nas je malo preveč zajelo to protikrizno ukrepanje in da je Vlada to
               protikrizno razmišljanje prenesla na vsa področja. Kar naenkrat je vse zelo nujno.
               In, če ne bomo nekega predloga zakona sprejeli s svetlobno hitrostjo, se bo sesul ves
               sistem. Lepo vas prosim, da se malo bolj selektivno določa nujni postopek za sprejem
               zakonov.</p>
               <p>In, če se vrnem k vsebini. V obrazložitvi predloga zakona je kot razlog za nujen
               postopek omenjenih 400 nezasedenih delovnih mest na območjih policijskih postaj. V
               Poslanski skupini Slovenske ljudske stranke sicer podpiramo idejo, da se ta mesta
               zapolnijo iz dela tako imenovanih šengenskih policistov in z reaktiviranjem že
               upokojenih policistov. Res je, da je na terenu zaznati kadrovsko problematiko.
               Predvsem kar se tiče ukrepanja v nujnih primerih. Opozarjamo pa, da teh težav ne bo
               odpravilo zgolj večje število zaposlenih, ampak tudi njihova strokovnost in
               sposobnost. Spremembe se obetajo tudi na področju policijskih pooblastil. Policistom
               naj bi bilo omogočeno opraviti tako imenovani osebni pregled, ki se nanaša na pregled
               osebe, stvari in vozila. Gre za primere, ki se v praksi pogosto dogajajo, ko
               policisti iz razloga javne varnosti in z namenom zasege predmetov opravijo pregled
               osebe in stvari, ki jih ima ta s seboj. Strinjamo se tudi s tem, da se v zakonu
               jasneje opredelijo pogoji za uporabo sredstev za vklepanje in vezanje. Prav tako, da
               se ustvarja možnost uporabe tehničnih sredstev za odkrivanje in dokazovanje prekrškov
               ter uporaba foto, avdio in video opreme.</p>
               <p>Nenazadnje naj se dotaknem le še spremembe, ki se nanaša na imenovanje generalnega
               direktorja Policije. V predlogu zakona je zapisano, da so zaostreni in bolj natančno
               določeni pogoji oziroma kriteriji za kandidiranje na to mesto. Spet smo pri tako
               imenovanih kadrovsko-akreditacijskih svetih in strokovnih komisijah, ki pa po našem
               mnenju same po sebi še zdaleč ne zagotavljajo res dobre in strokovne izbire. V
               Poslanski skupini Slovenske ljudske stranke torej menimo, da nek moderen in
               zakompliciran koncept imenovanja še ne pomeni, da bo imenovani potem zares deloval
               dobro in strokovno. Nekako se nagibamo k temu, da bi bilo bolje, da je za direktorja
               imenovan nekdo, ki je doma na področju policije, ne pa da prihaja od zunaj. Poslanci
               Slovenske ljudske stranke menimo, da je zelo pomembno, da si minister ali pač Vlada
               izbere takšnega generalnega direktorja Policije, ki mu res zaupa in v čigar
               sposobnost zares verjame in, kar je bistveno, da potem za takšno izbiro nosi
               absolutno vso odgovornost. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvami stališč poslanskih skupin. Prehajamo na razpravo o
               členih in vloženih amandmajih.</p>
               <p>Poslanska skupina SDS je vložila amandma k 2. členu, zato odpiram razpravo o 2. členu
               in amandmaju k temu členu. Želi kdo besedo? Odpiram čas za prijavo. <stage xml:id="Redna-06-2009-05-26.stage14">/Oglašanje v
               dvorani./</stage> Gospod Gorenak, bomo še enkrat kasneje.</p>
               <p>Besedo ima gospa Janja Klasinc.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani predsedujoči, spoštovane kolegice in kolegi!</p>
               <p>Predlog Ministrstva za notranje zadeve, ki je pripravilo spremembe dosedanjega zakona
               o policiji na tem področju, podpiram. Namreč, mislim, da ureditev, ki jo predlaga,
               zagotavlja, da bo izbran strokovnjak. Vsekakor ne morem pristati na tezo kolegov iz
               opozicije, predvsem iz SDS, da gre za politično izbiro. Poglejmo čemu mora zadostiti
               kandidat za novega generalnega direktorja. Imeti mora najmanj 15 let delovnih
               izkušenj na področju delovanja varnostnih in obveščevalno-varnostnih organov, organov
               odkrivanja ali pregona ali kazenskega sodstva. Zahteva se še najmanj 5 let delovnih
               izkušenj na vodstvenih delovnih mestih. Povejte mi, kateri politik oziroma politična
               oseba pa izpolnjuje te kriterije, prav gotovo ne, to je stroka. In še nekaj, ta nova
               varovalka tričlanskega organa oziroma strokovne komisije je prav tako, po mojem
               mnenju, dobro zastavljena. Namreč, minister ne more niti imenovati, niti razrešiti -
               kar je novost, generalnega direktorja, če ta tričlanska komisija tega ne odobri.
               Poglejmo kdo so člani tričlanske komisije. Prvič je to predsednik Uradniškega sveta.
               Že Uradniški svet in njegov predsednik se po sedanji zakonodaji Zakona o javnih
               uslužbencih izbira zelo natančno in strokovno. Potem, je predstavnik
               Državnotožilskega sveta. Tudi tu bomo rekli, verjetno, da gre za strokovno funkcijo.
               In tretjič, ugledni zunanji strokovnjak, ki ga imenuje predsednik republike. Tukaj so
               imeli v razpravi na Odboru za notranjo politiko seveda največ pomislekov kolegi iz
               SDS-a, vendar sama mislim, da če je pripravljen, in po zagotovilih predstavnikov
               ministrstva, je predsednik republike imenovati svojega kandidata, strokovnjaka iz teh
               vrst v komisijo, da to dviguje ugled delu te komisije in seveda potem tudi izbranemu
               kandidatu.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Eva Irgl.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovana ministrica za notranje zadeve, spoštovani
               državni sekretar, poslanke in poslanci.</p>
               <p>Najprej bi se mogoče želela na kratko dotakniti same procedure tega sprejemanja
               Zakona o policiji. Sama namreč menim, da je popolnoma nesprejemljivo in nedopustno,
               da ta zakon sprejemamo po nujnem postopku. Sama namreč smatram, da gre za tako
               pomembno in občutljivo problematiko, o kateri bi vsekakor morali širše govoriti,
               narediti javno razpravo in potem zakon obravnavati po rednem postopku. Predvsem zato,
               ker se mi zdi, da znotraj tega zakona uvajamo nekatera nova pooblastila, kot je
               recimo pregled osebe in stvari, kjer gre za izjemno občutljivo problematiko, ki
               popolnoma zadeva tudi integriteto vsakega posameznika. Zato sama menim, da bi glede
               procedure bilo bistveno bolje, če bi ta zakon sprejemali in obravnavali po rednem
               postopku.</p>
               <p>Kar pa se tiče amandmaja, ki smo ga vložili v Poslanski skupini Slovenske demokratske
               stranke in ki pravi, da se 2. člen črta - to je tisti člen, ki govori o imenovanju
               direktorja Policije -, lahko povem, da bi po mojem mnenju sicer bilo bolje, če bi bil
               generalni direktor nekdo iz vrst policije, ki bi svoje delo zares strokovno
               opravljal, predvsem pa tisti, ki bi v celoti poznal policijsko delo. Vendar naj
               rečem, da me to pravzaprav niti toliko ne moti. Bolj me moti nekaj drugega, kar je
               omenila že na začetku gospa Klasinčeva, in sicer zadeva, ki sem jo sama sprožila že
               na Odboru za notranjo politiko. Gre za to, da se v imenovanje direktorja Policije
               vmešava oziroma, tako ste določili znotraj tega zakona, da se neposredno oziroma
               posredno vmešava tudi predsednik države. Po mojem mnenju gre v tem primeru za veliko
               politizacijo policije. Dejstvo je namreč, da je to velik problem, ko se v imenovanje
               direktorja Policije vmešava sam predsednik države. Nekoč je predsednik države dejal,
               da so povojni poboji drugorazredna tema, danes pa se očitno ukvarja z bistveno bolj
               pomembnimi temami, kot je imenovanje generalnega direktorja policije. To pa se mi zdi
               pod vsakim nivojem, da se predsednik s takšnim imenovanjem kakorkoli ukvarja. To pa
               je, po mojem mnenju, drugorazredna tema za predsednika oziroma bi morala biti
               drugorazredna tema za predsednika države. Seveda tega ne govorim na pamet, kajti tudi
               Zakonodajno-pravna služba Državnega zbora je jasno povedala, da je treba globoko
               razmisliti o tem, ali bi se dejansko lahko predsednik države vmešaval v imenovanje
               generalnega direktorja Policije. Sama bom zato seveda podprla amandma, in sicer, da
               se 2. člen črta. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Janja Klasinc, imate repliko? <stage xml:id="Redna-06-2009-05-26.stage15">/Oglašanje v dvorani: <q>"Bila je
               imenovana."</q>/</stage></p>
               <p>Gospa Janja Klasinc, izvolite.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Poglejte, reagirala bi na dikcijo kolegice Irglove v zvezi z vmešavanjem predsednika
               države v imenovanje generalnega direktorja. Mislim, da se predsednik države ne
               vmešava. Predsednik države tudi ni noben predstavnik kakšne politične stranke, da bi
               bil politična osebnost in bi s tem diskreditirali nek proces odločanja, kot sem že
               dejala, mislim, da mu samo dvignemo ceno s tem. Drugič pa ne razumem, kako to, da se
               tu pogrevajo neke iz konteksta iztrgane izjave. Predsednik republike nikoli ni rekel,
               da so povojni pogoji drugorazredna tema, ampak je rekel, da so<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa Klasinčeva, vi imate možnost pojasniti svoje stališče in svojo razpravo. Jaz
               soglašam z vami sicer glede tega, ampak<gap n="..."/></p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Razumem. Ampak veste ta resnica, gospod predsednik, ta laž postane potem resnica, če
               se jo večkrat ponavlja. In zato bi rada demantirala. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Darja Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>Torej tudi prej, v poročilu o delu odbora sem slišala, s čimer se seveda ne strinjam,
               da je bilo večinsko ocenjeno na Odboru za notranjo politiko, pravosodje in javno
               upravo, da je način imenovanja generalnega direktorja Policije, tako kot je tukaj
               predlagan, nek način, ki je bil v veljavi v komunističnih režimih. Torej, v
               komunističnih režimih, če se prav spomnim, denimo, je bilo daleč od tega, da bi bili
               predsedniki republike izvoljeni na neposrednih splošnih sodobnih volitvah in zato se
               mi zdi tukaj seveda ta primerjava povsem neumestna.</p>
               <p>Tudi dejstvo, da je predsednik odbora izračunal, da je bilo vsakemu poslancu na
               odboru na voljo samo šest minut za razpravo o temu zakonu, ne drži. Namreč, po eni
               strani vemo, da je prav Poslanska skupina Slovenske demokratske stranke na ta odbor
               pripeljala celo vrsto poslancev, ki so seveda lahko tako kot vsi ostali člani in
               članice razpravljali, niso pa mogli glasovati in to se je seveda tudi poznalo potem
               na času, ki smo ga porabili za to obravnavo. Ampak, jaz tudi sicer ne dam veliko na
               to, koliko časa je na voljo za razpravo o nekem zakonu. Winston Churchill je nekoč
               dejal, če govorec ne more nečesa na kratko povedati in ne more iti v svojem govoru v
               globino, gre v širino. In to je bilo na tej seji, na teh nadaljevanjih Odbora za
               notranjo politiko več kot očitno. Več kot očitno je tudi bilo, da se je poskušalo in
               tudi uspelo zavlačevati z delom tega odbora. Torej, jaz nasprotno menim, da sicer ne
               vem, kaj naj bi pomenil terminus, da se predsednik vmešava. Kaj to pomeni dejansko,
               da bi se predsednik vmešaval v neko zadevo? Jaz si predstavljam, da ravno s tem, ko
               je uvedena pristojnost predsednika republike, da on imenuje tretjega člana te
               komisije, nekoga, ki je strokovnjak, ugleden strokovnjak, neodvisna oseba na
               konkretnih področjih, ki so se vsebinsko povezana s poznejšim delom generalnega
               direktorja Policije in s policijo v celoti. To kvečjemu ocenjujem kot tisto, kar je
               pozitivno pri tem predlogu zakona. In tako smo pač tudi večinoma menili, zato mislim,
               da s tem ni nič narobe. Mi nasprotujemo, da bi se ta amandma sprejel, kajti s
               sprejetjem tega amandmaja bi pravzaprav izničili tisti osnovni namen, ki ga
               predlagatelj tukaj zastopa in uveljavlja.</p>
               <p>In še nekaj. Spomnila bom samo na to. Pred več kot dobrim letom sem prejšnjega
               ministra za notranje zadeve vprašala, ali je res, da je policija kadrovsko tako zelo
               podhranjena. Namreč, dnevno smo dobivali tudi poslanci posamezna obvestila, s strani
               posameznih policistov in s strani policijskega sindikata. In tudi sami smo se imeli
               kdaj pa kdaj priložnost soočiti z dejstvom, da je policistov, ki bi delali na terenu,
               ki bi se odzvali na glasove, klice na pomoč opozorila občanov, državljanov, bilo
               premalo. In to je bilo neizpodbitno dejstvo. Takrat je minister zamolčal to dejstvo
               in je govoril, da je teh policistov dovolj. Torej, vprašajmo se na ta način. Če drži,
               da je policistov premalo, potem je splošna varnost v tej državi, državljank in
               državljanov, okrnjena in je potem nujno, več kot nujno, da s tem zakonom to stvar in
               to stanje spremenimo in zato seveda tudi zaradi tega ne morem tega amandmaja
               podpreti. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovani gospa ministrica, državni sekretar,
               kolegice in kolegi.</p>
               <p>Gospa ministrica je v svoji obrazložitvi na začetku dejala, da je bila v preteklem
               obdobju politika na področju policije katastrofalna. Po šestih mesecih njenega
               vodenja policijskega resorja, pa je policija očitno pred kolapsom. Torej, treba je
               povedati natančno, nismo slišali, da bi bilo kaj katastrofalnega v policiji v
               prejšnjem mandatu, ampak da v tem mandatu pa očitno gre marsikaj narobe. Prav tako
               smo slišali, da se danes primerja, jaz nimam nič proti, je bila takšna dikcija, kot
               da imajo v tej državi odvetniki preveč pooblastil na račun kriminalistov. Ko smo pa
               spreminjali Zakon o odvetništvu, je pa bilo v prejšnjem mandatu vse narobe, ker je
               bilo storjeno v zvezi z Zakonom o odvetništvu. Tako uporabljati iz ure v uro za
               dnevno politiko argumente se mi zdi kontra produktuvno in prav gotovo se bo to tudi
               opotekalo gospe ministrici. Tudi v uvodu, ko prehajamo na 2. člen, ki je, milo
               rečeno, poskus kako bi naj, učenec v 5. razredu napisal prosti spis, čim bolj
               obširen. Namreč, ne morem se strinjati, da je treba materijo imenovanja neke komisije
               oziroma imenovanja direktorja Policije razširiti v šest ali sedem členov, v katerih
               so nekatere dikcije, moram reči, da smešne ali zelo nerodno napisane, na najdem
               pravega izraza, potem bom tudi nekaj citiral. Ni čudno, da so te rešitve, med
               katerimi je daleč najbolj sporna, da ob to zadevo na zelo nedostojanstven način
               vpletajo tudi inštitucijo predsednika države.</p>
               <p>Jaz bom branil inštitucijo predsednika države in si zamišljam, da predsednik države
               kot vrhovni poveljnik oboroženih sil ne more iti tako nizko, da bo imenoval člana
               komisije, ki bo potem predlagala ministrici kandidata, ki ni obvezen za direktorja
               Policije, hkrati pa predsednik države že ima vpliv na sestavo uredniškega sveta. Je
               že njegova funkcija tam zajeta. Nihče me ne bo prepričal, da so taki manevri v dvojni
               funkciji: politizacije in zlorabe policije v politične namene in digresiji ali pa
               miniranju ugleda predsednika republike. Ni čudno, da je Zakonodajno-pravna služba to
               takoj ugotovila, neskladnost takšne rešitve, celo z Ustavo in gospa ministrica je
               zelo, moram reči, danes skušala informirati tukaj zbor, da je bilo karkoli
               umaknjenega. Pri 19. členu je predstavnica Zakonodajno-pravne službe za eno stvar za
               eno nianso rekla, da sprejema pojasnilo ministrstva. Ko smo razpravljali o 2. členu,
               kakršnekoli spremembe stališča ni bilo in tudi pisni dokument Zakonodajno-pravne
               službe je merodajen in ni bil umaknjen. Tako da ne bi zgledalo, da so dikcije, ki so
               tu, na kakršenkoli način umaknjene. In tu pravijo, da to, kar se predlaga, lahko
               pomeni širitev pristojnosti predsednika republike, kot so določene po ustavi. Skladno
               s prvim odstavkom 107. člena Ustave namreč predsednik republike nima pristojnosti
               glede sodelovanja v postopkih izbire kandidatov za opravljanje javnih funkcij, pač pa
               lahko imenuje državne funkcionarje, kadar je to določeno z zakonom. Zdaj član
               komisije, ki bo ministrici predlagal, ni državni funkcionar. Če me bo kdo prepričal o
               tem, da je to državni funkcionar, potem smo postali <q>"banana država"</q>. Morda je cilj te
               koalicije, da postanemo <q>"banana država"</q>. Cilj tega člena in tega zakona v celoti pa
               je zamegljevanje pristojnosti, dajanje osnove, da se bo lahko politično kadrovalo in
               da se bodo -očitno, ker na to napeljujejo nekatere druge dikcije v tem zakonu - po
               potrebi kršile in omejevale tudi človekove pravice, mimo tega, kar predvideva
               ustava.</p>
               <p>Zaradi tega je treba ta člen odpraviti in zrušiti. To je sicer pokrivanje
               ministričinega ravnanja, ko je zavrgla veljaven razpis, veljavno izbiro, priporočila,
               torej je negirala neko drugo komisijo, ki bi imela zakonsko osnovo. Tisti razpis je
               bil razveljavljen. Imenovan je bil v.d., vršilec, in za to osebo nismo rekli žal
               besede. Slišim pa, da je preresno jemal govorjenje sedanje oblasti o neodvisnosti
               policije, da je dejansko ravnal neodvisno. In menda je bil, to sem že povedal,
               deležen silnih groženj in ne vem česa, ker policija raziskuje Jankovića in podžupana
               v korupcijski zadevi, ko je šlo milijon evrov kar tako za fiktivne posle. On je
               razumel, da lahko vsakega državljana, ki je storil kriminalno dejanje, preiskuje. In
               zdaj je treba najti način, seveda z veliko besed, kako ga je treba galantno
               odpraviti, navidezno galantno odpraviti. Marsikaj mi tu ni všeč, ker praktično ta
               zakon predvideva tudi širitev uporabe posebnih metod in sredstev, kar je poseben
               postopek. Toda, da vam bo jasno, pa da bo javnosti jasno, kaj še predvideva, kar
               sploh ni potrebno, kar je samo po sebi umevno oziroma sproža tudi nekatera vprašanja;
               ko 5.c člen razčlenjuje kdaj Vlada na predlog ministra lahko predčasno razreši
               generalnega direktorja policije, pravi, prvič, če to sam zahteva. Če sam zahteva se
               ga pa lahko razreši. Zaradi trajne izgube delovne zmožnosti za opravljanje funkcije.
               In sporno, tretjič, če je bil pravnomočno obsojen zaradi naklepnega kaznivega
               dejanja, ki se preganja po uradni dolžnosti ali če je bil obsojen na nepogojno kazen
               zapora, pravimo, več kot tri mesece. Iz tega, kot ste tukaj notri zapisali pa imam
               občutek, da boste kadrovali tudi med pogojno, s svojimi ljudmi v zaporih, ki so
               obsojeni. Saj tisti so za del policijskih zadev specialisti, ampak jaz si ne morem
               predstavljati, da bo v okvir kandidatov za direktorja Policije prišel nekdo, za
               katerega se predvideva, da je storil naklepno kaznivo dejanje. In držite to stran,
               ker je sramota za državo. Na takšen način, tako nizko se je pripravljeno iti v
               policiji.</p>
               <p>Torej, tako kot je ugotovila Zakonodajno-pravna služba je ta člen v sporu z Ustavo,
               je nasprotno z Ustavo, bo tako ovrženo na Ustavnem sodišču, toliko zaupanja pa še
               imam. In zaradi tega, gospa ministrica, je zdaj priložnost, da to umaknete in ne
               tonete nižje v tem, kako rušiti pri nas ustavni sistem. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Branko Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo, lep pozdrav vsem skupaj.</p>
               <p>No, jaz bom skušal biti v okviru amandmaja k 2. členu, čeprav je to zelo široko.
               Tisto, na kar pa velja opozoriti v našem predlogu obrazložitve našega amandmaja, pa
               vendarle skušamo dati en pozitiven prispevek, da bi ministrstvo izhajalo iz nekih
               preizkušenih metod in načel dobrega kadrovanja kot je denimo v Slovenski vojski ali
               morda v tožilski organizaciji. To je samo naš apel, o katerem smo bili prepričani, da
               boste razmišljali, da se ne bi zgodilo to, kar se je zgodilo v Novi Ljubljanski
               banki, kjer ste pozabili, da imate neke kase, da imate ne vem kaj še vse, neke
               komisije, ne vem koliko jih imate, od tega zdaj ni nič več. In seveda s kadrovanjem
               začeti tako, da greš v spremembo zakona je ena najslabših možnih variant, je pa vsaj,
               politiki to dobro razumemo, ena najbolj trdnih na katere se lahko opiraš, ko te kdo
               kaj vpraša.</p>
               <p>Pa še nekaj je treba opozoriti. Veste, v koaliciji in opoziciji poznamo koalicijski
               sporazum, ki ste ga podpisali in ki je neko vodilo korektnega spoštovanja nekih
               dogovorov o medsebojnem sodelovanju. In na strani 50 tega koalicijskega sporazuma ali
               koalicijske pogodbe ali kakorkoli hočete, imate v prvem odstavku napisano, da ne
               boste počenjali tega, kar počenjate danes. To je velika škoda, kajti na koncu dobiš
               občutek, da govorite eno, počenjate drugo, pišete pa nekaj tretjega.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Marinič.</p>
               <p>Oprostite, še se javljajo, bom dal čas za prijavo. Začenjam s časom za prijavo.</p>
               <p>Besedo ima gospa Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala.</p>
               <p>Torej, jaz moram pri tem zakonu ugotoviti, da se srečujemo s podobno prakso, kot že
               pri nekaterih drugih. Ministrica ali ministri nas prepričujejo, da je nekaj nujno, da
               je nekaj problem, potem pa rešimo zraven še kar nekaj zadev, ki sploh niso
               problem.</p>
               <p>Tako je bil za ministra za pravosodje problem brezplačna pravna pomoči, pa smo morali
               nekaj na hitro narediti. Pri ministrici za notranje zadeve je problem kadrovski, pa
               bomo zraven uredili še generalnega direktorja Policije, ampak tako pač je. Očitno
               moramo na to pristajati oziroma v naši poslanski skupini ne pristajamo in tudi ne
               pristajamo na besede kolegic, ki pravijo, da zavlačujemo postopke. Potem bi lahko
               tako smatrali, da je tudi danes zjutraj koalicijski predsednik enega od odborov,
               gospod Rop, ki ni uspel končati do seje in smo zaradi tega imeli prekinitev,
               zavlačeval postopke oziroma seje odbora. Jaz mislim, da se skuša s spremembo zakona
               legitimizirati neko početje, ki ni bilo v čast ministrici z imenovanjem generalnega
               direktorja oziroma v.d. generalnega direktorja. Govorim o zadnjem imenovanju, ko smo
               en razpis razveljavili, objavili drugega, na katerega so se določeni ljudje
               prijavili, tudi izmed njih niste nikogar izbrali, ampak nekoga tretjega. Očitno zdaj
               tudi ta ni v redu oziroma se ni izkazal in z njim niste zadovoljni. In ves čas nam
               dopovedujete, da ne gre za politično imenovanje, da želite policijo voditi drugače
               ali pa imenovanja voditi drugače, ampak celo vaš koalicijski partner DeSUS ugotavlja,
               da bo sprememba, ki jo predlagate, pomenila precejšen vpliv politike na izbiro. So
               zelo skeptični, ampak očitno premalo, da bi zakon zavrnili, kar pomeni, da ga bodo
               potrdili. Govorite tudi o tem, da je bil do zdaj sistem in imenovanje
               netransparenten, zame je sistem na katerega se lahko prijavijo vsi pa res najbolj
               transparenten, ker je javni razpis in se lahko prijavijo strokovnjaki. Zdaj boste v
               nekem ozkem krogu poiskali tistega strokovnjaka, ki vam bo ustrezal. Zato bom jaz
               podprla naš amandma k 2. členu, da se vsi ti členi, ki govorijo o drugačnem
               imenovanju generalnega direktorja, črtajo. Bi pa opozorila ob tem še na 5.a člen, v
               katerem zapišete: <q>"V primeru, da generalni direktor nima opravljenega izpita za
               izvajanje policijskih pooblastil"</q>, vemo, da je to policijska šola, ki lahko traja od
               18 mesecev do 4-ih let, <q>"se na podlagi strokovnih izkušenj"</q>, na tožilstvu, recimo, ki
               se po tem členu zahtevajo za imenovanje funkcije generalnega direktorja <q>"po samem
               zakonu šteje, da ima opravljen izpit"</q>. To pomeni, da so vsi tisti, ki so hodili v
               šolo toliko let, hodili kar tako, nekdo bo lahko to šolo dobil podarjeno z
               imenovanjem za generalnega direktorja. Jaz tega ne morem podpreti, zato, kot rečeno,
               bom podprla naš amandma k temu členu. Mislim, da način imenovanja, ki ga ministrica
               predlaga, oži možnost, da bi se lahko prijavili mnogi strokovni kadri, ki bi lahko
               policijo vodili strokovno, pač pa bomo imeli nekega ministrici ljubega generalnega
               direktorja.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Melita Župvec.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa za besedo, gospod podpredsednik.</p>
               <p>Jaz amandmaja Slovenske demokratske stranke ne bom podprla. Tudi iz razloga, ker se
               ta tema tukaj v tem Državnem zboru obravnava z neko posebno ihto, z dramatiziranjem,
               govori se o lažeh, o zavajanju. Govorimo o 10.000 ljudeh, ne o sistemu kot takem.
               Slovenska policija so ljudje, policistke in policisti, z imeni in priimki. In kot je
               dejal eden izmed njih, ki prihaja iz Slovenske policije, nedvomno gre za enega
               najtežjih, a hkati družbi najbolj predanih poklicev, ki si zagotovo zasluži posebno
               pozornost. Zato je prav, da to temo obravnavamo s posebno pozornostjo in ne s
               tenkočutnim občutkom za politično dramatiziranje in ihto in da je konec svet, ker ga
               ni. Jaz imam poleg vsega, kar je bilo povedano, predvsem eno pobožno željo. In to je,
               da bi slovensko policijo končno vodil človek, o katerem ne bi skoraj vsak dan pisali
               časopisi, o katerem ne bi vsak dan poslušali neke zgodbice. V preteklem mandatu je
               bilo teh zgodb kar nekaj. Slišali smo kako so se postavljali šotori, kako so se
               dajala navodila, pa še kaj drugega tudi. Rada bi, ne glede na to, kaj bo zapisano v
               zakonu, da bi to mesto prevzel človek, ki bo to funkcijo jemal odgovorno, nekdo, ki
               bo skrbel za integriteto Slovenske policije, nekdo, ki ga bodo njegovi podrejeni
               priznavali kot avtoriteto, ki bo imel ugled zaradi svojega znanja, in ne zaradi tega,
               kar so o njem v preteklosti nekdaj pisali neki mediji. Predvsem pa, da bo avtonomna
               osebnost.</p>
               <p>Toliko govorite o političnem kadrovanju. V sedanjem veljavnem zakonu je bilo tudi
               jasno zapisano, kdo lahko zasede to mesto. Ja, kdo pa je zasedel mesto generalnega
               direktorja Policije v preteklem mandatu? Policist. S kakšnim ugledom? S kakšno
               avtoriteto? Kje je bil ta policist prej v preteklih letih? Kje je bil notranji
               minister prej v preteklih letih? To so vse neke zgodbice, ki se vlečejo iz
               preteklosti, in smo spet pri nekem politiziranju. Kot sem rekla, želim si, da bi bil
               na tem mestu človek, ki bi imel ugled zaradi svojega znanja, ki ga ima, ne pa zaradi
               takšnih ali drugačnih povezav in zgodb iz preteklosti, ki se potem vlečejo ves čas.
               Ker to nenazadnje meče slabo luč na vso slovensko policijo, na številne druge
               policistke in policiste, ki vsak dan odgovorno opravljajo svoje delo in, sem
               prepričana, tudi z nekim občutkom za odgovornost, ki jo imajo. In, gospod Gorenak,
               vaš pogled pove vse, res. S takšno ihto, s takšno zaletavostjo ste se zaletavali v to
               temo. Če je tema res tako odgovorna, potem pristopite z argumenti, ker jaz pri vsem
               vašem sestankovanju na odborih nisem slišala nobenih pravih argumentov; razen tega,
               da se vpeljuje policijska država, da se bo politično kadrovalo in tako dalje. Vse to
               je že slišano. Dobro bi bilo, če bi prišli s kakšnim drugim podatkom. In govorite,
               kako v preteklem mandatu ni bilo nobenih problemov v slovenski policiji. Ja, pa saj
               so sami policisti opozarjali na to, da niso zadovoljni z razmerami<gap n="..."/> <stage xml:id="Redna-06-2009-05-26.stage16">/Oglašanje v
               dvorani./</stage> Ali smem povedati do konca, gospod Jerovšek? Glejte, mislim, da predsednik
               republike mirno spi, ker ima tu res goreče zagovornike, toda verjemite, on jih ne
               potrebuje, ker predobro dela. Dovolite, da povem do konca. Dejali ste, da v preteklem
               mandatu ni bilo nobenih problemov v slovenski policiji. Saj so ljudje, ki delajo
               znotraj policije, ki poznajo sistem, razmere, sami opozarjali na to. In mislim, da je
               treba poslušati takšna opozorila, ne pa političnih opozoril, ki prihajajo s te ali
               one strani.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Repliko ima gospod Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Ihta, ki ste jo omenili, gospa Župevčeva, je povzročena z vaše strani. Vaša
               koalicijska vlada je predlagala nujni postopek in vaša koalicijska večina v podobi
               vodij poslanskih skupin - če tega še ne poznate, tako potekajo postopki v Državnem
               zboru - je določila nujni postopek. Če bi ta postopek bil redni postopek, bi imeli
               tri mesece časa. Če bi ta postopek bil skrajšan, bi imeli vsaj mesec in pol časa.
               Torej, zavračam take vaše trditve. Podpišem se pa pod 50% tega, kar ste govorili. To
               je tisto o spoštovanju policistov, o njihovem delu in tako dalje. Podpišem to zadevo.
               Vendar, to so vaše floskule. Take floskule ste lahko prodajali tudi v preteklosti.
               Kar se tiče pa mojih argumentov, so bili pa zelo jasno povedani, zakaj nasprotujemo
               temu členu in ne zakonu. Kar se tiče zakona in ostalih členov, smo jasno povedali, da
               podpiramo tiste posamezne stvari, ki se nanašajo na policiste. Sploh je dobra tista,
               ki se nanaša na njihovo varnost, varnost njihovih družin. Trikrat se je treba
               podpisati pod takšno zadevo, ne pa pod tisto kukavičje jajce ali nojevsko jajce, ki
               se imenuje <q>"imenovanje generalnega direktorja"</q>. Nakazli ste lepo podobo bodočega
               generalnega direktorja, takšne smo že kdaj imeli, ne bom rekel samo pod našo vlado.
               Smo že imeli dobre direktorje. Zdaj pa prvič, prvič odpiramo pot politikom. Namreč,
               po Ustavi noben policist ne more biti član politične stranke, po ustavi - poudarjam.
               In če je zagotovljeno notranje kadrovanje, pomeni, da gotovo dobimo nepolitičnega
               šefa policije. S tem, kar ste pa napisali, pa lahko zagotovo dobimo političnega šefa.
               In tak jaz mislim, da je na poti. Zato smo temu nasprotovali.</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Repliko ima gospod Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Res mi je bilo v zadovoljstvo poslušati kolegico Melito Župevc, tudi zaradi tega, ker
               vse, kar je očitno poslušala in razumela je razumela, napačno in prišla v popolno
               protislovje sama s seboj. Očitno je nenaspana, je slabo spala to noč in se ji je to
               zgodilo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek,<gap n="..."/></p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Ja?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n="..."/>ali pojasnjujete svojo razpravo, ker to je namreč vsebina replike.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Ne, glejte, govorila je, da obravnavamo s posebno ihto. In v naslednjem stavku je
               rekla, da bi bilo treba to točko obravnavati s posebno pozornostjo. S posebno ihto
               obravnavamo zaradi tega, da povemo kronologiji, zakon je bil v obravnavo poslan 8.
               maja, 10. ali 11. je Kolegij sprejel nujni postopek, 12. pa je prišlo mnenje
               Zakonodajno-pravne službe. In tisti, ki so sprejeli tak postopek, od katerega ste se
               verbalno vsi ograjevali, samo na Kolegiju ravnali drugače. To ste spravili postopek v
               neko ihto - ihtavi postopek. In tisti govorite o ihtavem postopku, ki potem v drugem
               stavku rečete, da bi bilo treba s posebno pozornostjo. Tu bi se lahko srečali.
               Zakoni, ki so po nujnem postopku, niso deležni posebne pozornosti. In kolegica je
               tudi rekla, da sem jaz rekel, da ni bilo v preteklem mandatu nobenih napak v
               policiji. Absolutno nisem nič takega rekel. Povedal pa sem, da je ministrica rekla,
               da je bila katastrofalna politika in da je bilo katastrofalno stanje. O
               katastrofalnem stanju pa ni nihče rekel niti vi, kot takratna opozicija, takrat niste
               tega govorili. In zaradi tega, se mi ne zdi seveda, zahajanje v take nesmisle in take
               kontradikcije produktivno tukaj. Je pa pravzaprav dobro, ker bo pač javnost potem
               videla, kakšni so bili resnični nameni sprejema tega zakona po nujnem postopku.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marinič, mislim. Gospod Miro Petek.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa za besedo. Dober dan želim.</p>
               <p>Amandma bom seveda podprl. Želimo popraviti ta zakon, ki je prišel v parlament po
               nujnem postopku, kot da bi živeli v nekih izrednih razmerah. Sicer pa ta zakon, tako
               kot mnogi drugi, ki smo jih sprejemali v tem času, kaže na najmanj dvoje. Na
               patološko narcisoidnost te oblasti na eni strani in že kar na pregovorno nesposobnost
               te oblasti na drugi strani. Spomnite se, po dveh mesecih smo sprejemali popravek
               Zakona o subvencioniranju delovnega časa. Čaka nas samo še to, da bomo popravljali
               zakone, ki ne bodo niti objavljeni v Uradnem listu, takrat pa smo res na poti v
               Guinnessovo knjigo rekordov. Slabo je, če neka domišljija ali pa domišljavost vodi v
               neke pravne norme, kar se dogaja tudi v tem primeru. Mi takih zakonov ne nameravamo
               podpirati. To se je že dogajalo v času socializma oziroma komunizma, ko smo imeli
               opravka s samoupravljanjem, ki ga je seveda vodil gospod Kardelj, ko smo neko
               fikcijo, iluzijo uzakonjevali. Samoupravljanje ni bil zakon, to je bil celoten
               sistem. Sam postopek imenovanja direktorja, o čemer je bilo tukaj precej že rečenega,
               na nek način vodi v razmislek, da se počasi selimo v nek predsedniški sistem, saj na
               nek čuden način pri tem poslu pač sodeluje predsednik države. Manjka nam samo še to,
               da bomo čez leto ali dve uvedli ponovno miličnika ali ljudsko milico. Že doslej je
               bil sistem oziroma sedanji sistem imenovanja vršilca dolžnosti direktorja slovenske
               policije je bilo po svoje škandalozno. Opravljeni so bili vsi postopki, ljudje so se
               prijavili, šli so skozi vse procedure, nekateri so dobili odlične ocene, bili so
               napisani, objavljeni v vseh medijih, nato pa dobimo direktorja ne po strokovnih
               referencah pač pa po osebnih simpatijah in to je seveda slabo.</p>
               <p>Naj za konec rečem še to, res je na nek način težko biti razočaran nad to vlado,
               kajti doslej slovenskega naroda ni niti z eno potezo očarala. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz v začetku ugotavljam, da nas je devet koalicijskih poslancev, opozicijskih malo
               več, predpostavljam, da me tako ne bodo poslušali, gospod predsednik, vsaj
               koalicijski ne, zato bom govoril ministrici in državnemu sekretarju, imam občutek da
               bo več učinka.</p>
               <p>Poglejte, povsem resno mislim, od leta 1988 slovenska policija nima na čelu
               političnega šefa. Seveda smatram kot predhodnika sedanjega generalnega direktorja
               šefa uniformirane policije in šefa kriminalistične policije. To je potrebno v začetku
               povedati. Nihče kasnejši ni bil izven policije. Policiji velja ustavna prepoved
               članstva političnih strank, kar pomeni, da imamo že izvorno jamstvo za to, da ne bo
               pripadnik politike.</p>
               <p>Jaz sem prepričan, da to kar ste vnesli v ta člen, petnajst let delovne dobe na
               varnostnih, obveščevalnih, sodnih in tako dalje in tako dalje, je neki kriterij, ki
               na zunaj daje tisti vtis, o katerem ste ministrica včeraj predavala na eni od
               fakultet in ste seveda nekako tako rekla, da je to nek strašen standard, ki ga do
               zdaj še ni bilo, da so pogoji za imenovanje dvignjeni v nebo in tako dalje. Rekli ste
               celo to, da je v teh <q>"v nebesa poslanih kriterijih"</q> možno, da bo pet do deset ljudi
               izpolnjevalo pogoje. Ja, kako? Kako pa to veste? Jaz ne vem po čem vi to veste, ampak
               ljudi, ki imajo petnajst let delovne dobe pa fakulteto in delajo v varnostnih,
               sodnih, obveščevalnih, tožilskih organizacijah je verjetno več kot deset. Pa
               vendarle, seveda, ta kriterij pade. In je to lep kriterij za v zakon, za javnost, za
               televizijo, kjer boste dali kakšno izjavo, pa jaz tudi verjetno, ampak ne prenese pa
               normalnega kriterija. Zakaj ne prenese? Ker vsi ti ljudje so lahko bili politiki,
               kdorkoli, člani strank, simpatizerji, ali kdorkoli. A vendarle, poglejte, kaj se bo
               zgodilo. Na dan imenovanja za generalnega direktorja Policije bo torej naredil kaj,
               najprej bo napisal izstopno izjavo iz ene od političnih strank, predpostavljam, da
               vaše. Ker ne more biti član, če je policist, ne more biti član, ker že status
               policista predpostavlja to, da ni član. Se pravi, da bo vrnil člansko izkaznico. To
               bo prvo. Izstopil bo torej iz stranke. Druga zadeva. V tistem trenutku mu boste po
               členu, ki ste ga napisali, odstavek 3., 4., člena 5.a, da ga ne berem, priznali
               policijsko izobrazbo. Policijska izobrazba se pridobi v šoli, ki traja od 18 mesecev
               do štiri leta, bivša, sedanja pa 18 mesecev. Gre za dokvalifikacijo, nekoč pa za
               pridobljeno stopnjo izobrazbe. To je isto, torej, tam piše, da z dnem nastopa
               funkcije generalnega direktorja pridobi status policista, ergo to je policijsko šolo
               pridobi. Se vam zdi to normalno? Potem bo jutri lahko prišel nekdo, pa boste jutri
               rekli, da generalni državni tožilec lahko postane neko, ki ima take in take v nebo
               dvignjene pogoje in se mu na dan imenovanja prizna pravna izobrazba. Saj to je
               popolnoma isto, tam bo fakultetna, tu je pa srednja, vsaj v fundamentu. Ali, recimo,
               na čelo generalštaba, da pošljemo človeka, ki ni bil nikoli v vojski, ampak se mu bo
               priznal status vojaka. To je za mene nesprejemljivo, na noben način to ne gre skozi.
               Tisto, kar ste navajali v vašem predlogu zakona, jaz vam resnično to govorim,
               mednarodne primerjave. Navajali ste policijska pooblastila, navajali ste, vem, da ni
               vse primerljivo, kako se ugotavlja identiteta in tako dalje. Samo v dveh primerih
               omenjate, kako se pride do generalnega direktorja, morebiti treh, da ne bom krivičen.
               Če to naštejete, člen zakona, ali nek zakon, ki omogoča imenovanje generalnega
               direktorja v eni od tujih držav. Absolutno pa zanemarjate tisto, ali je lahko izven
               policija, ali je lahko policija, ali ste to naredili zavestno, ne vem, ne bom vam nič
               očital. Primerjalno vam pokažem, iz belgijskega parlamenta imam s seboj danes zjutraj
               pridobljeno obvestilo. Belgijski parlament zelo jasno pravi: <q>"Pri nas ni mogoče, da
               bi lahko postal šef policije kdo, ki ni bil policist."</q> Angleška, londonska policija,
               samo trije pomočniki generalnega direktorja policije se lahko prijavijo za direktorja
               policije. Vi pa meni trdite, da je to najboljši, demokratični model. Pa ni, ne morem
               vam tega verjeti, na noben način.</p>
               <p>Naj zaključim. Poglejte, kaj se bo zgodilo. Sicer trdim, da imate v ozadju tretjo
               osebo, to sem javno rekel, iz tožilskih vrst, vi ste zanikali. Prav. Javnost lahko
               verjame vam, javnost lahko verjame meni. Ampak v primeru, da velja, ministrica, vaša
               beseda, moja prva izbira je gospod Goršek, govorim osebno, bom kar zadovoljen, poznam
               ga leta in leta. Toda, poglejte, strašni komisiji, katere člane bo imenoval
               predsednik države, tožilstvo in ne vem kdo še vse, tista komisija se bo sestala lepo
               takole, koliko kandidatov bo imela pred seboj - enega, gospoda Gorška? Ta se bo
               verjetno prijavil, saj je vaša prva izbira. Jaz mu želim, da bo izbran. Ampak, s tem
               ste torej vsem ostalim, tistim iz sodnih, tožilskih in tako naprej vrst povedali,
               <q>"moja prva izbira je Goršek, vozi, ne prijavljaj se!"</q> In komisiji, katere član bo
               tudi nekdo, ki ga bo predlagal predsednik republike, ste povedali: <q>"Moja prva izbira
               je Goršek, kaj boste še vi delali, kaj vas še sploh rabimo."</q> Glejte, to je nerodnost,
               to je hudo nerodno. Zelo nerodna situacija in nemogoča situacija.</p>
               <p>In naprej, samo še o namestniku. Slovenski namestnik vodje policije lahko postane
               kdorkoli, ki izpolnjuje tiste pogoje, ki so v zakonu napisani, in takoj, če nima
               policijske izobrazbe, bo šel v policijsko šolo, in sicer, v Tacen ga bomo napotili,
               ga boste napotili. Dobil bo mentorja, to bo en policist, verjetno, in hodil bo v
               Tacen v šolo. Izpite bo delal pri svojih podrejenih policistih. Ali mislite, da mu
               bodo upali dati negativno oceno? Ne! Torej bo izpit naredil. No, in potem po tistem
               izpitu bo pa šel še pred generalnega direktorja Policije, ki mu bo zaprisegel.
               Komedija! Komedija zmešnjav je to! Ministrica, prepričan sem, bistveno manj bi vam
               zameril, če bi rekli, <q>"jaz hočem imeti Gorška za toliko in toliko časa, pa ga bom
               pustila za v.d.-ja štiri leta"</q>. Če je to res vaša prva izbira. Jaz s tem ne bi imel
               nobenih težav, tudi ob njegovem imenovanju nisem rekel žal besede čez njega.</p>
               <p>Meni bi bilo čisto v redu, imejte ga 4 leta, tako ste se odločili. Vi ste odgovorni
               za vodenje ministrstva, saj vi odgovarjate in jaz vam lahko zaželim vso srečo. Samo
               ne nas poslance pripeljati v komedijo zmešnjav, zato, da bi prikrili tisto, kar
               želite narediti. Res.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa ministrica, spoštovani gospod
               državni sekretar, poslanke in poslanci.</p>
               <p>Jaz seveda tega predlaganega črtanja 2. člena ne morem podpreti. Razlogov za to je
               kar nekaj. Ne vidim težave v tem, da je pojasnjevanje postopka izbire generalnega
               direktorja Policije, njegova razrešitev, imenovanje posebnega delovnega telesa, ki bo
               izbirni postopek izpeljal, pa tudi kako je z namestništvom. To se mi zdi, da je
               vendarle utemeljitev, zakaj je ta člen tako obsežen, ker zadeva več stvari. Tudi ne
               sodim v vrsto tistih, ki že kar apriorno podvomijo v možnost uspešnosti
               izobraževanja, če se zgodi, da je namestnik pred spraševalci, ki so njemu po funkciji
               podrejeni. Zaradi tega, ker mislim, da noben, ki hoče neko vodstveno mesto zasedati,
               ne bi tvegal priti nepripravljen na izpite in svojim podrejenim pokazati, da ne
               obvlada stvari. Zdaj, to samo toliko, ker če kdo verjame v teorijo zarote, potem mu
               bo pač vse hodilo narobe. In prejšnje razprave so ravno na to merile. Zakon ne ureja
               stvari za nazaj, zakon tudi ne ureja, vsaj tako ga jaz ne berem, za enkratno
               priložnost, ampak skuša urejati postopek izbire generalnega direktorja Policije za
               daljši čas. In tako, kot je postavljeno, tudi obstaja upanje, da se kaj takšnega
               lahko zgodi. Zdaj možnost političnega vplivanja na generalnega direktorja Policije pa
               seveda vedno obstaja, tudi če prihaja iz policijskih vrst. Samo na neko eklatantno
               kršitev politične nedotakljivosti policije v prejšnjem mandatu bi opozorila. Saj se
               še vsi spomnimo, kdo je na nekem mestu ljudem obljubljal, v imenu policije nekaj.
               Minister Mate je to bil, ne policisti. Da ne govorim še o vseh drugih rečeh, ki so se
               v ta primer posebej vpletali in bili potrebni daljše obrazložitve. Politično
               vplivanje ministra na zadeve v policiji lahko beremo tudi danes v dnevnem časopisju,
               ko je bilo ukazano, da se o problemih, o kadrovski podzasedenosti in še o marsičem
               drugem, ne govori. In polemizirala bi s tem, da kdo dokazuje, če je zdaj policija z
               89,34% zasedenih mest kadrovsko podhranjena, da je to boljše kot je bilo v
               preteklosti, če upoštevam podatek, da je bila zasedba med 85 in 95%. Ja, to je še
               vedno manj ob 95!</p>
               <p>Hkrati me pa najbolj skrbijo podatki o tem, da je na posamičnih policijskih upravah
               zasedenost tam okoli 82% ali pa 85%. Tam kjer so ljudje najbolj občutljivi za to, da
               imajo zagotovljeno varnost v svojem lokalnem okolju, v katerem živijo. Spotikanje ob
               to, kdo ima pravico imenovati člane v posebno komisijo, je pa neokusno, moram reči.
               Komisija je sestavljena iz treh članov: Predsednik Uradniškega sveta je predstavnik
               Državnotožilskega sveta. Tretji priznani, neodvisni strokovnjak pa je s področja dela
               varnostnih organov, uprave ali varstva človekovih pravic. In če ga imenuje predsednik
               države, in imenovati ga mora za vsak primer posebej, je to varovalo, da ni to nek
               neodvisni strokovnjak, ki bi kar imel patent za to, da imenuje in predlaga. Gre
               preprosto za človeka, ki ga mora vsaj več atributov odlikovati; mora biti priznan,
               mora biti neodvisen in mora biti strokovno usposobljen za tri ključna področja, s
               katerimi se policija ukvarja.</p>
               <p>In pridružujem se kolegici Lavtižar Beblerjevi, ki je opozarjala na to, da je
               predsednik države izvoljen na neposrednih volitvah in je predsednik vseh državljank
               in državljanov. In jaz ne vem, kdo ima toliko pomislekov ob tem, da predsednik države
               ne bi mogel opraviti nekega takšnega izbornega postopka. Večina ljudi mu je dala
               mandat za opravljanje nekaterih funkcij, ki jih predsedniku države zakon določi.
               Nekateri radi govorijo o tem, kaj določi ustava. Ampak tudi v ustavi piše, da
               predsednik republike lahko opravlja tiste funkcije, ki mu jih pripiše zakon.</p>
               <p>Tako je pravzaprav smešno, da se nekateri spotikajo ob čisto vsako stvari, ki pride
               na dnevni red v Državnem zboru. Nenehno očitate, kako je Vlada počasna, če pa so
               kakšne spremembe, ki so povezane z varnostjo državljank in državljanov, opravljene,
               pa vse skupaj narobe. Mi imamo v Državnem zboru možnost, da bi se neko delovno telo
               kot zainteresirano delovno telo pri teh postopkih pojavilo pred obravnavo na matičnem
               delovnem telesu, pa ta možnost ni bila uporabljena. In zdaj tisti da in ne
               obžalujejo, da ni bilo več govorjenja v zvezi s temi. Mogoče bi bilo res dobro, da bi
               nekateri manj pisali, pa več delali, kar jim delovno telo in poslovnik omogoča</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, nisem slišal, da ste bili kaj omenjeni.</p>
               <p>Besedo ima gospod Mirko Brulc.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani! Seveda amandmaja nikakor ne podpiram. Jaz imam velik problem, kajti ne
               morem se navaditi, da lahko v tem parlamentu vsak <q>"flancari"</q> po svoji vesti in duši.
               Tu je bilo danes govora o megli, o lažeh, o nojevskem jajcu. Kolega Gorenak je
               razložil vso režijo, kako se je to delalo nekoč. Še številko uniforme bi verjetno
               znal povedati. Ampak od tega nimamo nič, kajti potrebne so razprave o vsebini, o
               amandmaju in tako dalje.</p>
               <p>Strinjam se, da je generalni direktor policije tisti, ki mora uživati velik ugled.
               Zato je v tem predlogu veliko varovalk, da bo res strokoven, da bo obvladal situacijo
               in se mu ponuja delo, ki je za vse, ne samo policiste in policistke, za vse
               državljane zelo zelo pomembno.</p>
               <p>Večja varnost ljudi, opreme in premoženja, varnost policistov. Priča smo, da se
               stopnjuje agresivnost v okoljih. Pri nas se ni nikoli streljalo. Sedaj se to dogaja.
               Kakšna bomba kje poči in podobno. Ne, da sem za policijsko državo, ampak prepričan
               sem, da imajo policisti še premalo pooblastil. Na Goriškem ne sme policist pogledati
               dilerju, ki pride, ne vem od kod, v žepe. Če grem na ono stran meje, policist na
               cesti, ko me ustavi zaradi hitrosti ali preverjanja dokumentov, drži avtomat h glavi.
               Ampak nisem za to.</p>
               <p>Vendar danes, ko bomo morali te naše gospode in gospe v policiji zaščititi, jim bomo
               morali dati nekatera pooblastila, da bodo tiste, ki so res delikventi, ki so nevarni,
               da jih bodo obvladali lahko prej, kot se bo kaj hudega zgodilo. Zato pa potrebujemo
               zelo, zelo dobro usposobljene policistke in policiste. Pravijo, da zasedenost
               policije na terenu sploh ni problematična. Govorim za goriško schengensko mejo, ko
               jih je odšlo več kot 40 s tega področja in smo ostali dobesedno brez policistov. Res,
               da sedaj z novo zakonodajo lokalne skupnosti preko redarjev prevzemamo nekatere zelo
               odgovorne in zahtevne naloge. Jaz sem bil proti temu, ampak tako se je pač zgodilo.
               Ko bomo župani odgovarjali in odrejali pridržanje in še kaj, kar je absurd, redar bo
               vedno nesel porcijo, in sodelovanje med policijo in redarsko službo bo izjemnega,
               izjemnega pomena. Veliko mladih policistov in policistk je šlo v pokoj, najprej ob
               reorganizacijah in tako dalje, ker so bili iz časa komunizma. Tudi o tem je bil danes
               govora. Komunizma nikoli nismo živeli v tej naši domovini, ne v Jugoslaviji. Tisti ne
               vedo, kaj je bil komunizem, mi smo bili v socializmu. Mladi so ostali doma, dobivali
               so pokojnine, se sprehajali po ulici gor in dol. Včasih od bifeja do bifeja. In to je
               bilo potem zahvala te države, namesto da bi izkoristili njihovo bogato znanje in
               izkušnje, da bi jih koristno uporabili pri svojem delu.</p>
               <p>Zato podpiram vse te spremembe zakona, da gre za hitri postopek oziroma da ne vlečemo
               teh stvari zopet pol leta. Že danes je, mislim, da veliko veliko preveč besed bilo
               nepotrebnih. Če bi se res pogovarjali o vsebinskih vprašanjih, bi lahko veliko
               prispevali k temu, da bi ta sprememba zakona bila sprejeta z veliko večino. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Darja Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik. Zdi se mi vseeno primerno opozoriti na to, da ne drži
               to, kar je bilo tukaj prej navrženo, da je namreč Zakonodajno-pravna služba Državnega
               zbora v celoti zavrnila te predlagane spremembe zakona in da je zatrjevala v svojem
               mnenju, da je določba, ki govori o tem, kako se sestavi komisija za imenovanje
               generalnega direktorja policije, v nasprotju z ustavo.</p>
               <p>Zakonodajno-pravna služba, resnici na ljubo, je povedala, da se porajajo nekatera
               vprašanja v zvezi s tem in da zato predlaga dodaten razmislek o dopustnosti določanja
               sodelovanja predsednika republike v postopku imenovanja in razrešitve generalnega
               direktorja policije, kar, mimogrede, tudi ne drži. Predsednik republike ne sodeluje v
               postopku imenovanja in razrešitve generalnega direktorja policije, pač pa on samo
               imenuje enega od članov tričlanske komisije. Že v tem je razlika, torej je tudi to
               mnenje Zakonodajno-pravne službe malo, po pravniško rečeno, površno. In, ker nekatere
               to tako zelo skrbi, ali je to v skladu z ustavo ali ne, bi pričakovala, da bi o tem
               konkretnem problemu na Odboru za notranjo politiko razpravljali. Ne, mi se tega sploh
               nismo dotikali, kajti poslanci iz opozicije ste kot argument navajali samo to, da je
               to živ dokaz, kako gre naša država v policijsko državo in kako se s tem znižuje
               kredibilnost predsedniku. Bi pa verjetno morali o tem razpravljati. Bi jaz tu
               opozorila, da so možna razmišljanja o tem, da je morda to ustavno sporno, ampak
               predsednik republike ima svoje pristojnosti določene ne samo v 107. členu Ustave, pač
               pa tudi v številnih drugih členih Ustave. Med drugim ima na več mestih predlagalno
               funkcijo. In tu mu predlagatelj zakona določa predlagalno funkcijo. On predlaga enega
               od treh članov te komisije. Kot, na primer, ima predlagalno funkcijo tudi pri
               izvolitvi sodnega sveta, kajti od enajstih članov sodnega sveta se pet članov sodnega
               sveta imenuje na predlog predsednika republike. To se pravi, da bi lahko našli neke
               paralele, ki bi povsem ustrezale. Mimogrede, neka druga stvar me še bolj skrbi. Enega
               od teh treh članov komisije predlaga državnotožilski svet. Mi pa vemo, kdo je na čelu
               trenutno Državnega tožilstva Republike Slovenije. Tudi oseba, ki sicer najbrž ni
               članica neke politične stranke, toda vemo, da je kandidirala za predsednico s podporo
               konkretne politične stranke. Tu je pa vse v redu? Mene pa to skrbi, ker ima državni
               tožilec neka druga pooblastila, zelo zanimiva in tudi zelo sporna včasih z vidika
               varovanja človekovih pravic in temeljnih svoboščin.</p>
               <p>Te stvari so kompleksne, treba jih je obravnavati, kot je bilo rečeno, skrbno, ampak
               ne z nekimi politikantskimi argumenti. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Poglejte, v teh predhodnih nastopih je na nekatere stvari treba
               reagirati, ker ti napadi, pustimo merjenje natančno in z določenim ciljem, imajo
               širše ozadje. Pustimo to, da kolegica zdravi neke komplekse, da sedanja predsednica
               komisije boljše vodi, pa zelo dobro, nevtralno vodi komisijo za človekove pravice.
               Dobro, jaz razumem te komplekse. Drugo je v njenem nastopu zelo nevarno. V njenem
               nastopu in tudi v nastopu gospe Darje Lavtižar smo bili priča neverjetnemu napadu na
               Zakonodajno-pravno komisijo. Ker ste, gospod predsedujoči, na odboru tudi vi napadli
               med vrsticami, sofisticirano, da se je potem predstavnica ZPS <stage xml:id="Redna-06-2009-05-26.stage17">(Zakonodajno-pravne
               službe)</stage> ustrašila in da je ministrica danes tu navajala kot umik celotnega stališča
               Zakonodajno-pravne službe, se vidi, da je bila Zakonodajno-pravna služba posebej
               tretirana, kako naj se jo napade. Govoriti tu, da je to neokusno, da se nekateri, o
               spotikanju govori ta stavek, ki ga je sedaj gospa Darja Bebler citirala. In gospa
               Beblerjeva govori, da na odboru pa to sploh nismo, jaz sam sem nekajkrat citiral to
               mnenje Zakonodajno-pravne službe. In tu zavaja javnost, da to na odboru sploh ni bilo
               problematizirano. Moram reči, da v takih pogojih bo v Državnem zboru zelo težko
               delati. Zakonodajno-pravna služba pa po vašem mnenju očitno ne sme biti neodvisna.
               Mora biti orodje v rokah oblasti in parlamentarne večine. Ta pritisk je neverjetno
               jasen. S tako branilnimi izrazi označevati to mnenje, je nezaslišano in se to v mojih
               13 letih ni dogajalo, kar se sedaj dogaja. Zaradi tega so ti skriti nameni, policijo
               uporabiti in zlorabiti za politične namene, več kot transparentni in vidni. Žal na
               teh vaših dogovorih, ko ste se dogovorili, kako diskreditirati tudi
               Zakonodajno-pravno službo in ji zagroziti, da se bodo bali pisati pravna mnenje, to
               je pošastno in to je napad na neodvisnost, tudi parlamenta, in na vlogo parlamenta.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Jaz, to dobro veste gospod Jerovšek, ne smem ugovarjati, čeprav ste
               povedali čisto neresnico, ampak nisem nič presenečen. Gospa Darja Lavtižar Bebler ima
               besedo.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa. Jaz bom ugovarjala gospodu Jerovšku. Saj ne pričakujem od vas, gospod
               Jerovšek, da me boste korektno citirali, ker saj ni to vaš namen v končni fazi.
               Vprašanje pa je tudi, ali to zmorete ali ne. Dejstvo pa je, da sem jaz govorila o
               tem, da vsebinsko to stališče Zakonodajno-pravne službe ni bilo na seji odbora
               obravnavano: ali je to v skladu z ustavo ali ni ali je možno povleči kakšne druge
               paralele v zvezi s pristojnostmi predsednika republike in tako naprej. Drugo pa, ne
               vem, od kod si vi predstavljate, da bi utegnil kdo utišati in ustrahovati
               Zakonodajno-pravno službo. Ne vem, od kod vam ideja in sploh razmislek o tem na ta
               način. To pa je potem res že malo zaskrbljujoče. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Razprava? Replike ni. Odpiram čas, če se želi še kdo prijaviti k
               razpravi. Izvolite. K razpravi se je javila gospa Melita Župevc. Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa za besedo, gospod podpredsednik. Prej so bili res izrečeni sami argumenti.
               Jih bom ponovila. Zdravljenje kompleksov, neokusno, nezaslišano, je težko delati in
               tako naprej, samo jokanje in stokanje. Dajmo dodati še nekaj drugega malo bolj
               konkretnega. Rečeno je bilo, in to je strokovna ugotovitev poslanca, ki se na vse
               spozna, da je ključni namen policijo zlorabljati v politične namene. To je ključni
               motiv. O.K. Pa gremo po črki zakona, ki jih vi zelo natančno berete. Po črki zakona
               in po vseh predpisih je policija avtonomna. Drži? No, pa poglejmo, kaj piše v
               današnjem časopisu: Mate je svojim podrejenim ukazal molčati. O čem? O razmerah v
               slovenski policiji. In ko govorimo še o političnih pritiskih, in to posebej v času
               predsedovanja Slovenije Evropski uniji.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Jaz bi želel samo gospe Beblerjevi reči, da ni resnica, da nismo vsebinsko
               obravnavali. Preberite si magnetogram, ker ste tam bili, pa sedaj trdite, da ne
               veste, sem sam opozarjal, da bo to na Ustavnem sodišču padlo, da je ustavno sporno.
               To je prav gotovo govorjenje o vsebini, če smo citirali mnenje Zakonodajno-pravne
               službe, da je potreben dodaten razmislek o dopustnosti določanja sodelovanja
               predsednika republike. Toda govoril sem o zaščiti instituta predsednika republike
               vseskozi, tu pa gospa Potrata govori, da je to neokusno, pa da je to spotikanje v
               mnenje Zakonodajno-pravne službe in tako naprej. To pa je žalitev za
               Zakonodajno-pravno službo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala lepa, gospod podpredsednik. Saj to bo bolj odgovor na nenatančno navajanje. V
               svoji razpravi Zakonodajno-pravne službe sploh omenila nisem, tako da bi bilo dobro
               poslušati, kaj kdo govori. Sem pa reagirala na tisto, kar je do kraja nespodobno, res
               nespodobno, govoriti s slabšalnimi glagoli o vlogi predsednika države pri imenovanju
               člana komisije. Ni sporna predlagateljska funkcija predsednika države, sporno pa je
               za marsikoga iz nasprotne politične opcije, če je predsednik države po njihovem
               domnevanju pripadnik drugačne politične usmeritve. Kaj vse se je v tej državi že
               dogajalo v imenu tega, ker ni bil predsednik po volji nekaterih, vemo in smo
               spremljali. Jaz pa trdim, da ni v neskladju, tako kot jaz berem stvari, če je
               predsedniku države dana možnost imenovanja člana v neko telo. Mi smo ne nazadnje v
               prejšnjem mandatu tudi predlagali, da bi predsednik države imel možnost imenovati
               predstavnike civilne družbe v programski svet. Taki postopki, v katerih se je
               predsednik države lahko pojavil kot predlagatelj, tisto, kar se meni zdi v tem zakonu
               varovalo, pa je, da mora za vsako tako posebno imenovanje člana v komisijo vsakič
               posebej imenovati strokovnjaka. To ni strokovnjak za vse večne čase. Tako se mi to
               zdi do neke mere tudi varovalo. Sicer razumem gospoda Jerovška, da ima drugačne
               poglede na stvari. S tem lahko živim in nisem zaradi tega nič zafrustrirana, to pa
               jamčim. Ampak bom vedno razpravljala o stvareh tako, kot je treba o njih
               razpravljati. In če koga zakon o policiji, predlagane spremembe, s stališča
               človekovih pravic tako zelo vznemirjajo, potem bi moral glede na funkcijo in
               možnosti, ki jih ima, te možnosti tudi izkoristiti, ne pa teh pozivov dajati v
               javnost sedaj, ko je zakon tik pred sprejemom v Državnem zboru. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Lahko ugotovim, da smo zaključili razpravo k amandmaju k 2. členu. Hvala
               lepa.</p>
               <p>Prehajamo na 13. člen in amandma k 13. členu. Želi kdo besedo? Prijava za razpravo. K
               razpravi se je prijavila gospa Eva Irgl.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Najprej je bilo rečeno že prej v razpravah, da se ta zakon
               danes sprejema z neverjetno ihto. Res je, jaz se s tem v celoti strinjam. To je bilo
               rečeno s strani koalicijskih poslank in poslancev, predvsem iz vrst SD-ja. Moram
               opozoriti, s takšno ihto danes sprejemamo ta zakon o policiji samo zato, ker se je
               notranje ministrstvo in ministrica, ki ga vodi, odločila, da moramo to sprejeti po
               nujnem postopku. Zato takšna neverjetna ihta.</p>
               <p>Po mojem mnenju pa je naravnost nedostojno in nedopustno, da nimamo o tem tako
               pomembnem zakonu širše razprave, ampak da po hitrem postopku sprejemamo to, kar imamo
               na dnevnem redu. Mimogrede, tudi gospod predsedujoči, gospod Potrč, je v začetku
               dejal, da ni ravno zadovoljen, da danes ta zakon sprejemamo po nujnem postopku. Jaz
               gospoda Potrča cenim in spoštujem, pozna proceduro in ve, da je to popolnoma
               neprimerno, da takšen zakon sprejemamo po nujnem postopku.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa Eva Irgl, samo bodite prijazni, pa pojasnite, da v predstavljanju stališča
               poslanske skupine ne <gap n="..."/></p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Tako je, v predstavljanju stališča<gap n="...."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n="..."/> ne pa kot podpredsednik.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p><gap n="..."/> ne kot podpredsednik, sedaj ste predsedujoči, res je, ampak kot predstavnik
               Poslanske skupine SD v vašem nastopu v uvodni besedi, absolutno.</p>
               <p>Tisto, kar se mi zdi pomembno glede 13. člena, ki ga črtamo oziroma predlagamo v
               Poslanski skupini Slovenske demokratske stranke, da se črta, je pa tako. Dejstvo je,
               da znotraj tega zakona se v tem trenutku uvaja popolnoma novo pooblastilo, ki ga bodo
               lahko uporabljali policisti. Gre za pooblastilo, ki predvideva pregled osebe in
               stvari, kar pa po mojem mnenju lahko pripelje tudi do zlorab in neupravičenih posegov
               v integriteto, pa tudi v dostojanstvo posameznika. To je dejstvo. Zato ne morem
               sprejeti nekaterih izjav prej, kolegice iz Socialnih demokratov, ko je dejala, da bi
               se lahko jaz sama kot predsednica Komisije za peticije, človekove pravice in enake
               možnosti ukvarjala s tem tako, da bi tudi ta zakon obravnavali na tej komisiji in ne
               tako, da opozarjam javno tako Amnesty International kot varuhinjo človekovih pravic,
               da bi bilo modro in pametno, da se opredeli do tega zakona, sploh do tega novega
               pooblastila.</p>
               <p>In še enkrat bomo ponovila ta javni apel; zdi se mi, glede na to da smo v preteklosti
               bili priča vedno znova, kadar so se uveljavljala neka nova pooblastila, ki so
               posegala na občutljiva področja, kar se mi je zdelo edino pravilno, se pravi, da sta
               se takrat oglasili tako Amnesty International kot tudi varuh oziroma zdaj varuhinja
               človekovih pravic. Danes, v temu primeru, pri temu zakonu vztrajno molčita. In to po
               mojem mnenju ni dobro. Jaz sama menim, da bi bilo več kot potrebno, da se še danes
               opredelita do teh vprašanj. Potem seveda se bomo tudi mi vsi skupaj lahko lažje
               odločali ali sprejmemo takšen zakon ali ne.</p>
               <p>Sama bom podprla amandma, ki smo ga predlagali v Poslanski skupini Slovenske
               demokratske stranke.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa še enkrat.</p>
               <p>Poglejte, ta 13. člen je tudi po mnenju Zakonodajno-pravne službe zelo sporno
               napisan. Uvaja nekatere pojme, ki po našem mnenju na široko odpirajo možnost zlorabe
               policijskih pooblastil in kršitve človekovih pravic. Namreč, kaj pravi
               Zakonodajno-pravna komisija, tista, na katero se pritiska v Državnemu zboru in
               verjetno je kar nekatere strah, da tukaj beremo njihova pisna stališča. Pravijo, da
               se zastavlja vprašanje o sorazmernosti in s tem dopustnosti posega v pravice
               posameznika<gap n="..."/> in potem naprej jaz samo odlomke berem<gap n="..."/> <q>"Nujno bi bilo določiti še
               dodatne pogoje saj zgolj navedba, da se pregled osebe in odvzem predmetov opravlja iz
               razlogov javne varnosti..."</q></p>
               <p>Razlogi javne varnosti so bili v prejšnjem sistemu krinka in osnova za masovno
               kršenje človekovih pravic. In potem pride smetana na vse to, ko uvajajo tudi nov
               pojem: <q>"utemeljene verjetnosti"</q> za pregled osebe in stvari. Zakonodajno-pravna služba
               pravi: <q>"Ocenjujemo, da izraz "</q>utemeljena verjetnost<q>" v prvem odstavku predlaganega
               novega člena ni primeren"</q>. Ampak ta oblast očitno potrebuje take meglene pojme, da bo
               zelo ohlapno napisana zadeva, da se bodo ta določila lahko zlorabljala. Jaz ne trdim,
               da niso potrebna dodatna pooblastila, ampak tako megleno ohlapno zapisana, ki s
               pravom nimajo nobene povezave oziroma se reinkernirajo določeni pojmi, ki so bili
               mišljeni, da so zavrženi za večno, to pa skrbi. In skrbi to tudi pravnike v tej
               hiši.</p>
               <p>Poglejte, v nadaljnjih vrsticah tega člena, prebral vam bom en odstavek tega člena.
               Na dveh mestih, v tem členu in 19. členu, ko govori o vklepanju, je tako, kot da so
               kot merilo sedaj postavili v zakon tisto, kar je bilo v zadevi Zidar-Penko strogo, po
               pravniških in kriminalističnih in varnostnih načelih, na katere se sedaj sklicuje
               gospa ministrica, takrat napadano kot kršitev in na podlagi česar se je preprečila
               policijska preiskava in se ni smelo pogledati stvari, ki so bile zaklenjene v
               avtomobilu. Slišimo za koliko denarja je šlo. Za ogromne vsote denarja, za pranje
               denarja. To slišimo in seveda je bil utemeljen razlog za te iste, da so takrat
               preprečili to. Sedaj pa piše: <q>"Ker se oseba iz prvega odstavka tega člena nahaja v
               ali ob vozilu in je policist neposredno zaznal, da so bili predmeti skriti ali
               odvrženi v vozilo in da se nahajajo v vozilu, sme policist opraviti tudi pregled
               notranjosti vozila, razen njegovih skritih delov."</q> Točno ta primer so postavili v
               zakon. Ampak sedaj ne kot kršitev, ampak osnovo za to, da se bo delalo tisto, kar je
               bilo v primeru Zidar-Penko, se v teh pravniških krogih, predvsem pa političnih,
               politično motiviranih krogov, takrat drastično napadano in so s tistimi drastičnimi
               napadi in tudi prek medijev zaščitili takrat. Sodišče niti ni moglo razsoditi v tisti
               zadevi. In tudi glede odklepanja, ko se je takrat tulilo o nekih zateznih lisicah,
               tako strašno, tudi to je zdaj v 19. členu kot norma, kot zakon, takrat pa je bilo
               sporno. Najmanj, kar kaže tu, kaže na dvoličnost tistih pravnikov, ki so to pisali.
               In zdaj bo ta primer Zidar-Penko še bolj sporen v javnosti, kaj se je takrat
               preprečilo. Policija ve, da ja takrat policiji ušla velika riba, pa je morala to
               vnesti. Ampak to pomeni, da ko se je šlo za <q>"naše"</q> potem je bila to kršitev
               človekovih pravic, zdaj ko pa so <q>"naši"</q> na oblasti, je pa to norma.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosila še gospa Alenka Jeraj. Želi še kdo razpravljati? <stage xml:id="Redna-06-2009-05-26.stage18">(Da)</stage>. Odpiram
               čas za razpravo. Prijavite se prosim, kdor želi razpravljati.</p>
               <p>Besedo ima gospa Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Dober dan.</p>
               <p>Jaz sem se hotela samo na kratko oglasiti v zvezi s tem, da danes poslušamo razprave
               - ne glede na to, da nisem v dvorani, sem jih namreč poslušala, tako mimogrede
               povedano - o vsem drugem in zelo redkokdaj o teh dveh amandmajih. Jaz mislim, da je
               postala že notorična navada, da razpravljamo od tega, da je zakon zanič, da je v
               preteklosti bila policija dobra in kaj jaz vem, kaj še vse. Ko pa bi morali govoriti
               o samih amandmajih, nam pa zmanjka. In zaradi tega bi samo to povedala, da je
               pozornost javnosti tudi po zaslugi opozicije v Državnem zboru, usmerjena samo na
               določila v zvezi z amandmajem k 2. členu, medtem ko drugi amandma, ki govori o
               pristojnostih oziroma postopku policije v zvezi z vklepanjem in vezanjem oziroma z
               odvzemom stvari oziroma predmetov, ki lahko ogrožajo ali samega osumljenca ali pa
               policista, pravzaprav smešno, bom rekla, zanemarja dejstva. Dejstvo, da so policisti
               danes skoraj tako ogroženi kot civilisti marsikdaj in da smo zdaj že bili večkrat, ne
               sicer priča, ampak smo bili deležni informacij o tem, da so bili policisti v
               postopkih poškodovani. Mislim, da je potrebno zagotoviti, da bodo lahko normalno
               delali ob naravi dela, kakršno imajo. Ko govorimo o tem, da so v zakonu zdaj
               vključeni posegi, ki nekako legalizirajo način ravnanja z nekaterimi osebami, ki so
               bile vklenjene na neprimeren način, s silo, ki je bila neprimerna samemu postopku in
               tudi samim osebam, ki so bile vklenjene, je zelo na trhlih nogah. Ko se natančneje
               opredeli, v kakšnih primerih lahko posamezna dejanja policisti opravljajo, mislim, da
               je to samo varovanje tudi ljudi, ki so v postopku, pred neprimernim ravnanjem z
               njimi, ne pa ravno obratno, da se sedaj legalizirajo postopki, ki so bili prej
               napačno izvedeni.</p>
               <p>Jaz bi rekla, da je ta drugi amandma k 6. členu pravzaprav popolnoma nepotreben in bi
               svetovala, da ga predlagatelji umaknete.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala. Eni nam očitate, da pozivamo varuhinjo in ostale inštitucije v tej državi, ki
               morajo skrbeti za varovanje človekovih pravic. Neverjetno, v preteklem mandatu ni
               bilo treba nobenega nič pozivati. Vsi so imeli mnenje, v večini negativno, ki so ga
               izražali na vse mogoče načine: po televiziji, na sejah naših in vsepovsod. Zdaj pa,
               kot da nikjer nobenega ni in da je stvar, čisto korektna. Najbrž bi pričakovali od
               varuhinje, da se do tega opredeli, najmanj ona, ki obravnava tudi take primere. In
               tudi mi nismo govorili, da je bilo v prejšnjem mandatu vse super in da je v policiji
               vse funkcioniralo idealno, ker če bi tako razmišljali, potem ne bi sprejemali nobenih
               sprememb, ne bi spremljali zadev, kaj se dogaja, skratka, ne bi nič počeli, pa smo
               kar nekaj stvari počeli.</p>
               <p>Tule imam poročilo o delu policije v letih 2005, 2006, 2007 in 2008. Pri temi
               <q>"Spremljanje izvajanja policijskih pooblastil in ogrožanja policistov"</q> je v letu 2007
               policija v svoje poročilo zapisala, da <q>"je posebno pozornost namenila zakoniti in
               strokovni uporabi prisilnih sredstev ter odpravljanju nepravilnosti pri delu. V ta
               namen je bilo zbrano gradivo za publikacije o primerih iz prakse, pripravljeno je
               bilo učno gradivo za uporabo fizične sile, sredstev za vklepanje in vezanje, sredstev
               za prisilno ustavljanje prevoznih sredstev in uporabo plinskega razpršilca."</q> To je
               bilo v letu 2007.</p>
               <p>V letu 2008 je policija v svoje poročilo zapisala, da je bila izdana publikacija
               <q>"Primeri iz prakse"</q>. Mi smo prosili, da bi to dobili, ker če že obravnavamo to temo,
               bi pač radi vedeli, na podlagi česa oziroma zakaj je potrebna sprememba zakona. Poleg
               tega je bilo zapisano tudi, da so bile pripravljene spremembe in dopolnitve
               pravilnika o policijskih pooblastilih, ki naj bi ustrezneje uredile nekatera
               policijska pooblastila. Tudi tega poslanci nismo dobili. Po mojem bi bilo pošteno do
               poslank in poslancev najmanj to, da bi vsa ta gradiva, ki bi osvetlila, zakaj in v
               čem je problem, zakaj je treba zakon spreminjati, čeprav o tem, da je treba zakon
               spreminjati, ni v nobenem poročilu nič zapisanega, vendar bi se to lahko uredilo s
               pravilnikom o policijskih pooblastilih oziroma uredilo tam, ali pač ne. Toda mi tega
               ne vemo, ker seveda tega nismo dobili. In govorite, da je tema občutljiva in da mi to
               z neko ihto sprejemamo. Res je, če bi imeli čas, bi verjetno v času postopka, ko bi
               se o teh stvareh pogovarjali, lahko vse te stvari dobili. Potem bi se najbrž lažje
               odločali o zelo pomembnih in zelo občutljivih stvareh, ki ste jih tudi sami omenili,
               ki pač širijo nekatera pooblastila. Sama sem tudi za to, da so policisti varni, da je
               poskrbljeno za njihovo varnost. Ampak, še preden smo mim kakšno stvar samo omenili,
               je bilo že toliko govora o človekovih pravicah, da je neverjetno, da se zdaj nihče,
               ki varuje v tej državi človekove pravice, ne opredeli do tega in reče, ne, to je pa
               super, to bo pa rešilo probleme. Ali pa reče, dajmo tule še malo razmisliti pa si
               vzeti malo več časa. Jaz bom podprla amandma, ki ga predlagamo v naši poslanski
               skupini. Pričakovala bi tudi, če boste uspeli izglasovati, tako kot ste si zaželeli
               in zamislili, da bomo le dobili od ministrstva to, kar jih prosim. Se pravi,
               publikacijo: <q>"Primeri iz prakse"</q> in kakšne spremembe so bile uvedene v pravilnik o
               policijskih pooblastilih, od kdaj veljajo in še čisto osnovne podatke o tem, kaj se
               na tem področju dogaja.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik. Z zanimanjem poslušam to razpravo in me resno
               zanima, jaz sam zakon razumem in pa tudi 13. člen tako, da s tem členom želimo
               narediti policijo operativno, učinkovito, obenem pa policiste zaščititi pri svojem
               delu in pa zaščititi tudi naše državljane. Resno razmišljam, nekateri, ki želijo
               zbrisati ta člen, ali se zavzemajo za to, da bi imeli kriminalci, prekupčevalci drog,
               tisti, ki prinašajo s seboj najrazličnejše vrste orožja, več pravic in da bi jih čim
               manj motili pri svojem delu. Presenečen sem tudi, ampak očitno je nekaterim
               življenjski moto, da nekatere stvari vidijo že naprej izredno črno, predvsem pa
               negativno in kako bo vse zlorabljeno. Spomnim se prijaznega vica iz gimnazijskih let
               o policistih, ko so rekli: Kaj razmišlja policist, ko vidi pred seboj bananin olupek?
               Odgovori: Spet bom padel. Jaz pa mislim, da policisti danes delajo učinkovito, dobro,
               o tem ne razmišljajo, pač pa te črne scenarije goji politika, očitno predvsem iz
               opozicijskih vrst.</p>
               <p>Policijska pooblastila razumem kot ukrep za bolj učinkovito delovanje policije.
               Predvsem se mi zdi bistveno povedati, da gre za spremembe na področju policijskih
               pooblastil, ki ne prinašajo novih širitev, predvsem pa omejitve, če pa ni omejitev,
               so pa postopki in pravila bolj določeni. Mislim, da novela predlaga več ukrepov za
               zaščito človekovih pravic v policijskih postopkih, in sicer tako, da se ti postopki
               snemajo in da se s tem natančno opredeljujejo tudi meje in pa intenziteta
               policijskega ravnanja. In, če nekdo temu nasprotuje, se lahko na podlagi dejstev in
               posnetkov preveri, za kaj je šlo.</p>
               <p>Zdi se mi tudi pomembno povedati, da predlogi uvajajo več ukrepov, ki zagotavljajo
               zaščito policistov, njihovih bližnjih in sodelujočih po postopku pred grožnjami s
               strani storilcev kaznivih dejanj. Če smo lahko, teden ali dva nazaj prebrali, da so
               se policistov na Gorenjskem lotili kar z vojaško bombo, potem je seveda treba tudi
               ustrezno odgovoriti in pa ukrepati. Zato se mi črtanje 13. člena ne zdi smiselno.</p>
               <p>Bi pa o absurdnosti te obtožbe o širitvi policijskih pooblastil in uvajanju
               nesorazmernih posegov v človekove pravice opomnil tudi na 51. člen, ki po novem
               določa, da policisti smejo uporabiti le tisto prisilno sredstvo, ki je sorazmerno
               načinu in moči upiranju ali napada. Pri uporabi prisilnih sredstev morajo policisti
               spoštovati človekovo osebnost in njegovo dostojanstvo. Če to seveda prevedemo v
               prakso, nekomu, ki se sprehaja po Tivoliju, bodo ukrepi drugačni, kot pa zaščita
               premoženja in pa življenj policistov v primeru tistega, ki grozi z nožem ali s seboj
               prenaša kakšno eksplozivno sredstvo. In za to gre.</p>
               <p>Enako po mojem mnenju novela ne prinaša te pravice, da bi policisti na cesti ljudi
               ustavljali, jim obračali žepe brez sodne odredbe, kot bi tisti, ki življenje vidijo
               in pa tudi zakonodajo z najbolj črnega vidika, želeli prikazati. Mislim, da prav
               nasprotno, z željo po omejitvi danes preveč široko uporabljenega varnostnega pogleda,
               ta zadeva se na leto v policijskih vrstah uporablja v približno dvajset tisoč
               primerih, želimo postaviti jasne meje pregledov oseb z namenom odvzema eksplozivnih
               sredstev, nevarnih stvari in drog.</p>
               <p>In za to gre. Zato sam osebno tega 13. člena, da se črta, ne podpiram. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo.</p>
               <p>Policijski zakon obstoja, odkar imamo policijo. Ampak ravno v temu delu, o katerem se
               pogovarjamo, uporaba prisilnih sredstev, se kaj dosti ni spremenilo. Uporaba fizične
               sile je ves čas nekje dorečena, mogoče zdaj v zadnjem delu, ko so dobili nekaj več
               pooblastil pri osebnem pregledu, je to dodano, ampak kaj več pa ne. Kar se tiče tega,
               to popolnoma zagovarjam. In bi se mogoče dotaknil tistega dela, ki govori, da je
               policistom treba zagotoviti tudi varno delo, ko opravljajo svoje nevarno delo.
               Policisti so tudi ljudje, ki imajo svoje družine, ki si ne želijo, da zaradi slabega
               zakona postanejo invalidi v breme družin in države. Novela zakona zagotavlja
               policistom in varovanim osebam neko garancijo za varnost. Policijske naloge so v tem
               delu, ko se še zakon ni dopolnil, omejene na vseh področjih. Zato je nujno treba
               urediti zakonodajo pristojnosti in izvajanja pooblastil policistov. Včeraj sem se
               ravno pogovarjal z dvema policistoma, ki sta v kazenskem postopku, ker so rekli, da
               sta prekoračila pooblastila, in to zaradi tega, ker sta pregledala nekatere ljudi
               tudi zaradi svoje lastne varnosti. Ampak ti ljudje, ki so jih pregledovali, so znani
               kriminalci. In ko si policist, si ne moreš tega dovoliti, da ne pregledaš nekoga, ko
               veš, da ti lahko tudi, ko boš hrbet obrnil, pošlje metek v glavo. In ti isti
               kriminalci imajo tudi denar, tudi dobre odvetnike in danes te policaje, ko so vestno
               opravljali svoje delo, tožijo na sodišču.</p>
               <p>Ampak tu bi samo nekaj poudaril, država bi morala naše policiste, ki svoje nevarno
               delo opravljajo vestno in v prid državljanom, tudi nagraditi in jim tudi nuditi neko
               zaščito. Mislim, da bo tudi v tem delu treba v zakonu nekaj zapisati. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Janja Klasinc. Izvolite.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Hvala, gospod predsedujoči. Tudi sama bi kolegicam in kolegom sporočila, da ne bom
               podprla predlaganega amandmaja Slovenske demokratske stranke, in sicer zaradi tega,
               ker sem kot članica Odbora za notranjo politiko dobila dovolj jasno razlago vodstva
               ministrstva, za kaj pravzaprav gre. Mi tukaj danes govorimo kar na sploh. Gre za to,
               da se uvaja nov strokovni termin. To je ugotovila tudi naša zakonodajna služba, o
               kateri tako radi danes govorimo oziroma govorite, da je <q>"zrezala"</q>, <q>"sesekljala"</q> ta
               zakon, da je imela velike pripombe. Resnica je drugačna. Pisni dokument
               Zakonodajno-pravne službe je bil na samem začetku - to je bilo mnenje
               Zakonodajno-pravne službe, ki smo ga dobili pred razpravo na Odboru za notranjo
               politiko - precej kritičen zaradi nekaterih nejasnosti. Tukaj sem tudi jaz kritična
               do ministrstva, saj je v svojih obrazložitvah posameznih členov, ki jih je predlagal,
               bil preveč strokoven. Vi se morate zavedati, da mi nismo vsi pravniki, da vsi nismo
               strokovnjaki za varnostne vede, zato nekatere stvari nismo razumeli. Moram pa
               povedati, da so pa potem predstavniki ministrstva zelo jasno na sami seji povedali,
               za kaj gre. Skratka, ko policist zaustavi nekoga, ki še ni storil kaznivo dejanje,
               ima zaenkrat pravico, da ga recimo pretipa. Kaj več od tega ne. Ta človek ima lahko
               pri sebi skrito kakšno rezervno orožje. Ta človek ima lahko v peti eksploziv. Ta
               človek ima pri sebi lahko skrito drogo. In to novo pooblastilo za pregled osebe in
               stvari bo policistom zdaj omogočilo, da lahko te posameznike, za katere obstaja
               utemeljena verjetnost, da nekaj skrivajo oziroma da so nevarni, pregleda. In
               poslušajte, to je samo v korist naše varnosti, ne samo varnosti policistov. In zato
               predlagam, da se nehamo slepomišiti, saj so bile vse te dileme na odboru že
               razjasnjene in da pač zavrnemo ta amandma SDS.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa, gospod predsednik. Mislim, da govorimo o amandmaju k 13. členu.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Tako je.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Bi človek pričakoval, da bo debata tekla o tem, ampak s strani mojih predgovornikov
               je bilo slišati vse drugo, samo to ne. Kot da se kdo ne bi zavzemal za varnost
               policistov in tako dalje. Celo za varnost njihovih družinskih članov in tako naprej.
               Vse to je v zakonu napisano. In to smo tudi podprli. Ampak to ni amandma k 13. členu,
               kar je nekdo pred menoj govoril, pa ni bil opozorjen. Tudi, da gre nov strokovni
               termin. Tu ne gre za noben nov strokovni termin. Gre za novo policijsko pooblastilo.
               Saj je našteto v dveh členih. Samo prebrati je treba zadevo. In s tem, da gre za novo
               policijsko pooblastilo, bi moral imeti problem kdo drug, ne jaz. Moram jasno reči,
               jaz nimam problema z novim policijskim pooblastilom. Samo javno povejmo, da gre za
               novo policijsko pooblastilo, da bo lahko kdo tudi rekel, da uvajamo policijsko
               državo. Ampak kot pripadnik te službe, nekdanji pripadnik te službe, razumem potrebe
               policije in tudi prakso policije na tem področju, zato v osnovi z novim policijskim
               pooblastilom nimam težav. S čim imam težave? Z vsebino tega novega policijskega
               pooblastila. Zakaj? Bom razložil. In to, kar bom povedal, temelji tudi na pogovoru s
               štirimi strokovnjaki, ki sem ga opravil še sinoči, in sem jih poprosil za njihovo
               stališča do tega člena. Vsi štirje so mi rekli: <q>"Saj veš, to je potrebno."</q> Sem rekel:
               <q>"Kako pa je zadeva potem?"</q> Vsi so mi rekli: <q>"Člen je nemogoč, člen je popolnoma
               podnormiran."</q> In s čim to tudi sam utemeljujem. Gre torej za novo policijsko
               pooblastilo, ne kakšen strokovni termin, ki ga umeščamo med varnostni pregled in
               osebno preiskavo. Varnostni pregled je eno, nova stvar je torej pregled osebe in
               stvari, to je novo pooblastilo, naslednja stopnja je pa osebna preiskava. Ampak
               poglejte! Zakaj imam težave s tem členom? Zato, ker spravlja v nevarnost policiste in
               spravlja v nevarnost državljane. Vsak policist, ki se mu bo zazdelo, da je državljan
               nekaj vrgel v avto, bo imel razlog, da bo to policijsko pooblastilo uporabil. V avto
               je lahko vrgel tudi vžigalnik, tudi telefon ali karkoli drugega. Ampak policist bo
               trdil, da je mislil, da je vrgel nekaj drugega. Potem pa ima naslednjo težavo.
               Skritih delov pa ne sme pregledovati. Kaj so skriti deli? Tu obstaja neka sodna
               praksa, to mi je pojasnil gospod Klemenčič. To obstaja. Ampak za to sodno prakso, kaj
               dosti policisti ne vedo. Kaj je sedaj skriti del? Zaklenjen prtljažnik, odklenjen
               prtljažnik, zaklenjen predal, odklenjen predal. To si bom jaz tolmačil tako, vi si
               boste tolmačili drugače. Dva policista si bosta tolmačila različno. Tu je torej
               težava. Na eni strani, da bodo policisti kaj hitro prišli v prekoračitev pooblastil,
               o čemer je govoril gospod Majhenič, takoj bodo lahko v prekoračitvi pooblastil. Na
               drugi strani so pa tudi državljani tisti, ki bodo izpostavljeni temu, ker ni
               pooblastilo jasno napisano. Vem pa, da ga je tudi težko napisati. Tudi to vem. Ampak
               v tem trenutku je nejasno napisano, in je nevarno za policiste in državljane. Zato je
               naš predlog, da se to črta, ne iz kakšnih drugih razlogov. Varnost policistov je
               potrebna, o čemer ste govorili, ampak je urejena čisto v drugem členu. In tega smo mi
               podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima ministrica za notranje zadeve.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa, gospod predsednik. Spoštovane poslanke in poslanci! Veliko prenese
               pravzaprav ta dvorana in o nekaj stvareh se je treba izjasniti, preveč nedoslednosti,
               nepravilnosti je bilo izrečenih.</p>
               <p>Osredotočila se bom na tista vprašanja, ki najbolj burijo duhove predvsem v
               opoziciji. Kadrovska problematika. Predvsem, gospod Gorenak, vi ste velik poznavalec,
               tudi po lastnih besedah, tega področja. Jaz sem domnevala, da malo veste, kaj se
               dogaja in za kaj gre. In izjave in trditve, ki sem jih danes slišala, se sprašujem,
               kako boste sploh lahko še pogledali v oči svoje kolege v policiji. Ne vem, če se bodo
               želeli še resno in tehtno pogovarjati z vami. Seveda povsem jasno je, da je splošna
               številka ljudi, ki so zaposleni v policiji, 9.485. Tega seveda ministrstvo nikoli ni
               skrivalo. To je javen podatek, objavljen v vseh letnih poročilih na internetu in
               povsod drugje, kjer se to da dobiti. So pa tudi drugi podatki, ki so pomembni: o tem,
               kakšen je trend zaposlitev v policiji, in o tem, kakšne so realne številke o tistih
               policistih, ki skrbijo za ljudi na cestah, na ulicah, pri akcijah, kriminalističnih,
               takšnih in drugačnih. Ta številka je seveda bistveno drugačna. Vi ste rekli, da je
               celo še slabša, kot sem sama rekla. 2.712 je tistih policistov, ki opravljajo
               neposredne operativne naloge. Torej jih lahko srečate na cesti, v avtu, gredo v
               akcije, preganjajo bombaše, morilce in tako naprej. Zgolj 495 je kriminalistov. To je
               zelo majhna številka, od njih pričakujemo ogromno efetka, pa kot sem rekla že prej,
               samo odvetnikov je trikrat več, kaj šele koga drugega. Podatki, ki so tudi zelo
               pomembni in jih je treba vedeti, so javno dostopni v letnih poročilih. In na
               internetu je, da je splošen upad števila policistov, tudi od te velike številke, o
               kateri radi govorite, skozi vsa ta leta. Tako je bilo leta 2004 9.630 policistov,
               leta 2005 že 9.428, leta 2006 9.390, leta 2008 9.300 policistov. Za primerjavo, o čem
               govorim, eno je domnevna 90% zasedenost, se pravi z vsemi tistimi administrativnimi
               nalogami, ki jih opravlja policija, drugo pa je, kdo so policisti, ki delajo. Zame
               najbolj alarmantne številke so, recimo, Postaja prometne policije Postojna,
               sistemiziranih je 36 mest, zasedenih je 21. To pomeni, da je 58% zasedenost, ne 90%.
               Policijska postaja Ljubljana-Center, sistemizacija 149 mest, zasedba 101 mesto, to je
               67% zasedenost, ne 90%. Potem je Policijska postaja Logatec, sistemizacija 19,
               zasedenost 13, to je 68% zasedenost, ne 90%. Postaja prometne policije Celje,
               sistemizacija 51, zasedba 35, to je 68% zasedenost, ne 90%. Policijska postaja
               Sežana, sistemizacija 36, zasedenost 25, 69% zasedenost, ne 90%. To so realne
               številke, s katerimi se spoprijema policija. Toliko je realnih ljudi na terenu. In to
               so razlogi, zakaj gremo v ta nujni postopek.</p>
               <p>Res je, kolegi iz opozicije so danes večkrat poudarili, kako je pa mogoče, da se v
               prejšnjem mandatu nič ni govorilo o tem problemu. Nič se ni govorilo o tem problemu,
               ker se ni hotelo govoriti o tem problemu, ker je bilo celo zaželeno, da se ne bi
               govorilo o tem problemu. Ampak seveda, politiki nismo noji, ne moremo s tem, da damo
               glavo v pesek, zbežati pred problemom. Če se ni govorilo o problemu, to ne pomeni, da
               problema ni. In če se ni govorilo o problemu, je gotovo, da se problema ni reševalo.
               In zato smo prišli do situacije, ki je danes katastrofalna. In, pozor, nisem rekla,
               da je to samo stvar prejšnje vlade, tudi nekaj prejšnjih je precej soodgovornih pri
               tej stvari. Seveda je to, kar počnemo z novelo zakona, prvi korak, nujni korak je,
               kot se je slikovito izrazil državni sekretar, gašenje požara, nekaj, kar moramo
               narediti takoj, da vse ne zgori. Ampak potem pridejo novi koraki. Tudi to, kar ste se
               vi spraševali, gospod Gorenak, kaj vsi ti ljudje, vseh teh 6.000 ali koliko, dela
               potem na mestih, ki jih plačuje država. Popolnoma enake stvari se sprašujem kot vi.
               Kako je možno, da zadnjih nekaj let nihče ni opazil tega, da tisoče ljudi sedi na
               stolih na policijskih postajah ob mizah, namesto da bi jih premikali na teren. Se
               strinjam, to je problem. In zato smo se ga lotili, takoj že v teh kratkih šestih
               mesecih, kar sama vodim ministrstvo: tečejo postopki reorganizacije ministrstva,
               reorganizacije policije, pregledovanja sistematizacije, racionalizacije dela
               policije, ministrstva, policije tako na državni kot na regionalni ravni. Seveda
               sprejemamo ukrepe in šele vsi ti ukrepi skupaj bodo na dolgi rok popravili to
               situacijo. Ampak začenjamo pa s tem<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospa ministrica! Prosim, da se omejite predvsem na razpravo v zvezi z amandmajem, ne
               pa s splošno razpravo. Nadaljujte ministrica.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Dobro, spoštovani predsednik, potem bom nadaljevala kasneje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Prosim za prijavo. Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Hkrati se vam zahvaljujem, predsednik, za korektnost, ki ste jo pokazali. Za vse
               razpravljavce v tej dvorani veljajo ista pravila, zagotovo.</p>
               <p>Zato bom samo en stavek rekel. Glede na izvajanje ministrice, z vsem se strinjam in
               zato tudi z vsem srcem podpiramo vseh teh pet členov, ki govorijo o kadrovski
               problematiki. O tem ni nobene težave. Težava je s petintridesetimi členi, ki odpirajo
               neke druge stvari, pri reorganizaciji pa izjemno veliko sreče, več kot sem jo jaz
               imel.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Ker ne želi nihče več razpravljati, zaključujem
               razpravo. O amandmajih bomo v skladu s časovnim potekom seje zbora odločali danes v
               okviru glasovanj, pol ure po prekinjeni 21.c točki dnevnega reda. S tem prekinjam to
               točko dnevnega reda.</p>
               <p>Prehajamo na <title>21.A TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAMSTVENI SHEMI REPUBLIKE SLOVENIJE</title>, v
               okviru nujnega postopka.</p>
               <p>V zvezi s to točko sta bila v zakonodajni postopek vložena dva predloga zakonov, in
               sicer Predlog zakona o dopolnitvi Zakona o jamstveni shemi Republike Slovenije -
               skrajšani postopek, ki ga ja v obravnavo Državnemu zboru predložil mag. Radovan
               Žerjav, in Predlog zakona o spremembah in dopolnitvah Zakona o jamstveni shemi
               Republike Slovenije - nujni postopek, ki ga je v obravnavo Državnemu zboru predložila
               Vlada. Odbor za finance in monetarno politiko je ob razpravi o navedenih predlogih
               zakonov odločil, da jih bo obravnaval v skladu s tretjim odstavkom 117. člena
               Poslovnika Državnega zbora. Hkrati je tudi sklenil, da bo nadaljnji postopek v skladu
               s 127. členom Poslovnika Državnega zbora vodil na podlagi predloga zakona, ki ga je
               Državnemu zboru v obravnavo po nujnem postopku predložila Vlada.</p>
               <p>V skladu s četrtim odstavkom 117. člena Poslovnika Državnega zbora dajem besedo
               predlagatelju predlogov zakonov za dopolnilno obrazložitev.</p>
               <p>Pričakujemo predstavnike Vlade. Očitno predstavnikov Vlade v tem trenutku ni v
               Državnem zboru.</p>
               <p>Besedo ima predlagatelj poslanskega zakona mag. Radovan Žerjav.</p>
               <p>Prosim mag. Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovana ministrica, kolegice in kolegi!</p>
               <p>Z Zakonom o jamstveni shemi Republike Slovenije so se uredila jamstva Republike
               Slovenije bankam za zadolževanje gospodarskih subjektov. 6. člen zakona opredeljuje
               gospodarske subjekte kot osebe, organizirane v statusni obliki po zakonu, ki ureja
               gospodarske družbe s sedežem v Republiki Sloveniji. Zadruge kot gospodarski subjekti
               pa niso urejene v Zakonu o gospodarskih družbah, temveč v Zakonu o zadrugah, ki
               se<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p><gap n="..."/>ki se glede posameznih vprašanj sklicuje na več določb iz Zakona o gospodarskih
               družbah, vendar zadrug ne opredeljuje kot gospodarske družbe. Navedeni 6. člen Zakona
               o jamstveni shemi Republike Slovenije torej pomeni, da so posojila zadrugam iz
               jamstvene sheme izključena. Ker zadruge kot gospodarski subjekti poslujejo na trgu
               pod enakimi pogoji kot gospodarske družbe, praktično v vseh dejavnostih, od
               kmetijstva, predelave, trgovine in drugih storitvenih dejavnosti, smo v Poslanski
               skupini SLS ocenili, da je nujno, da se Zakon o jamstveni shemi Republike Slovenije
               dopolni. Vložili smo Predlog zakona o dopolnitvi Zakona o jamstveni shemi Republike
               Slovenije, saj menimo, da posledice finančne in gospodarske krize prizadenejo zadruge
               enako kot druge gospodarske subjekte. Izločitev zadrug iz kroga možnih koristnikov
               obravnavanega ukrepa ni v skladu z zahtevo o neizkrivljeni oziroma neovirani
               konkurenci, pri čemer komisija in sodišče Evropske skupnosti za podjetje v smislu
               predpisov Evropskih skupnosti o državnih pomočeh dosledno štejeta tudi zadruge. V
               primerjavi s številom vseh delujočih gospodarskih družb število zadrug pomeni manj
               kot 1%, zato razširitev kroga kreditojemalcev v smislu sprejetega zakona ne bi
               zahtevala opazno večjih sredstev. Vključitev v ukrep pa bi zagotavljala zadrugam
               enake možnosti pri opravljanju njihovih dejavnosti in s tem tudi večjo učinkovitost
               porabe javnih sredstev. Razmeroma majhen delež zadrug v celotnem številu gospodarskih
               subjektov ne pomeni, da je prispevek zadrug pri posameznih dejavnostih majhen ali
               celo zanemarljiv. Na tem mestu moram še posebej izpostaviti izjemen pomen zadrug za
               kmetijstvo.</p>
               <p>Kot smo že večkrat opozorili, aktualna vlada prevečkrat pozablja na kmetijstvo, tudi
               to, da so zadruge izključene iz kroga kreditojemalcev, za katere so predvidena
               jamstva po jamstveni shemi, je dokaz, da je Vlada na to področje pozablja. Pomen
               zadrug se kaže tudi v zadnjih razpoložljivih statističnih podatkih iz letnih poročil
               za leto 2007. Zadruge na področju kmetijstva predstavljajo 23,83% od skupnega števila
               gospodarskih subjektov, ki so pravne osebe. K celotnim prihodkom gospodarskih družb
               in zadrug v tej dejavnosti pa so prispevale skoraj polovični delež. Ukrepi, ki ne
               zagotavljajo enakopravne udeležbe zadrug pri kreditiranju iz jamstvene sheme, so
               torej milo rečeno nepremišljeni. Prizadenejo tudi kmetijstvo, ki ima zaradi dolgega
               proizvodnega cikla veliko bolj specifične potrebe po kreditiranju kot druge
               dejavnost. Neenaka obravnava pa posredno zadeva tudi položaj bank, ki imajo med
               svojimi komitenti različen delež zadrug. Zaradi enakih konkurenčnih možnosti zadrug
               in ustreznega varstva interesov zadružnih članov ter zaposlenih v zadrugah je nujno,
               da se v pojem gospodarski subjekti kot kreditojemalci, za katere obveznosti se izda
               jamstvo, zajete tudi zadruge.</p>
               <p>Predlagam, da se ta predlog zakona podpre zato, da bo vsem gospodarskim subjektom, ne
               glede na njihovo zadružno ali drugačno pravno organizacijsko obliko, zagotovljena
               enaka podpora pri premagovanju finančno gospodarske krize. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku Radu Likarju za predstavitev
               poročila odbora. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod predsednik. Spoštovane kolegice in spoštovani kolegi! Odbor
               za finance in monetarno politiko je predlog zakona kot matično delovno telo
               obravnaval 14. maja 2009, in sicer v okviru točke dnevnega reda Obravnava predlogov
               zakonov na podlagi tretjega odstavka 117. člena Poslovnika Državnega zbora. Kot
               gradivo za to točko dnevnega reda sta bila odboru posredovana predloga novele zakona
               o jamstveni shemi Republike Slovenije, skrajšani postopek, predlagatelja poslanca
               Radovana Žerjava, in vladni predlog novele istega zakona po nujnem postopku. Odboru
               sta bili posredovani mnenji Zakonodajno-pravne službe s pripombami k 1. členu
               poslanskega predloga zakona in k vsem členom vladnega predloga zakona.</p>
               <p>Odbor je ob obravnavi navedene točke dnevnega reda v skladu s tretjim odstavkom 117.
               člena Poslovnika Državnega zbora najprej odločil, da bo navedena predloga zakonov
               obravnaval v okviru iste točke dnevnega reda na tej seji odbora po določbah
               poslovnika o nujnem postopku za sprejetje zakona. V skladu s 127. členom poslovnika
               je odbor na tej seji odločil tudi, da bo dopolnjen predlog zakona pripravil na
               podlagi vladnega predloga zakona.</p>
               <p>Na podlagi 127. člena poslovnika je odbor v nadaljevanju odločil tudi o tem, da se v
               predlog vladnega zakona, ki bo osnova za pripravo dopolnjenega predloga zakona, ne
               vključi 1. člena iz poslanskega predloga zakona, ker to vsebino na enak način ureja
               1. člen vladnega predloga zakona.</p>
               <p>Odbor je na podlagi tako sprejetih sklepov na isti seji opravil drugo obravnavo
               vladnega predloga zakona po nujnem postopku.</p>
               <p>Poslanska skupina Slovenske demokratske stranke je vložila amandma k 3. členu tega
               predloga zakona. V razpravi je odbor soglašal s predlagano vključitvijo zadrug v krog
               kreditojemalcev, za katere se izdajo jamstva, kar je bila vsebina tako poslanskega
               kot vladnega predloga zakona. V nadaljnji razpravi pa je bilo v povezavi z zadrugami
               opozorjeno na določbo 3. člena, ki se nanaša na ureditev omejitev pri poslovanju
               bank, ki pridobijo jamstveno kvoto. Te določbe naj bi namreč veljale le za prepoved
               dajanja oziroma obnavljanja posojil za odkupe gospodarskih družb, ki delujejo na
               podlagi zakona o gospodarskih družbah, s strani njihovih poslovodstev in z njimi
               povezanih oseb, ne predvidevajo pa takšne črne liste na področju zadrug. S tega
               vidika je bil podan predlog, da se do druge obravnave zakona na seji Državnega zbora
               razmisli o potrebnosti amandmaja, ki bi to morebitno pravno praznino v primeru zadrug
               odpravil.</p>
               <p>V nadaljevanju razprave so člani odbora pozornost namenili višini provizij za
               kreditojemalce bonitetnega razreda B in C, ki se v primerjavi z veljavnim zakonom
               bistveno zvišujejo. Poudarjeno je bilo, da zakon, ki je po mnenju odbora eden
               najpomembnejših ukrepov za blaženje finančne in gospodarske krize, na takšen način
               izgublja svoj prvotni namen. Vnos elementov običajne bančne prakse v krizna razmerja
               in bistveno višje premije za kreditojemalce bonitetnega razreda C, ki kredite najbolj
               potrebujejo, s tega vidika predstavljata spremembo prvotnih rešitev uveljavljenih
               prav na predlog odbora.</p>
               <p>Odbor je na podlagi pripomb Zakonodajno-pravne službe sprejel svoje amandmaje k 1.,
               2. in 4. členu vladnega predloga zakona, v okviru opredelitve do vloženega amandmaja
               Poslanske skupine Slovenske demokratske stranke k 3. členu pa je sprejel tudi ta
               amandma. Odbor je v nadaljevanju sprejel vse člene predloga zakona. Sprejeti
               amandmaji so vključeni v besedilo dopolnjenega predloga zakona, ki je sestavni del
               poročila odbora.</p>
               <p>Zaradi sprejetih odločitev odbora je zakonodajni postopek za poslanski predlog zakona
               smiselno zaključil, zato je odbor na podlagi 128. člena Poslovnika Državnega zbora
               sprejel še sklep, da ta predlog zakona ni primeren za nadaljnjo obravnavo.</p>
               <p>O temu sklepu bo Državni zbor odločal na podlagi drugega odstavka 134. člena
               Poslovnika Državnega zbora, ko bo zaključil obravnavo Predloga zakona o spremembah in
               dopolnitvah Zakona o jamstveni shemi Republike Slovenije po njunem postopku. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Bogdan Čepič v
               imenu Poslanske skupine Socialnih demokratov. Prosim.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo, gospod predsednik.</p>
               <p>Današnja sprememba Zakona o jamstveni shemi upošteva najprej pripombo Državnega sveta
               in vključuje v jamstveno shemo tudi zadruge. S tem se izpolnjuje obveznost Vlade, da
               bo zadruge vključila v jamstveno shemo, ko smo le-to prvič sprejemali. Dopolnjuje se
               13. člen, ki bo omogočil uporabo te jamstvene sheme tudi tistim gospodarskim
               subjektom, ki zaradi svoje prezadolženosti nimajo več kvalitetnih jamstvenih
               zavarovanj in bodo lahko le vključene v jamstveno shemo in najeli sicer nekoliko
               dražje kredite, a jamstva po temu zakonu bodo uporabna tudi za njih.</p>
               <p>S tem se krog upravičencev do te pomoči povečuje. Jamstvena shema pridobiva na svoji
               uporabnosti. Z dopolnitvijo 17.a člena sprejemamo izredno hude sankcije v primeru, da
               bi se ugotovilo, da je prišlo do kršitve pri dodelovanju in kasneje koriščenje
               kreditov, ki so zavarovani z državnim poroštvom na osnovi te jamstvene sheme. Kot
               največjo sankcijo se predvideva tudi ničnost pogodb.</p>
               <p>Ocenjujemo pa, da največ polemik povzroča 13.a člen, ki ga danes tudi amandmiran s
               strani koalicijskih strank. Polemika je predvsem z razumevanjem 13.a člena in tudi
               amandmaja - ne tistega, ki je bil vložen že prej, in tudi ne zdaj tega popravljenega,
               iščemo namreč rešitve, ki bodo v celoti omejile reprogramiranje spornih kreditov, ob
               tem pa ne bi omejile bank v svojem poslovanju in osnovnem poslanstvu banke, to je
               kreditiranju. Namreč, če ne sprejmemo amandmaja koalicijskih strank, ta jamstvena
               shema ne bo zaživela in podjetjem v težavah ne bomo mogli pomagati na način državnega
               jamstva. Predvsem zato ne, ker se banke ne bodo prijavile na avkcijo za podelitev
               garancijskih kvot iz jamstvene sheme. Zakaj pa bi se, če v prvem odstavku novega 13.a
               člena omejujemo, da v okviru svojega poslovanja, torej celotnega poslovanja, ne smejo
               dajati oziroma obnavljati posojil, ki so bila dana tudi za odkup podjetij. Brez
               izjeme, tudi tistih, ki za banko lahko pomenijo dobro naložbo in so z bančnega vidika
               odlična posojila. Tudi tam, kjer je bil opravljen prevzem popolnoma v skladu z
               zakonodajo in so to danes uspešna podjetja, ki skrbijo za svoj razvoj in niso v
               krizi. Zakaj pa bi se banka omejila za par 100 milijonov evrov državnih poroštev, če
               pa njihovi krediti, ki so ali bili namenjeni odkupu ali notranji konsolidaciji
               lastništva podjetij, presegajo milijarde evrov. Seveda imamo možnost, da nekako
               prisilimo banke v pretežni lasti države, a verjetno to ni poslovno in tudi ne tržno.
               Verjetno pa se je v preteklosti zgodilo več prevzemov in so bili izvedeni korektno.
               Verjetno so bili prevzemi tudi financirani s krediti, ki so jih odobravale različne
               banke, tako v večinski lasti države kot tudi druge, ki imajo popolnoma drugo
               lastniško strukturo. Ali bomo zaradi dobrih 200 milijonov evrov iz jamstvene sheme,
               ki jih sploh ne smemo uporabiti za reprogramiranje kreditov, ki so bili namenjeni za
               odkup podjetji - to namreč piše v 8. členu Zakona o jamstveni shemi, ta člen pa se ne
               spreminja - izločili pa bi banke, ki imajo finančni potencial, da bi lahko pomagale
               pri kreditiranju gospodarstva za namene, ki jih Zakon o jamstveni shemi opredeljuje v
               svojem 7. členu. To pa je predvsem za financiranje obratnih sredstev in investicij
               ter za dokončanje le-teh. Tako je tudi zapisano v osnovnem zakonu o jamstveni shemi,
               kar s to spremembo zakona tudi ne spreminjamo. To je osnovni namen jamstvene sheme
               kot enega v nizu ukrepov, ki jih sprejemata Vlada in Državni zbor, da bi pomagala
               realnemu sektorju, da se izkoplje iz te gospodarsko-finančne in zadnjem času tudi
               socialne stiske. Vse več je namreč brezposelnih in to seveda povečuje socialno
               stisko. Če v kratkem ne bomo odprli te jamstvene sheme za kreditiranje proizvodnje in
               novih investicij, lahko v prihodnosti pričakujemo dodatne težave v realnem
               sektorju.</p>
               <p>Naj ponovim, da z amandmaji ne podpiramo tako imenovanih tajkunskih kreditov ali
               divjo privatizacijo. Nasprotno, banke bomo zavezali, da morajo obvestiti Ministrstvo
               za finance, če želijo obnoviti kredite, ki so jim bili dodeljeni za nakup delnic.
               Prepričani pa smo,da danes ne vemo natančno, koliko in v kakšni vrednosti so izdani
               takšni krediti.</p>
               <p>Socialni demokrati bomo spremembe Zakona o jamstveni shemi, vključujoč tudi amandma,
               sprejeli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak v imenu Poslanske skupine Slovenske
               demokratske stranke. Prosim mir v dvorani!</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik. Kolegice in kolegi. Od Vlade ne vidim nobenega
               tukaj<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Naj vas to ne skrbi, kolega<gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p><gap n="..."/> me skrbi zelo, ker Vlada tudi predlaga zakon, pa ni nikogar tukaj in je tole
               malce smešno oziroma ni smešno, pravzaprav ponazarja učinkovitost Vlade pri
               spopadanju s posledicami gospodarske in finančne krize. Elementarni ukrep, ki je bil
               predlagan s strani nešteto institucij in o katerem je tudi politika v Sloveniji
               doživela soglasje, je to, da bi morali prebroditi ta kreditni krč. Banke sedijo na
               denarju, ga nočejo posojati, ker se bojijo. Zato je bil tudi pripravljen ta zakon o
               jamstveni shemi. Zakon, s katerim bi država stopila bankam za hrbet, da bi pogumneje
               kreditirala oziroma sploh kreditirala gospodarske subjekte za njihove razvojne
               projekte, za njihovo ne nazadnje tudi poslovanje in tudi reprograme posojil, ki jih
               potrebujejo podjetja za dokončanje določenih investicij, širitev in podobno.</p>
               <p>Namreč, podjetja so se v preteklem obdobju znašla v veliki kreditni aktivnosti,
               gospodarska rast je vlivala optimizem, podjetja so investirala, imela so ogromno
               nekih načrtov. In v hipu se je ta dotok dolžniškega denarja s strani bank prekinil
               zaradi te krize. Tu je nujno stopiti podjetjem v pomoč in bankam s poroštvi države
               omogočiti, da kreditirajo ta podjetja naprej. To je bila osnovna ideja tega zakona o
               jamstveni shemi. Tu so bili detajli, v katerih nismo dosegli soglasja, in tudi
               mislim, da ta rešitev, da se dražijo krediti za nižje bonitetne razrede, ni na mestu,
               kajti s tem so se marsikatera podjetja znašla v nižjih bonitetah zaradi neplačevanja
               s strani njihovih poslovnih partnerjev v verigi, v kateri sodelujejo ne po svoji
               krivdi, po krivdi drugih zaradi krize. Torej, mi podpiramo tudi ta namen in podpiramo
               zakon, da se vključijo tudi zadruge kot upravičenke do poroštev za svoje obveznosti
               in namene. Seveda pa ta zakon ima samo eno slabost, takšen, kot je - oziroma dve
               slabosti ima.</p>
               <p>Prva temeljna slabost je, da se še sedaj okoli njega pogovarjamo, namesto da bi ga
               izvajali. Kolikor vem, ni bilo še nobenega poroštva države na podlagi tega zakona in
               uredbe, ki jo predvideva ta zakon, odobrene. In to je pravzaprav sramota, to je
               nezaslišano, to je diverzija na gospodarstvo in ne, prosim, še enkrat govoriti, da je
               za to kriv prejšnja vlada. Upam, da zato, da ta zakon ne funkcionira v življenju, pa
               res menda ni kriva prejšnja vlada - ali pač? Bomo slišali v nadaljevanju. Torej, to
               je prva temeljna slabost tega zakona.</p>
               <p>Druga temeljna slabost pa je namera, ki jo je moč razbrati iz amandmaja, ki ga želijo
               koalicijske poslanske skupine vnesti v določila tega zakona. To je, da se pod
               določenimi pogoji dodelijo državna poroštva tudi za reprograme posojil, namenjenih
               prevzeme. Jaz se bom načeloma danes izognil sploh izrazu menedžerske prevzeme ali pa
               tajkunske prevzemi, sploh ni važno, za prevzeme. To se pravi, da se s tem zakonom na
               podlagi amandmaja koalicije omogoča državna poroštva za kredite za lastniške
               konsolidacije za dokončanje nekih prevzemnih poslov in tako naprej. Spoštovani, kaj
               ima to zveze? Kaj ima to zveze s kreditnimi krčem - ki ga rabijo slovenska podjetja
               za poslovanje, delovanje, razvoj in investiranje? Nič! To je samo potuha tistim parim
               posameznikom, ki so se <q>"zaciklali"</q> skupaj z upravami bank in seveda ne morejo iz tega
               klopčiča. Oni so vzeli posojila pod predpostavko, da bodo večno lepi in zdravi časi,
               da bodo večno delnice rasle, da bodo poslovni rezultati super in bodo skozi denarni
               tok prevzetega podjetja vključevali posojilo. Sedaj se je zadeva sesula in
               potrebujejo pomoč. V redu, so se zakalkulirali in bog jim pomagaj, ne pa: koalicija
               jim pomagaj! In tukaj pravzaprav to počnete; počnete, pomagate tem posameznikom, ki
               so skupaj v sodelovanju z odgovornimi na bankam dobili posojila, verjetno tudi pod
               ugodnejšimi pogoji.</p>
               <p>Zato v poslanski skupini tega amandmaja ne bomo podprli. Osnovno intenco zakona pa
               podpiramo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Cvetka Zalokar Oražem v imenu Poslanske skupine Zares. Prosim.
            </p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa, gospod predsednik. Spoštovani kolegi in kolegice! Predlog zakona o
               spremembah in dopolnitvah Zakona o jamstveni shemi razširja krog upravičencev do
               pomoči v obliki državnih jamstev za kredite tudi na zadruge, ki jim je, podobno kot
               gospodarskim družbam, zaradi finančne krize otežkočen pristop do kreditov. S tem se
               popravlja manjko, ki je bil storjen ob prvi obravnavi tega zakona, vendar žal želim
               spomniti tudi na to, da smo prav zaradi manevrov, ko je bilo prepozno ugotovljeno, da
               zadruge niso zajete v ta zakon, doživeli kar nekajdnevno, nekajtedensko zamudo zaradi
               veta, ki ga je sprožil Državni svet. In mislim, da je bila tu narejena tudi neka
               škoda, ne nazadnje tudi v smislu tega, da bi se lahko Zakon o jamstveni shemi začel
               realizirati v praksi bistveno prej, kar se mi zdi izjemno neodgovorna poteza s strani
               tistih, ki so na tak način želeli doseči svoje cilje.</p>
               <p>Poleg navedenega se s predloženimi spremembami zakona rešuje tudi problematika
               kreditojemalcev, ki ne morejo zagotoviti za zavarovanje kreditov kvalitetnih jamstev,
               in sicer z ustrezno dopolnitvijo določbe o letni proviziji za izdano jamstvo v skladu
               z določbami začasnega okvira Evropske skupnosti, ki opredeljuje kriterije ukrepov za
               zagotavljanje skupnega trga. Dosedanja določba, ki je določala najnižjo možno premijo
               za posamezni bonitetni razred kreditojemalcev, se dopolnjuje z določbo o višini
               premije v odvisnosti od kvalitete zavarovanja. S tem se omogoča dostop do kreditov
               tudi kreditojemalcem, ki niso v stanju zagotoviti kvalitetnega zavarovanja
               kreditov.</p>
               <p>Tretja vrsta sprememb oziroma dopolnitev zakona se nanašajo na zagotovitev namenske
               porabe kreditov z državnimi jamstvi. Zakon ureja prepoved kreditiranja tako
               imenovanih menedžerskih odkupov lastniških deležev v podjetjih tako za nova posojila
               kot za refinanciranje ali reprogramiranje že obstoječih kreditov ali drugačno
               finančno podporo v smislu izboljšanja kreditnih pogojev za posojila. S spremembo
               zakona se namreč prepoved kreditiranja menedžerskih odkupov iz kreditov, zavarovanih
               z jamstvom države, razširja tudi na ostale vire, ki jih v okviru svojega poslovanja
               uporabljajo banke v svojem poslovanju.</p>
               <p>Četrto področje sprememb in dopolnitev zakona se nanaša na sankcije za kršitev
               zakona, vključno z za nas zelo pomembno ničnostjo pogodbe za že sklenjene pogodbe, če
               se v razumnem roku ne odpravijo ugotovljene kršitve zakona. Poleg ničnosti pogodbe
               zakon prinaša tudi obveznost bank, da v primeru unovčenja jamstva vrnejo državi
               izplačane zneske skupaj z zakonitimi zamudnimi obrestmi, s čimer se država razbremeni
               uveljavljanja regresnih zahtevkov in pogodbenih kazni za banke v višini 5% glavnice,
               ki jo morajo banke plačati na račun Republike Slovenije v primeru kršitve zakona,
               uredbe ali pogodbe.</p>
               <p>V Poslanski skupini Zares podpiramo sprejetje predloženega zakona, ki je bil z
               amandmaji matičnega delovnega telesa izboljšan v smislu pripomb Zakonodajno-pravne
               službe. Prav tako pa podpiramo tudi amandma koalicijskih strank. Govorimo o novem
               amandmaju, za katerega ocenjujemo, da je bistveno boljši kot varianta, ki je krožila
               v preteklih dneh. Zato menimo, da je v resnici urejeno na primeren način tudi
               vprašanje prepovedi dajanja posojil in obnavljanja kreditov tako imenovanih
               tajkunskih kreditov za vse primere, v katerih se vodijo postopki pred organi nadzora.
               Torej, če je bil sprožen postopek zaradi kršitve s področja prevzema ali trga
               vrednostnih papirjev, torej s področji, ki jih pokrivata Agencija za trg vrednostnih
               papirjev in Urad za varstvo konkurence, potem banke takih kreditov ne smejo
               odobravati iz jamstvene sheme. Menimo, da je takšna rešitev primerna, dobra, boljša
               kot prejšnja, ki je uveljavljala diskrecijsko pravico s strani nadzornih svetov, in
               menimo, da so podane zadostne varovalke. Kajti, kot vemo, večkrat je bilo rečeno, da
               odkar te institucije vodita nova človeka, torej Soršak in Žugelj, sta na tem področju
               aktivna. Upam, da sta tako aktivna, da bosta preprečila vse takšne, tako imenovane
               tajkunske kredite.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vili Rezman v imenu Poslanske skupine DeSUS. Prosim.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod predsednik. Danes bo in je že bil eden bolj pogosto izrekanih
               pojmov, pojem zamude. V Poslanski skupini DeSUS se s tem, da Zakon o jamstveni shemi
               zamuja, docela strinjamo. Vendar mislimo, da za to ni kriva ne edino in ne v celoti
               Vlada, tudi kakšni drugi razlogi so še za to, ki se jih je vredno spomniti. Ampak to
               nič ne opravičuje tega, da smo v zamudi. Razen poslank in poslancev obsojajo tudi v
               gospodarstvu, to obsojajo tudi banke, kajti aktivnosti, ki bi na podlagi tega Zakona
               o jamstveni shemi morali steči, se pač ne morejo premakniti z mesta. To za nikogar ni
               dobro. Tudi če bi kdo zaradi tega občutil dobre občutke uživanja, ker nekomu, ki je
               to predlagal, ni uspelo to narediti tako, kot si je želel, in v času, v katerem je to
               želel narediti.</p>
               <p>V množici ukrepov, tistih, ki so bili sprejeti, in tistih, ki so bili predlagani, pa
               še ne sprejeti, je bil ta ukrep ocenjevan kot tisti, ki je tako rekoč najboljši, ki
               je najprimernejši, ki bi lahko bil tudi najučinkovitejši, pa se je vendarle v
               precejšnji meri zalomilo. Je tudi zakon, ki je izredno hitro doživel prve spremembe,
               prve oponence in zaradi tega se najbrž tako zapleta. Naj spomnimo, da je bil prvi
               kamen spotike manjko, ker niso bile vključene kmetijske zadruge oziroma zadruge
               nasploh, zoper to pa poslanke in poslanci nismo nasprotovali, ampak nasprotovali, da
               se ustavi celotna shema na račun enega partikularnega interesa, ki bi lahko bil
               vzporedno urejen, tudi če bi zakon o jamstveni shemi normalno funkcioniral. Torej,
               ta, rečemo temu sebičnost, se nam danes maščuje na ta način, da gospodarstvo toliko
               težje zmore svoje napore, da se zgublja zaupanje tudi pri bankah in da banke tega,
               kar se ocenjuje najboljše, najučinkovitejše, najprimernejše, ne koristijo.</p>
               <p>V Poslanski skupini DeSUS menimo, da je sleherno zavlačevanje neopravičljivo. Nekaj
               zadreg je, priznajmo, bilo tudi okoli uredbe, ki bi morala bolj pravočasno urediti te
               stvari, in nekaj zadreg je še danes v zvezi s pomisleki Evropske komisije, tudi če
               vseh pomislekov ne bomo upoštevali in bodo na ta račun sankcionirani tisti, ki so
               razvrščeni v boniteto C, kakor je bilo s strani predstavnikov Vlade že omenjeno.</p>
               <p>Mi sicer v Poslanski skupini DeSUS podpiramo ta predlog spremembe zakona, zato ker
               menimo, da je prav, da se vključijo tudi zadruge, in zato, ker menimo, da je prav, da
               naredimo vse, da se čim prej prične ta shema tudi izvajati. Podprli bomo ne samo
               zakon, podprli bomo tudi usklajeni amandma in pripominjamo, da na Odboru za finance
               nismo podpirali amandmaja SDS, ki je odločno proti temu, da bi se kakorkoli izjeme
               dovoljevale, tudi če so sedaj bolje regulirane, kot so bile takrat. Torej, mi bomo
               tudi ta amandma podprli zavoljo tega, ker menimo, da brez tega amandmaja, ki ga
               koalicijsko sedaj skupaj vlagamo, tega krča, v katerem se je jamstvena shema znašla,
               ne bi uspeli razrešiti.</p>
               <p>Torej, če ta amandma ne bo sprejet, ne bo interesa bank za te jamstvene sheme in ne
               bo denarja za gospodarstvo. Torej s tem namenom in ne zato, kakor nekaterih skušajo
               poudariti, da bi dali podporo nekaterim tajkunskim prevzemom, torej zato, da bi
               omogočili normalno poslovanje gospodarstva in da ne bi politika preveč strankarsko in
               ideološko povsod posegala v odločitve bančnih strokovnjakov. Zato torej ta amandma
               podpiramo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bogdan Barovič v imenu Poslanske skupine Slovenske nacionalne
               stranke. Prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa za besedo gospod predsednik, kolegice in kolegi, gospod minister.</p>
               <p>Prepozno ali ne prepozno, danes je pred nami predlog zakona o spremembah in
               dopolnitvah Zakona o jamstveni shemi Republike Slovenije. Dobro ali ne dobro? Odgovor
               je dobro, da se je seveda izraz ali pa vsebina zadruge razširila v 1. člen tega
               zakona. In takšen zakon, kakršen je dan v tej vsebini, pa ali bi to bil zakon, ki ga
               je vložil mag. Radovan Žerjav, ali pa Vlada, govorim o predlogu, bomo v Slovenski
               nacionalni stranki podprli, a nikakor ne bomo podprli nobenega amandmaja.</p>
               <p>Po domače povedano, da ne bi bili vsi pametni pa brali, kaj vse piše v zakonih pa v
               obrazložitvah ali bomo sprejeli takšen zakon, kot ga je Vlada dala s 3. členom v
               osnovni obliki, ali pa 3. člen vrzite ven. Jaz ne razumem, če Vlada da 3. člen s
               katerim prvič, bankam prepove, tistim, ki dobijo jamstveno kvoto, da ne smejo v
               okviru svojega poslovanja dajati posojila za odkup celotne gospodarske družbe s
               strani člana organov vodenja nadzora. Prepove, da ne sme obnavljati posojil ali
               drugače spreminjati pogojev posojil, danih za odkup podjetij s strani organov
               vodenja, ki prepove začasno odkupovanje deleža gospodarskih družb, ki prepove
               odobravati poroštva za posojila drugim finančnim ustanovam, ki so namenjena odkupu
               celotne gospodarske družbe, z amandmajem pa vse te prepovedi - enim ali drugim, saj
               znamo brati, saj ta drugi je zelo lep, črkovno zelo lepo oblikovan - pa hkrati pravi:
               <q>"ampak, vseeno lahko dovolimo obnovitev posojil..."</q> Po domače povedano, ker bomo s
               tem preprečili škodo banke - pa ne glede, kako je napisan v prvotnem ali v veznem
               amandmaju-, ki bi nastala, če ne bi do obnovitve posojila prišlo. Ali po domače
               povedano: Barovič je opeharil banko, s tem je banko porinil v tako situacijo, da bo
               ne glede na jamstveno shemo, še vseeno lahko meni dala še enkrat posojilo, ker če mi
               ga ne bo, bo banka ogrožena. To je čisto po domače povedano in razumljeno. Ampak,
               tako se ne moremo iti. Ali vrežite 3. člen ven, tisti, ki ga je Vlada predlagala v
               osnovni zakon, ali pa umaknite amandmaje. Če bodo amandmaji sprejeti, seveda v
               Slovenski nacionalni stranki absolutno takih - moram reči, da to so že malo lumparije
               - ne bomo podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav v imenu Poslanske skupine Slovenske
               ljudske stranke. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani minister, kolegice in kolegi. V predhodnem
               nastopu v imenu predlagatelja, sem osredotočil predvsem na problematiko vključenosti
               oziroma nevključenosti zadrug v sistem jamstvenih shem, kajti predlog zakona
               Poslanske skupine SLS je urejeval le to zapostavljeno problematiko.</p>
               <p>V stališče Poslanske skupine tudi ne morem čisto mimo tega problema, vendar bi tokrat
               izrazi le zadovoljstvo, da je tudi vlada priznala svojo napako in spoznala, da je
               problematiko reševanja gospodarske krize treba obravnavati širše. Vse prevečkrat
               pozabljamo, da tudi kmetijstvo doživlja enako ali še hujšo usodo v teh kriznih časih
               kot podjetja in gospodarske družbe. Skratka, kriza je doletela vse in ne samo
               nekaterih. Vlada obljublja na tem področju še dodatne ukrepe. Moram reči, da jih v
               Slovenski ljudski stranki neučakano pričakujemo.</p>
               <p>Drugi razlog, da je Vlada predlagala dopolnitve zakona o jamstveni shemi, pa je v
               zagotoviti namenski porabi kreditov, ki jih banke na podlagi tega zakona lahko dajejo
               podjetjem. Namen dopolnitve zakona je torej, da se prepove bankam, ki pridobijo
               jamstvo države, vse vrste dajanja refinanciranja ali obnavljanja posojil, če so le-ta
               namenjena financiranju odkupov podjetij s strani uprave in z njimi povezanih oseb.
               Takšen namen predlagatelja v Poslanski skupini Slovenske ljudske stranke podpiramo.
               Absolutno nedopustna bi bila nedomišljena posledica pomanjkljivega zakona, po katerem
               bi tajkunom za njihove prevzeme jamčila država. Kaj takšnega najbrž na svetu še nihče
               ni videl. In ko je že vse kazalo, da si je pa slovenska politika vsaj v tej
               perverznosti poenotila stališče, koalicija poskuša skozi zadnja vrata pripeljati
               rešitev, ki uzakonja prav slednje. Državna poroštva oziroma poroštva vseh državljank
               in državljanov Republike Slovenije tajkunom za sprevržene posle menedžerskih odkupov!
               Torej, sedaj bomo za njihove odkupe jamčili vsi državljani in državljanke. Česa
               takega pa še res nismo doživeli v tej državi!</p>
               <p>Tretji odstavek, ki dopušča možnost državnega jamstva menedžerskih odkupov pravi, da
               <q>"je posojilo dopustno obnoviti, če bi se s tem preprečila škoda banki."</q> Kakšna škoda?
               To je namreč prejšnji amandma, ki je bil zdaj sicer nekoliko spremenjen, dopolnjen,
               ampak kljub temu skozi zadnja vrata dopušča to, da se bodo ta jamstva lahko
               uporabljala tudi za tiste kredite oziroma za refinanciranje, redefiniranje teh
               kreditov. Medtem ko minister dr. Matej Lahovnik grozi z odstopom, če bo zakon o
               jamstveni shemi dopuščal reprograme menedžerskih posojil, poslanci njegove stranke
               vložijo amandma, ki ravno to omogoča. Ta isti minister govori o kredibilnosti
               politike, ki jo načelno zagovarja. Ali je to tisti minister, ki je kot profesor na
               Ekonomski fakulteti za podjetje PTC izdelal pionirsko študijo menedžerskega odkupa
               podjetja?</p>
               <p>Spoštovane kolegice in kolegi! Kdor me je včeraj pozorno poslušal, se spomni mojih
               besed o popolni spominski amneziji po vsakih volitvah tako ene kot druge politične
               strani in to, da se slovenski politiki vsake štiri leta na novo rodimo popolnoma
               neomadeževani in nedolžni. Blagor nam in bog pomagaj naši državi!</p>
               <p>V Poslanski skupini SLS odločno nasprotujemo sprevrženosti nekaterih predlaganih
               rešitev. Podprli bomo zakon v vsebini, ki bo absolutno onemogočal dajanje
               reprogramiranja oziroma obnavljanja kreditov, namenjenih financiranju odkupov
               podjetij. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic v imenu Poslanskega kluba Liberalne
               demokracije Slovenije. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik, za besedo. Spoštovani gospod minister, kolegice in
               kolegi.</p>
               <p>Gre za pomemben protikrizni zakon, interventen, ki mora seveda podjetjem čim prej
               omogočiti dostop do 1,2 milijarde evrov s strani države zajamčenih posojil. In v
               Poslanskem klubu Liberalne demokracije Slovenije bomo ta zakon zagotovo podprli.</p>
               <p>Tudi ne vidimo kakšne hude težave v tem, da ministrstvo, ko je ugotovilo, da zakon v
               praksi ne deluje, da so pri uvajanju težave, da napako takoj popravljamo in
               odpravljamo. Tako je prav, kajti pametni napake odpravljajo, tisti drugi so pa
               obsojeni na to, da jih ponavljajo, kar je pa zagotovo še slabše. Jaz sem vesel tudi,
               da smo v koaliciji in nasploh v parlamentu dosegli visoko soglasje pri temu zakonu,
               predvsem pa, da smo popravili tudi člen, ki se nanaša na jamstva za zadruge in s tem
               simbolno priznali kmetijstvo tisto, kar mu je, da je seveda dragocen, pomemben
               urejevalec in skrbnik te krajine, da so seveda slovenske zadruge pomembna komponenta
               v tem segmentu in da kljub drugačni organiziranosti imajo še kakšno pomembno vlogo
               tudi kot gospodarske družbe, predvsem na podeželju.</p>
               <p>Seveda, v zakonu je predlagana tudi možnost, da bi podjetja, ki ne razpolagajo z
               možnostjo kvalitetnega zavarovanja, skladnega z običajno prakso, tudi imela dostop do
               državnih jamstev in kreditov, zato se mi zdi tudi pravilno, da tisti, ki imajo seveda
               slabše bonitete - o razlogih, zakaj je temu tako bi se dalo zagotovo veliko govoriti
               in pa razpredati-, da imajo možnost do kreditiranja, da so razvrščena v tri skupine,
               A, B in C, da se seveda stroški provizij gibljejo, odvisno od tega, kakšna je njihova
               boniteta, od 0,4 preko 0,55 do 0,8%.</p>
               <p>Zagotovo največ dilem in polemik pa buri ta zakon v delu, ki ga sedaj ponovno ureja
               tako imenovani 13.a člen, in sicer, da se omeji reprogram in obnova posojil, ki so
               namenjena odkupu podjetij s strani uprav in z njimi povezanih oseb, tako imeni
               menedžerski prevzemi in z njim povezani tudi krediti. Včeraj smo slišali, da je bilo
               v tej državi v zadnji 15-ih letih izvedenih skoraj tisoč takih prevzemov in odkupov
               in jaz sem vesel, da ta amandma najde rešitev, da vseh odkupov in prevzemov ne mečemo
               v isti koš, da smo znali pohvaliti in dati priznanje tam, kjer je bila vrednost
               podjetij kvalitetno, pošteno ocenjena, kjer so lastniki novih in pa dosedanji
               upravljalci za to zastavili tudi svoje premoženje, svoj ugled, ponos, hrbet in pa
               poslovne odločitve, da pa na žalost - to pa zagotovo ni dobro in Poslanskem klubu
               Liberalne demokracije Slovenije tudi to obsojam -, da so se pa seveda določene od teh
               zgodb razvile v smer, ki za Slovenjo ni doba in da jih je ta resen čas gospodarske in
               ekonomske krize še dodatno razkril in podčrtal. Zato se nam zdi ta kompromisna
               rešitev, ki je v koaliciji usklajena, da tisti, ki so kakorkoli na sumu, da so v teh
               postopkih najetja kreditov zašli na kriva ali netransparentna pota, da zanje v
               največjih dveh državnih bankah, ki sta v večinski lasti države, podaljšanja,
               reprogramiranja ali najetja novih kreditov ni. Jaz mislim, da smo, kar se tega tiče,
               v parlamentu dosegli neko načelno in pa široko soglasje. To se mi zdi, da je
               pomembno, potrebno in pa dobro. Zato bomo v Poslanskem klubu Liberalne demokracije
               Slovenije zakon podprli. Podprli bomo tudi amandmaje, ki zakon <gap n="..."/><stage xml:id="Redna-06-2009-05-26.stage19">/Opozorilni znak za
               konec razprave./</stage><gap n="..."/> popravljajo pa izboljšujejo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih. V razpravo dajem 3. člen ter amandma
               Poslanske skupine Slovenske demokratske stranke k 3. členu in amandma koalicijskih
               strank, in sicer ste dobili na mizo spremembo amandmaja k Predlogu zakona o
               spremembah in dopolnitvah Zakona o jamstveni shemi in tudi amandma k 3. členu. Želim
               opozoriti, da poslanske skupine niso mogle najaviti časa za razpravo, zato bo
               razprava poslancev omejena na pet minut, s tem, da bi lahko uporabili peti odstavek
               67. člena Poslovnika Državnega zbora in predlagam, da vsak prijavljeni razpravljavec
               in poslanec lahko o amandmaju razpravlja le enkrat. To je legitimna metoda. To je moj
               predlog, o njem se ne razpravlja. Edino bi zaprosil še za nekaj, spoštovani kolegi in
               kolegice poslanke. Ker imamo enako - gospod Tanko, gospod Kontič, prosim. Ker imamo
               enako situacijo tudi pri 21.b točki in c. točki, če nimate nič proti, bi glasovali
               samo enkrat za vse tri točke, če pa kdo nasprotuje, naj mi, prosim, to izrazi in bomo
               glasovali ločeno za to točko, ki je. Nima nobeden proti? Torej, vi želite, da se za
               vsako posebej. Dobro. V tem trenutku glasujemo za to, da v skladu s petim odstavkom
               67. člena Poslovnika Državnega zbora vsak prijavljeni razpravljavec o posameznem
               amandmaju lahko razpravlja le enkrat. Torej, odločamo. Glasujemo. Zbor v tem trenutku
               ni sklepčen. Ker ni nobene možnosti, da bi zbor tudi postal takoj sklepčen, ta
               predlog proceduralno sam kot predsednik umikam.</p>
               <p>Prehajamo na razpravo. V razpravo sem dal 3. člen ter amandmaja Poslanske skupine SDS
               in amandma koalicije v razpravo. Vsak razpravljavec bo omejen na pet minut, s tem da
               se bo lahko javil večkrat. Želi kdo razpravljati? Prijava teče. Bo še možnosti za
               prijavo, ne bo problema. Besedo ima Anton Kampuš. Prosim.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani predsednik, spoštovane kolegice in kolegi!</p>
               <p>Res je, bančni sistem je krvni obtok nekega sistema, če obtok ne dela, so posamezni
               deli gospodarstva neproduktivni. In to je bilo zdaj v neki meri zaslediti. Je pa res,
               da sem danes zelo vesel, da je končno ta zakon, torej Zakon o jamstveni shemi
               Republike Slovenije, na mizi. In glede na to, da se je veliko število menedžerskih
               odkupov zgodilo v prejšnjem mandatu in seveda tudi v prejšnjih, večina pa v
               prejšnjem, ocenjujem, da je ta zakon vsaj štiri leta prepozno na mizi. In na račun
               tega bom ta zakon podprl. Ne vem, kako so torej nekateri razpravljavci že zdaj
               ocenjevali amandma SD-ja, Zaresa, LDS-a in DeSUS-a, ali so ga sploh prebrali ali
               niso. Iz njega je zaslediti, da amandma točno izključuje vse nadaljnje malverzacije
               oziroma tako imenovane menedžerske odkupe. Jaz celo tako rečem, da onemogoča, in bilo
               bi zelo fino, da bi še enkrat prebrali ta amandma, ki ga bom vsekakor podprl. Seveda
               ni nobene logike, da bi podprl amandma SDS-a, in vas vljudno naprošam, da pred tem ko
               se spravite k razpravi, še ta sprememba amandmaja, ki se uradno imenuje k
               dopolnjenemu predlogu zakona o spremembah in dopolnitvah Zakona o jamstveni shemi
               Republike Slovenije, preberete enkrat.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič.</p>
               <p>Prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice in kolegi.</p>
               <p>Jaz mislim, da če drugega ne, v luči<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p><gap n="..."/>svoje odgovornosti je tudi pri zakonu, ki ga bomo obravnavali kasneje, smo malo
               neresni. Neresni smo, ker v isti sapi govorimo, kako slabo je, da s predlaganim
               zakonom o spremembah in dopolnitvah Zakona o jamstveni shemi zamujamo, po drugi
               strani smo imeli dva predloga in končno prišli do nekega dogovora, ki je bil
               sprejemljiv za vse, za vse, in končno tudi do predloga zakona, ki ga je oblikovala
               Vlada s 3. členom. In zdaj, po vseh teh trditvah, kako se mudi, že spet spreminjamo.
               Ne! V Slovenski nacionalni stranki ne bomo, poudarjam - ne bomo, podprli nobenega
               amandmaja več. Bodimo resni. Ne z amandmajem vračati pravzaprav zakon v prvotno
               obliko. Hvala bogu, da je Vlada nekaj naredila, vključno s 3. členom - tak, kakršen
               je zapisan v zakonu, pustimo takšnega in ga sprejmimo. Nobenih sprememb ne
               potrebujemo v tem trenutku. Ali pa vrzimo 3. člen ven, pa se pogovarjajmo o zakonu,
               ki ga je vložil kolega gospod Žerjav. In pohitimo, zaradi vsebine, ne pa, da iščemo
               vrzeli in luknje. Nehigiensko je, da smo dobili amandma, ki popravlja amandma pred
               nekaj minutami na mizo. Jaz sem ga hitel prebirati, pa znam prebirati, tako da berem
               eno vrstico, včasih mi uspe še tretja zraven. Če pa obrazložitev preberete, smo pa na
               istem, tudi z novim amandmajem, s predlaganim novim amandmajem se ukrep prepovedi
               sklepanja bančnih poslov, ki so namenjeni odkupu delnic oziroma deležev družb s
               strani članov poslovodstev teh gospodarskih družb in z njimi povezanih oseb, omeji le
               na tiste primere, ko je v postopkih prišlo do kršitve zakona. Najprej pa, iste
               izjeme, ki jih je prvotni amandma - ki ste ga spremenili, ne vem zakaj, mogoče zaradi
               grožnje gospodarskega ministra - velja ista zgodba. Ne delati to. Bodimo pošteni vsaj
               do ljudi. Vlada je pripravila zakon, ki ga imamo pred seboj. Govorimo o osnutku o
               prvotni obliki brez amandmajev, če je 3. člen, sprejmimo ga takšnega, kot je zapisan.
               Brez popravkov. Ali ga pa vrzimo ven in sprejmimo Zakon o jamstveni shemi. Če bo
               katerikoli amandma, ki bistveno spreminja vsebino zakona, naj ljudje vedo, bistveno
               spreminja vsebino zakona, sprejet, bomo v Slovenski nacionalni stranki absolutno
               protestirali proti takšnemu načinu dela. Zdaj pa res nismo več pošteni do ljudi. Jaz
               razumem, da so težave, kolegi razumejo, da so težave, pa vendarle, gospe in gospodje!
               Ne moremo zdaj, če sem jaz ali pa nekdo s svojim <q>"pufom"</q> naredil bankam takšno škodo,
               da bo propadla, če mu ne da spet en <q>"puf"</q>, zato da bo tisti prvi <q>"puf"</q> vrnil. Ne
               moremo se zdaj <q>"špilati"</q>! Brez zveze, da se sploh pogovarjamo o tem zakonu! In to vse
               v nek celofan zavijamo, češ, ljudje so pa menda tako neumni ali pa neuki, da ne vedo.
               Veš, da vedo. Zdaj imamo en zakon, ki je sprejemljiv, po besedah smo slišali stališč,
               ki je sprejemljiv za vse, za vas in za vas. In vrzimo amandmaje stran in sprejmemo
               tak zakon in začnimo delati vendarle v dobro tistega, kar ta zakon določa!
               Kakršenkoli amandma bo sprejet, vam povem, bo novi kaos. In mislim, da mi bo v tem
               primeru tudi Vlada, ki jo podpiram v osnovnem zakonu, če bo poštena, tudi potrdila.
               Hvala lepa. Nobenega amandmaja ne bomo podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vili Rezman.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Ker nam zaradi nesklepčnosti ni uspelo omejiti diskusij, lahko to storimo vsak sam
               zase. Na to možnost opozarjam, ker še zmeraj obstoji. Sam bi pa rad preprosto
               povedal, ponovil, da bom jaz amandma in potem zakon, če bo amandma sprejet, podprl,
               tako kot naša poslanska skupina, in opozoril na neko pojavnost, ki jo je sedaj moč
               opaziti in se razume skozi terminologijo, ki jo uporabljajo tisti, ki nasptorujejo
               sprejemu tega amandmaja.</p>
               <p>Naj spomnim, da so bile izrečene besede o tem, kako da gre za perverznost, kako da
               gre za zavržna, sprevrnjena dejanja in pobude in po logiki stvari so torej tisti, ki
               predlagajo takšen amandma, pokvarjenci. Torej, nimajo poštenih namenov in jih je
               treba zato obsojati, morebiti celo kaj hujšega storiti z njimi. Pa vendar mislim, da
               takšna terminologija ni poslovna terminologija - sedaj pa govorimo pravzaprav o
               poslih, govorimo o tem, kako se bo v Sloveniji ravnalo v sitemu financ in kako bo to
               vplivalo na realni sektor in posledično tudi na zaposlitve, socialni položaj in vse
               ostalo, kar se da iz tega še izpeljati.</p>
               <p>Naj spomnim še to, da so, vsaj po mojih informacijah in tudi po mojih kontaktih, ki
               sem jih imel s posamičnimi strokovnjaki, z gospodarskimi asociacijami, z bankirji in
               tako naprej, ti predlogi, da se amandmira ta zakon, doživeli podporo in se boje,da se
               to ne bi zgodilo, ker bo to pač pomenilo nadaljnji krč, tako finančni kot v realnem
               sektorju. Težko bi pristal na to, da bi tudi njih vse imenoval za sprevržence, za
               tiste, ki so perverzneži in kar je še takšnih bolj moralističnih pojmov, ki bi jih
               lahko v racionalni razpravi pritaknili, ne <q>"pašejo"</q> zraven po moji sodbi.</p>
               <p>Koalicija se je pa vendarle uspela, omenili smo že, uskladiti, čeprav je tudi med
               nami bilo precej premisleka, in pomislekov in sicer sporazumeti v tem, da s tem
               predlogom amandmaja mi ne dajemo nikakršne podpore nikakršnih zlorab, ampak sočasno
               sleherno zlorabo obsojamo. Da hkrati, s tem, ko predlagamo, predlagamo tudi boljšo
               regulacijo te izjeme, ki je bila najprej predvidena, ki je bila kasneje umaknjena in
               ki je zdaj bolj taksativno in lepše našteta in bo tudi lažje izpeljiva. Ni tako mehka
               definicija, bi rekel, teh prepovedi, kot je bila poprej.</p>
               <p>Mi ocenjujemo, da smo dejansko na poti k soglasju, k temu, da skušamo s tem
               preprečiti morebitne škode, ki bi jih kdo, kakor je videti, privoščil kakšnemu
               posamezniku ali posamezni bani, lahko pa naj bi takrat, ko širše pogledamo,
               povzročijo veliko škode in negativnih posledic za nas vse Slovence. In dajmo si
               priznati, da tako ne razmišljamo samo v Sloveniji, tako razmišljajo tudi kje drugod,
               še tako drugod tudi reagirajo in kar vseh, ki tako počno in skušajo izvajati ukrepe,
               ne moremo zmerjati s perverzneži.</p>
               <p>Torej, mi se bomo potrudili, da to soglasje znotraj koalicije zdržimo, podprli bomo
               amandma in zakon, prosimo pa obenem, da bi se takšno moraliziranje s strani tistih,
               ki so nekoč podpirali ultra neoliberalne ideje, umaknilo v foaje, da ne bo tukaj
               ravno tako očitno nastopalo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo želi minister za finance, dr. Franc Križanič. Razpravljamo torej o
               3. členu in amandmajema k 3. členu. Prosim, gospod minister.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Torej, osnovni namen novele Zakona o jamstveni shemi Republike Slovenije je usmeritev
               kreditov, ki bodo plasirani na osnovi te sheme v določene namene, in sicer za
               investicije, za obratni kapital in pa za razvojno dejavnost po podjetjih. Poleg teh
               rešitev, ki so sedaj predlagane v osnovni noveli zakona in v amandmaju koalicije, smo
               hkrati rešili še tri druge probleme. V skladu z iniciativo Državnega sveta smo vnesli
               tudi zadruge, ki jih prej ni bilo, ker ne sodijo pod regulacijo ZGD-ja. Potem smo
               razširili zavarovanja, se pravi, v primeru, da podjetje nima dovolj kvalitetnih
               zavarovanj za kredite, jih po originalnem, sedaj veljavnem zakonu, ne bi moglo dobiti
               po tej shemi, sedaj bo nekolik dražje te kredite vendarle nekoliko pridobilo. In
               potem smo uvedli tudi sankcije, se pravi, kršitve pogodb bodo pomenile ničnost pogodb
               po tej kreditni shemi. S tem smo se približali evropski regulaciji. Mi upamo, da bomo
               s tem dobili tudi ustrezne potrditve Direktorata za konkurenčnost Evropske komisije.
               Pogajanja sicer na tem področju še tečejo.</p>
               <p>Če se na kratko dotaknem samo še teh omejitev, ki so bile namen novele zakona, se
               pravi, namenske porabe sredstev, bi rekel, da je amandma koalicije smiseln, kaže
               namreč izrazito na tisti del sredstev, kjer je šlo za maliciozno angažiranje kreditov
               za odkupe, za izigravanje regulacij, za izgradnjo regulacij, ki niso imele v
               zakonodaji dovolj močnih sankcij in zdaj te sankcije prihajajo skozi stranska vrata
               skozi ta zakon v samo regulacijo. Če bi visoki zbor našel rešitev, da bi to bolj
               sistemsko uredil, potem bi verjetno še lažje izvajali protikrizne ukrepe in se hkrati
               rešili teh problemov, ki so nastali s procesom tako imenovanega izstopa države iz
               gospodarstva, ki se je končal s sedanjo tajkunsko krizo. To je eden od poskusov.</p>
               <p>Mislim, da je koalicija to zastavila tako, da so trenutno sankcionirani tisti
               poskusi, ki so bili očitno kršitve pravil. Če bo še močnejše, bi se pa lahko sistem
               zamajal. Se pravi, mislim, da bo tudi vendarle treba nek gradualističen pristop
               uvesti, če bi hoteli kolikor toliko brez stresov za finančni sistem iziti iz tega
               celotnega klopčiča. Hvala lepa. Se pravi: prvič, predlagam, da amandma podprete in
               drugič: da novelo zakona podprete in da podprete amandma koalicije.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod minister. Besedo ima Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Gospod minister, kolegi in kolegice!</p>
               <p>Jaz priznam, da ideja, da bi glasovali o zakonu brez amandmajev, je zelo všečna in
               komu ne bi bilo všeč dejansko vnesti neko uravnilovko in dejansko preprečiti v
               absolutnih terminih katerikoli prevzem, katerikoli nakup delnic znotraj gospodarskih
               družb. Ampak, če se lotimo s trezno presojo in prisluhnimo tudi argumentom tistih, ki
               se spoznajo na finančne trge, na gospodarska načela, na učinke, ki jih imajo takšni
               ali drugačni zakoni, je treba priznati, da je amandma k 3. členu, ki ga koalicija
               predlaga optimalni. Optimalni, ker dejansko omejuje možnost takih prevzemov in jih
               omejuje skladno z nekaterimi principi, ki so principi pravne države, principi
               pravičnosti, načela, ki preprečuje, da bi kdorkoli, ki je vpleten ali je osumljen,
               dovolj je utemeljeni sum o nezakonitem delovanju glede načela Agencije za trg
               vrednostnih papirjev in konkurence, da bi takim preprečili ta manever. In to je velik
               korak, pomembnejši od tistega prvega poskusa, da bi vendarle prepustili samo
               nadzornim svetom diskrecijsko pravico o ugotavljanju, kdaj lahko je določeno
               kreditiranje možno. Ne bi bilo pravilno in ne bi bilo korektno kriminalizirati
               menedžerstva tako na splošno, brez kakšnih konkretnih kriterijev. In ta amandma uvaja
               kriterije, ki pa so zelo uporabni. Za vse tiste menedžerske odkupe ali prevzeme, kjer
               obstaja sum, da delujejo proti navedenim načelom in proti načelom zdrave in poštene
               konkurenčnosti, ta amandma in zakon v celoti daje možnost, da se to prepreči. In to
               je ključno vprašanje, zakaj je amandma koristen. Po drugi strani pa tista všečna,
               radikalna forma oziroma radikalni pristop, uravnilovka: dajmo vse menedžerje
               kaznovati, lahko pripelje do nekaterih hujših posledic za banke in za podjetja. Temu
               se želimo izogniti. Ne bi želeli hiteti, če bi se v prihodnosti izkazalo, da bo to
               treba storiti, bomo imeli pogum in bomo tudi to predlagali. Ampak zaenkrat se splača
               biti preudaren, delovati postopoma in omogočiti, da se predvsem problematični
               prevzemi preprečijo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Cvetka Zalokar Oražem.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Najprej moram ugotoviti, spoštovani kolegi in kolegice, da tega
               novega amandmaja, ki smo ga pripravili v koaliciji, mnogi sploh niso pogledali. Že
               pri predstavitvi stališč poslanskih skupin sem videla, da nekateri govorijo še vedno
               in kritizirajo nek amandma, ki je bil prej prisoten oziroma se je o njem govorilo
               veliko v zadnjih dneh, ne koncentrirajo, ne gledajo, posvečajo pa se temu amandmaju,
               ki je bil oblikovan danes. Tudi kritike so bile izrečene na mnoge, med drugim tudi na
               ministra Lahovnika, kar na osnovi tistih rešitev, ki jih je ponujal amandma, ki ga
               danes tu sploh več ni. S tega vidika bi želela povedati, da veste, da je bila stranka
               Zares med tistimi, ki je najbolj glasno, najbolj izpostavljeno zahtevala, da se
               prepove, če tako rečem, reprogramiranje tako imenovanih tajkunskih kreditov. Tu smo
               mislili zelo zares in tu mislimo zelo zares tudi sedaj. In prepričana sem, da ta
               amandma, ki je pripravljen, vendarle sledi nečemu, kar nekateri, ki bolj mislijo na
               to, kako priti do oblasti, ko bo država na robu propada morda, kot pa na to, kako
               pomagati morda tudi zdravemu delu gospodarstva, ne želijo razmišljati. Mi smo
               vendarle prisluhnili številnim zunajvladnim ekonomskim strokovnjakom, opozorilom
               Banke Slovenije, Šušteršiča, Mastena in še nekaterih, ki so zelo blizu vaši opciji
               bili v preteklosti, ki so sodelovali z vašo vlado, ki so zelo kritično opozarjali na
               to, tudi Banka Slovenije je zelo kritično opozarjala na to, da bi lahko preveč
               restriktivno poudarjanje tega povzročilo Sloveniji velike težave, nepopravljive
               posledice in ne bi prišlo do tistega, ker si vsi želimo. To pa je, da bi jamstvena
               shema začela čim prej delovati in da bi pravzaprav prekinili s tako imenovanim
               bančnim krčem. In nekateri si tega v resnici ne želite. Tisti, ki danes vztrajate, da
               ta amandma ni dober, si želite prav tega. Želite si izrednih razmer, želite si tega,
               da zdravo gospodarstvo ne pride do sredstev. Bom še enkrat prebrala, morda res niste
               prebrali: <q>"Banke ne smejo"</q>, ne smejo, poudarjam, <q>"dajati posojil za odkup delnic in
               poslovnih deležev gospodarskih družb s strani članov in poslovodstev niti takšnih
               posojil obnavljati ali kako drugače spreminjati, če je zoper njih v teku postopek
               zaradi kršitev, zlorab trga finančnih sredstev, zlorab s področja prevzemne
               zakonodaje, zlorab s področja konkurence"</q> in podobno, vsega tistega, kar počneta
               Agencija za trg vrednostnih papirjev in Urad za varstvo konkurence. In če delata
               dobro, potem najbrž pri njih ti postopki tečejo. In kot je meni znano, številni
               postopki v zvezi s tem tečejo. In dovolj je, da tečejo postopki. Se pravi, če so v
               teku ti postopki, ne, če so že sklenjene oziroma urejene pravnomočne odločbe. In v
               tem smislu se mi zdi, da je enostavno perverzno ne brati tega amandmaja in ne vzeti v
               zakup celotne slike, ki se dogaja na tem področju.</p>
               <p>Bi pa želela še nekaj reči o bankah in Banki Slovenije. Moram reči, da se mi zdi, da
               banke v Sloveniji ne sodelujejo, niso aktivne in ne prevzemajo svojega dela
               odgovornosti pri reševanju kriznih razmer. Previdnost in konservativni pristop ter
               zadržanost so sicer vedno prisotni pri bankah, vendar pa se žal ne morem znebiti
               vtisa, da gre še za nekaj več, za nekaj, kar težko razumemo ali pa očitno nimamo vseh
               informacij. Krivdo za kreditni krč se želi prelagati na Vlado oziroma opozicija išče
               predvsem tu krivdo. Jaz pa menim, da velik del te krivde nosijo tudi banke, in sicer
               tudi tiste z večinskim deležem države. Opazna je aroganca nadzornih svetov in uprav
               in vse bolj jasno postaja, da pravzaprav banke in njihove uprave na določen način
               izsiljujejo s svojo pasivnostjo na tem področju. In lahko se samo vprašamo, zakaj.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milenko Ziherl. Prosim.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Še enkrat lep pozdrav vsem prisotnim! Tudi sam se strinjam s to
               ugotovitvijo, kako nujen je čimprejšnji zagon jamstvene sheme in kreditiranja
               predvsem zdravega dela gospodarstva. Vendar pa ne morem mimo tega, da so bili v
               postopku sprejemanja te zakonodaje izgubljeni trije meseci. Zaradi nedorečenosti se
               je zakon dograjeval, dopolnjeval. pa tudi danes nismo nič na boljšem, saj dežuje
               amandma na amandma. Seveda smo bili že cel dan priča sprenevedanju in spreobračanju
               besed, za takšno situacijo smo v Goodyearu imenovali tistega, ki je velikokrat
               spremenil svoje mnenje tekom dneva, <q>"Joel spinning wheel"</q>, in bi morda kar na prvi
               točki, kako se bo vse obrnilo. Danes zjutraj smo poslušali, kako katastrofalno bi
               bilo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p><gap n="..."/>nekaj storiti brez odobritve Evropske unije, pa ravno za jamstveno shemo še nimamo
               soglasja Evropske komisije. Torej, popolnoma, zdaj naenkrat zjutraj je izredno
               pomembna Evropska komisija, Evropska unija, torej relacija z Brusljem, zdaj pri tej
               točki je to vseeno.</p>
               <p>Omenjeno je, da gre za okrog 2 milijardi evrov denarja za reprogramiranje kreditov.
               Ko sem preračunal, je to za 10 Sava Tires, to je približno za 17 tisoč zaposlenih. Pa
               me prav zanima, če bo tudi znotraj tega, kar bomo kreditirali, če je tudi znotraj
               tega 17 tisoč in več zaposlenih. Poleg izgubljenega časa in nedorečenosti so bili v
               tekstu nekateri pojmi, ki so zelo raztegljivi. In kdo bi znal razložiti dobro ime
               oziroma kaj je tajkunski kredit oziroma še bolj pomembno - kaj je znatna škoda banki.
               Ali je reprogramiranje enega kredita res takšna škoda, da ogrozi poslovanje ene
               banke? In kakšna je potem vloga njenega nadzornika, Banke Slovenije, da ta banka
               posluje tako na robu, da bi z nereprogramiranjem nekega tajkunskega kredita bila
               ogrožena celotna denarna masa? Omenjeno je tudi, da je treba seznaniti Ministrstvo za
               finance. Kaj če bi pisalo, da mora Ministrstvo za finance te večje posle odobriti.
               Predvsem pa me zanima, kako stlačiti v dobro ime firme recimo takšne eksotične firme,
               kot je Atka-Prima, in podobne, ki bodo sigurno, če se niso seveda ta čas stokrat
               preimenovale, pa po nekih novih kanal bo prišel ta denar na iste naslove, kamor je
               namenjen.</p>
               <p>O nekaterih naslovnikih recimo prebereš, da za ohranitev proizvodnje oziroma za
               ohranitev podjetja potrebujejo sto petdeset milijonov evrov kredita, hkrati pa v
               reviji Menager prebereš, da se njihovo premoženje ceni na sto petdeset milijonov
               evrov. Ali je potem sploh še potrebno kakšno jamstveno shemo ali je potrebno
               kreditiranje? Če je proizvodnja tako zdrava, posli tako zdravi, naj poveča tudi svoj
               lastni delež.</p>
               <p>Zakon, ki je nujno potreben, ki ima tri mesece zamude, ki še vedno ni zadosti
               dorečen, ima preveč pomanjkljivosti, da bi kazalo hiteti z njegovim sprejemom. Zato
               ob nesprejemu amandmajev, mislim, da zakon ni primeren za sprejem. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ali želi še razpravljati? Prosim za prijavo. Besedo ima, že drugič danes
               ob temu amandmaju, Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala.</p>
               <p>Ne bi jo rad imel, ampak veste, če mi nekdo govori pa ne bom imenoval, da ljudje, ki
               govorijo, nismo prebrali novega amandmaja. Kdaj pa naj bi ga prebrali, če smo ga
               dobili na mizo ob začetku te točke? Prvič.</p>
               <p>Drugič. Da je ta amandma tako vsebinsko pomemben, spoštovani gospod minister, vi
               veste, da vas zelo cenim. Zakaj te vsebine, ki je tako pomembna in je nastala danes,
               niste vključili v 3. člen takrat, ko je bil zakon oblikovan. Saj ni od tega dvanajst
               mesecev ali pa sedem. In ne se sprenevedati. Bodite pošteni in odkriti. Ta amandma
               ste si izmislili, najprej tistega prvega, to je resnica, zanj je minister za
               gospodarstvo dejal, da če bo sprejet, da bo odstopil, in ste si izmislili drugega. To
               je resnica! Niste si izmislili nove vsebine, ker jaz vem, da je minister za finance
               tako pameten pa tako izkušen, da bi to vsebino sam dal v 3. člen, če bi sodeloval v
               polni meri, če ne bi bil preobremenjen v oblikovanju 3. člena. Verjamem vam. Ker pa
               ne more vse sam, ker ima druge, so mu nekaj spustili in zdaj se tukaj <q>"vadite ven"</q> s
               takšnimi, da nas obtožujte ne vem česa vse.</p>
               <p>Zakon je dober, vladni osnovni zakon je dober in ga bomo podprli. Ne vem, zakaj
               nasprotujete temu osnovnemu zakonu. Ker je preveč restriktiven? Ja, saj je koalicija
               oblikovala 3. člen in takšno restrikcijo. In prav je, da jo je. A zdaj smo se pa, da
               je malo preveč restriktiven? Prav, umaknimo, jaz predlagam, amandmaja ne morem ga
               več, umaknimo 3. člen, pa bo zadeva čisto rešena.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj, prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik.</p>
               <p>Osnovno, kar je narobe, je to, da se ne ugotavlja, ali so sovražni prevzemi ali
               tajkunski nakupi nezakoniti. Dejansko se ne more nekdo danes kititi z lastnino, če je
               pa dal nekaj kot garancijo, kar še njegovo ni bilo. Recimo, primer nakup deleža
               zavarovalnice Triglav. Bom čisto z imenom in priimkom govoril. Gospa Klemenčičeva,
               recimo, za jamstvo je dala nekupljene delnice. In takšnih velikih tajkunov imamo
               ogromno. Jaz osebno pa ne poznam nobenega od tajkunov, ki bi zastavil svoje osebno
               premoženje. Nobenega! Še celo lahko vidimo danes zgodbice, kako se masovno in po
               hitrem postopku nepremičnina teh gospodov prepisuje na sorodnike, žene, da ne govorim
               bratrance, sestrične in tako naprej. In kvalitetno zavarovanje, spoštovani minister,
               je za mene lastnina podjetja, dobra razvojna vizija, podpisane pogodbe ali osebna
               jamstva lastnikov. In čisto nič drugega.</p>
               <p>In še malo evropske prakse bi vam želel povedati. V Evropi obstajajo tudi države, ki
               jim je malo mar, ali podjetje dobro dela ali gre podjetju slabo. Preprosto, ko ne
               more več izpolnjevati svojih finančnih obveznosti, pride finančna policija, podjetje
               zapre, lastnika razlasti. Čez nekaj časa pride drug lastnik, delavci ostanejo na
               istih delovnih mestih in tisti, ki je bil povzročitelj teh dolgov, nosi kazensko in
               osebno odgovornost in zadeva gre dalje. Samo pri nas to ni mogoče. Samo pri nas pa to
               ni mogoče! Veste, zakaj to ni mogoče? Ker banke ne nosijo solidarnosti pri
               odgovornosti in ker so te hudodelske združbe takšne, kot so. Povezane so med seboj.
               Kdo pa je lahko v eni osebi v bistvu kupil podjetje, če ni imel pomoči? Jaz ne poznam
               nadzornika, ki bi odgovarjal z osebnim premoženjem. Pa vsi po zakonu morajo
               odgovarjati z osebnim premoženjem. Nobenemu še nič nismo zaplenili in tudi ne bomo.
               Ker ti gospodje pomagajo novodobnim tajkunom. Pomagajo jim ali s preferiranim odnosom
               do podajanja informacij ali pa za servisiranje preko bank ob nakupu. In tudi dobički
               se delijo, verjemite mi, da ne nosi samo eden polnega žaklja domov. To je
               privilegiran sloj v naši družbi in vrana vrani še nikoli očesa ni izkljuvala. In tudi
               danes se nič ne bo hudega zgodilo tem gospodom. Je pa res, to je pa velika
               svinjarija, če bomo mi na davkoplačevalce prelagali odgovornost in zahtevali, da z
               nekim posebnim rizikom, ki ga ponovno uvajamo, zaščitimo hrbet tem gospodom, ki so na
               tak način napolnili zgolj osebne račune. To pa bo svinjarija. In to, minister, ni
               dobra odločitev, kar predlagate, seveda tudi vaša velika koalicija, v amandmajih. To
               ni dobro. To je samo za raztrgati. Tako. In če se bodo ljudje zbudili, bodo še kaj
               drugega naredili kot to. Da nas ne bo glava bolela jutri.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik. Danes smo brali določene podatke, ki so osnova za
               pripravo rebalansa. Eden izmed teh je zanimiv: 900 milijonov evrov manj davčnih
               prihodkov. Ni čudno. Gospodarstvo namreč ni bilo deležno niti enega ukrepa za
               razbremenitev, niti enega simbolnega ukrepa pomoči v obliki, tudi državnih poroštev
               za kredite in podobno. Ni čudno, da je toliko manj prilivov v blagajno, kajti
               gospodarstvo ne zmore funkcionirati brez denarja in brez trgov, brez razbremenitve.
               In ti podatki niso čudni. In kaj bo sledilo? Sledilo bo zmanjševanje odhodkov, torej
               še manj investicijskih aktivnosti. In špirala je tu in bog nam pomagaj.</p>
               <p>Državna poroštva, ki so osnova tega zakona, so omejena. Državna poroštva so omejena s
               tem zakonom na 1,2 milijardi evrov. Zato morajo biti ciljana. Ni državnih poroštev
               kar tako za vse primere in za vsakega. Ciljana morajo biti. In ciljana so za tiste
               projekte, investicijske projekte gospodarstva, tudi za obratna sredstva gospodarstva
               in tudi za reprograme tistih posojil gospodarskim subjektom, ki so namenjeni
               investiciji, razvoju podjetja. To je cilj, to je namen tega zakona. Vi ste pa ta
               namen razširili tudi na možnost reprogramiranja menedžerskih posojil. Jaz nimam niti
               kaj veliko proti tem, da se odpre debata, ali lahko banke sodelujejo pri tem ali ne.
               Naj se odpre debata, to ne sodi v ta zakon. Da pa daje država poroštvo, da zastavimo
               pravzaprav premoženje vseh državljank in državljanov, pa imam veliko proti. To ni
               cilj zakona o jamstveni shemi. Cilj Zakona o jamstveni shemi je spodbuditi
               gospodarsko aktivnost, dati gospodarstvu za investicije, za razvoj, za poslovanje, ne
               pa za lastniško konsolidacijo. In to omogočate s tem amandmajem. In ne mi prosim
               tukaj govoriti, da je po mnenju strokovnjakov to potrebno in nujno. Poglejte,
               reprogrami tajkunskih posojil bodo zažrli kvoto in ne bo poroštev za investicije,
               investicijske kredite. 1,2 milijarde izhaja iz Zakona o jamstveni shemi, 400
               milijonov, 20% je samo omejitev za reprograme, samo 20, 240 milijonov evrov je
               namenjenega za reprogramiranje posojil. In teh 240 ste zažrli s tajkunskimi posojili.
               Točno tako je, ker to ni izjema, to ni nad to cifro. In zato menim, da greste tukaj
               in ste pokleknili pred pritiski teh tajkunov in bank, ki so z njimi zelo zlinkane.
               Danes lahko beremo, za kakšno nagrado so banke zelo povezane s temi. O teh enormnih
               nagradah je baje celo razkril Žurnal pogodbo. To je zelo zanimivo branje. In se čuti
               tudi. zakaj je takšna simpatija in doslednost pri poslušanju enih in drugih strani in
               dovzetnosti do reševanja enih in drugih problemov. Ni vam, spoštovani gospodje, namen
               reševati slovenskega gospodarstva in njihovih problemov s poroštvi države. Namen je
               rešiti rit parim posameznikom, ki so se znašli v nezavidljivi situaciji zaradi krize
               in ne morejo vračati posojil, ki so jihnajeli za menedžerske prevzeme. To je po moje
               skrito v tem amandmaju in zelo žalosten sem, da pri tem asistira Ministrstvo za
               finance. Jaz verjamem, da so poslanske skupine prestreljene, sploh te, z ljudmi, ki
               so še kako osebno zainteresirani, da je tak amandma sprejet. Če beremo in poznamo
               strankarske knjižice teh tako imenovanih tajkunov, kam so sodili in kam sodijo še
               danes. In prosim vas lepo, sprevrženo pri vsem tem je, da govorite, kako ste proti
               temu, hkrati pa podpirate ta amandma.</p>
               <p>Tvegate, spoštovani, referendum na to temo. Tvegate referendum. Ne vem, kako boste
               ljudi prepričali, da se njihove plače, kako boste tisto armado brezposelnih, 25
               tisoč, te delavke in delavce, ki so pred stečaji, ki nimajo plač ali pa ki imajo
               nizke plače, ki so na čakanju na delo - kako jih boste prepričali, da za njihova
               podjetja ni denarja <gap n="..."/><stage xml:id="Redna-06-2009-05-26.stage20">/Opozorilni znak za konec razprave./</stage><gap n="..."/> za reprograme
               tajkunskih posojil, zoper katere ni uveden postopek, pa je denar.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matevž Frangež. Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane in spoštovani! Strinjam se s tistimi, ki opozarjajo na to, da je namen
               zakona o jamstveni shemi Republike Slovenije pomoč gospodarstvu. Osebno vidim ta
               ukrep kot enega od ključnih, ki lahko hitro in bi moral, da, že pred mesecem ali
               dvema pomagati slovenskemu gospodarstvu, zato da pride do likvidnih sredstev. Vsi
               vemo, da slovensko gospodarstvo ta likvidna sredstva obupno potrebuje. Sam spremljam
               situacijo v mariborskih podjetjih in v Mariboru se nam v mnogih primerih dogaja
               zanimiva situacija: imamo podjetja, ki so se uspešno prestrukturirala skozi krizo
               devetdesetih, zdrava jedra in ta zdrava jedra so vse do začetka te krize prodorno
               širila svoje proizvodne in storitvene zmogljivosti. Sedaj so seveda v finančnem krču.
               Poznamo primer podjetij, ki imajo nova naročila v tako zahtevnem sektorju in v tako
               od krize prizadetem sektorju, kot je avtomobilska industrija, nova naročila, vendar
               nimajo sredstev za to, da z obratnim kapitalom ta naročila izvršijo. Če pozabimo na
               vse ostalo, sem prepričan, da Državni zbor zmore toliko modrosti, da to prepozna kot
               naš skupen interes. In ta naš skupni interes je zakon o jamstveni shemi, kjer trdimo
               in smo zapisali, da so sredstva iz teh jamstev namenjena za investicije, za obratna
               sredstva in za razvojne projekte. Vi, spoštovani gospodje, ste tajkune pripeljali v
               ta krizni ukrep.</p>
               <p>Kar se tiče tajkunov, naj povem naslednje. Prepričan sem, da nam gredo vsem na živce.
               Kar se mene tiče, ni dvoma, kdaj se je proces tajkunizacije Slovenije začel. Vemo,
               kdo je bil takrat na oblasti, in vemo, kdo je takrat vladal največji slovenski banki,
               ki sta tudi ključni pri zagotavljanju finančnih sredstev za menedžerske odkupe. Kar
               se mene tiče, v tem trenutku dosežimo soglasje in sprejmimo zakon o reviziji
               menedžerskih odkupov in nacionalizaciji njihovega premoženja. Takoj sem za! Izrazito
               pa me moti, da enega od ključnih protikriznih ukrepov, kot je jamstvena shema, ki naj
               gospodarstvu zagotovi sveža sredstva, obremenjujemo z zgodbami, kot so tajkuni.
               Vprašanja tajkunov, in v to sem prepričan, tudi s tem zakonom, pa naj bo koalicijski
               amandma sprejet ali ne, ne bomo rešili. Bojim se, da smo v teh časih nekako preveč
               popustili demagoškosti in populizmu. Sam bi si želel da nas pri odločanju in presoji
               o teh stvareh vodi zdrava pamet in presoja o tem, kaj je za slovensko gospodarstvo,
               še pred tem pa za slovenski bančni sistem, brez katerega slovensko gospodarstvo ne
               more izplavati, pomembno. In v tem pogledu jaz razumem stališča bankirjev, tudi
               tistih, ki so odgovorni za to, da je do tajkunizacije sploh prišlo, da je vprašanje,
               kolikšen bo interes za to, da sploh 28. maja stopijo v avkcijo za lote te jamstvene
               sheme, če na ustrezen način ne bomo rešili tega vprašanja. In zdaj se vprašam, kaj
               nam je interes: lov na čarovnice, na tiste, ki ste jih nekateri v tej dvorani sami
               povzročili, ali to, da pomagamo slovenskemu gospodarstvu. Prepričan sem, da slednje.
               Za tisto drugo zgodbo imamo vse možnosti, da na ustrezen način stopimo na prste
               tistim, ki so možnosti, ki so jih imeli, zlorabljali.</p>
               <p>In še nekaj predlagam v razmislek. Odprimo Kazenski zakonik in strogo sankcionirajmo
               vse tiste, ki danes to omejeno moč države, ki jo je Republika Slovenija sposobna dati
               svojim državljanom in gospodarstvu, izkoriščajo za različne zlorabe. Pri različnih
               ukrepih. Vemo, da se to dogaja v posamičnih primerih pri subvencioniranju polnega
               delovnega časa. Prepričan sem, da se bo tudi v teh primerih dogajala kakšna zloraba.
               In zagrozimo takšnim ljudem, ki zlorabljajo solidarnost v tej družbi, odločno na
               prste.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo je želel minister dr. Franc Križanič.</p>
               <p>Prosim.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Jaz bi posebej rad opozoril, da 13.A člen ne omejuje samo plasmajev kreditov, ki bodo
               plasirani po tej garantni shemi. Omejuje vse plasmaje bank, ki se bodo vključile v
               plasiranje sredstev po tej garantni shemi. Po mojih internih informacijah se
               nameravajo vse pomembnejše banke, ki delujejo na Slovenskem, vključiti. To se pravi,
               da bodo ti, ki spadajo pod 13.A člen, po amandmaju koalicije praktično izključeni iz
               kreditnega trga na Slovenskem. To bo zelo močna sankcija. Delnice, ki so jih
               zastavili, bodo prišle na trg in bodo že samo po oceni, koliko je tega pri teh
               najbolj v nebo vpijočih primerih zlorab pravil trga kapitala pri nas, kar zajeten
               makroekonomski problem, da bomo to rešili. Tako je to prvi korak. Če bo visoki zbor
               želel uvesti še kakšnega drugega, bomo potem s tem nadaljevali. Za prvi korak je pa
               to več kot dovolj. Je zelo močna sankcija. Ne gre tako preprosto, kot kakšen misli,
               samo ti davkoplačevalski krediti. Vsi krediti teh institucij, tudi tisti, ki jih dajo
               mame, za katere mame iz tujine pri podružnicah zagotavljajo sredstva. Razen, če se bo
               kakšna od teh bank odločila, da ne bo pristopila, pa mislim, da bodo pristopile,
               zlasti če bomo morali s to shemo nadaljevati. Še vedno so možne tudi pobude za
               revizijo vseh postopkov. Če bi kdo želel, se na parlamentarni ravni dogovorite in
               dosežete to katarzo, ki jo slovenski narod na tem področju brez dvoma potrebuje in bi
               mu to potem olajšalo prehod skozi to sedanjo krizo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jakob Presečnik, prosim.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod predsednik, spoštovani gospod minister, kolegice in kolegi.</p>
               <p>Moram reči, da smo že zadnjič, ko je bil v sprejemu in v obravnavi zakon o jamstveni
               shemi, ta zakon podprli kot enega od pozitivnih ukrepov pri premagovanju težav v
               našem gospodarstvu, kljub temu da smo takrat že opozarjali na problem, ki ga potem
               sorešujemo v tem zakonu, v teh spremembah zakona glede zadrug, ko je neupravičeno
               takrat ta rešitev izpadla. Tako da to je dobro.</p>
               <p>Kar se pa tiče zdaj tega 3. člena in amandmajev v zvezi s 3. členom, pa verjamem, da
               je velika zagata okoli reprogramiranja. Konec koncev je bil pred dnevi ali pa tedni
               en strašen vihar okoli Nove Ljubljanske banke. In to je zdaj seveda velika dilema,
               kako iz tega na nek način iziti. Jaz imam občutek, kot da se v koaliciji poskuša na
               nek način, zavit način uzakoniti neko načelo o dobrih in slabih tajkunih.</p>
               <p>Mi večkrat poudarjamo, da preveč govorimo o tajkunih, o slabih primerih v
               gospodarstvu, premalo pa vedno poudarjamo dobre menedžerje, premalo poudarjamo uspehe
               v dobrih podjetjih, ker so to nosilci tudi našega gospodarskega razvoja in večkrat so
               zaradi tajkunov in vseh teh zadev potisnjeni nekam v obrobje ali pa tudi na nek način
               ukrivljeni nepravih postopkov.</p>
               <p>Še na nekaj bi rad opozoril. Jaz sem se včeraj dobil z nekaterimi podjetniki, ki
               opozarjajo na velik problem pri raznih razpisih skladov, državnih skladov, torej o
               razpisih za razvojne projekte, za obratna sredstva in naletijo potem na banke, ki
               naredijo vse, da najdejo nek vzrok za to, da jim ni treba teh pomoči s strani skladov
               tudi spremljati. Najdejo najmanjši vzrok. Nekdo izpolnjuje 20 pogojev, enega
               malenkostnega mogoče za eno številko na drugi decimalki pa ne izpolnjuje in ne dobi
               ustrezne pomoči: ustrezno pomoč za krepke razvojne projekte, ustrezno pomoč za
               obratna sredstva in tako dalje. To so podjetja, ki zaposlujejo kar po nekaj ljudi. Če
               to seštejemo, je zagotovo ogromno in to pomeni ogromno tudi za slovensko gospodarstvo
               in konec koncev tudi za slovenske javne finance. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Prosim za prijavo. Besedo ima Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod minister, predsednik! S tem amandmajem k 3.
               členu mogoče želi koalicija nekako rešiti problem napovedi ministra Lahovnika v zvezi
               s to tajkunizacijo oziroma z reprogramiranjem s pomočjo te sheme, da ne uresniči
               napovedi, ki jo je že dal tako ob posojilu Infond Holdinga, kot tudi sedaj, če bo pri
               tej jamstveni shemi šlo za nekako lastniško konsolidacijo. S tem, kar so kolegi,
               povedali se popolnoma strinjam in tudi opozicija je bila dovzetna, kot ste videli,
               tudi v prejšnjih dveh obravnavah pri tem zakonu, da dejansko je treba pomagati
               podjetjem za nadaljnji razvoj, za obratna sredstva in seveda za razvojne programe.
               Pred pol ure sem bil skupaj z nekaj ljudmi in so mi povedali, da imajo celo ob nekem
               razpisu Ministrstva za gospodarstvo in so dobili za nek razvoj na inštitutu, ne
               veliko, ampak dovolj, 30.000 evrov, ki jih bodo lahko uporabili ob izvedbi tega
               projekta. Prišli so na banko in so jim rekli: <q>"Ja, s čim pa boste zavarovali tole?"</q>
               <q>"Ja, s sklepom Vlade, imamo sklep ministrstva, da to dobimo za to in to."</q> So rekli na
               banki: <q>"Ja, ne, to pa ni dovolj, torej je potrebno še kaj. Ali imate vi plačo?"</q> <q>"Ja,
               imamo plačo."</q> <q>"Torej boste zavarovali še dodatno s svojim osebnim premoženjem."</q> Ne
               vem, mogoče je celo prav. Ampak lepo vas prosim, ko se danes sprašujete, tudi v
               časopisih, kdo so tajkuni, kaj so tajkunski krediti in tako dalje, nič drugega ni
               treba narediti, treba je samo pogledati - vsi tisti krediti, ki so bili najeti na
               osnovi zastavljanja delnic tistega podjetja, ki so ga hoteli lastniniti, so za mene
               popolnoma v nasprotju z zdravo ekonomijo. In tem je treba enostavno posekati prste in
               jim ne omogočiti nadaljnjega razvoja v tem <q>"zosu"</q> naprej in nadaljnjega izčrpavanja
               podjetij. Zato je to lahko torej popolnoma jasno. Govoriti o tem pa, da banke, če
               tega pogoja ne bo, bodo lahko one delale suvereno in tako dalje. Ja, poslušajte, kaj
               so pa delale do danes banke, strokovno, suvereno, do kod so pa pripeljale to
               gospodarstvo? Do kod so pripeljale državo ali pa državljane, da bi morali ponovno
               zgodbo sanirati. Toda nekateri ste se spraševali, kdaj in kje se je ta tajkunizacija
               začela, in ste celo vedeli, kdo je bil takrat na oblasti, kdo je takrat vodil Vlado.
               Ne, gospe in gospodje, nekoliko se motite. Preko 20% slovenskega premoženja je šlo
               preko pidov, idov in tako dalje. Komu? - ja, prav tistim posameznikom, ki so danes
               <q>"bog i batina"</q>, ki lastninijo na takšen način, razni Valanti, Darko Horvati, Igorji
               Lahi, Matjaži Gantarji in tako dalje. Oni so dobili teh 20% slovenskega premoženja
               tudi na tak način<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Pukšič, oddaljujete se od razprave o amandmaju, in to zelo močno. Prosim, da
               ostanete v okviru obeh amandmajev. Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>No, glejte, predsednik, govorim o jamstveni shemi, kaj nas je do tega pripeljalo.
               Govorim o vzrokih, ki so nas do tega pripeljali. Seveda je treba vedeti, kdo, kdaj in
               kako je s tem prišel ven. In to se je nadgradilo še leta 1994, ko se je spremenil
               kazenski zakonik in zakon o kazenskem postopku. In smo pri zgodbi tako rekoč kraje
               družbenega premoženja, kar se je pač zgodilo. Zato, če se le da, je treba to
               jamstveno shemo izpeljati tako, da bo služila resnično nadaljnjemu razvoju in
               gospodarstvo oživela, ne pa konsolidaciji lažnega lastništva, ki je nastalo na osnovi
               kraje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Rado Likar. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod predsednik. Pozdravljen gospod minister!</p>
               <p>Zakon o jamstveni shemi podpiram, ker, lahko bi, rekli bolje pozno kot nikoli.
               Gospodarstvo ga že težko pričakuje. Kot rečeno, bo gospodarskim subjektom omogočal
               najemanje kreditov, in sicer tistim podjetjem, ki imajo še moč in pogum, da še
               vlagajo v rast in razvoj svojega podjetja. Podpiram tudi to, da se v to jamstveno
               shemo vključijo zadruge, saj poslujejo popolnoma enako ali pa na podoben način kot
               gospodarski subjekti, organizirani po Zakonu o gospodarskih družbah. Ne podpiram in
               ne bom podprl amandmaja, ker sem absolutno proti, da bi banke dajale poroštva oziroma
               kredite za reprogramiranje tajkunskih kreditov. Kot je že kolega Pukšič pred mano
               povedal, ti, ki so takrat prevzemali ta podjetja, so imeli že ta privilegij, da so
               lahko zastavljali premoženje, ki v tistem danem trenutku sploh še ni bilo njihovo.
               Poskusite vi za avto ali za katerokoli nepremičnino iti v banko in vprašati, če lahko
               zastavite premoženje, ki ni vaše. Ta zakon bom podprl, amandma k 3. členu pa ne.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vili Trofenik. Prosim.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Ne bi se oglašal, ker je načelno vprašanje, ali se prepričane še da
               prepričati in je marsikaj bilo povedano, vendar nekatere diskusije so pa presegle v
               smislu zavajanja javnosti, ki spremlja nas in našo debato, vse meje. Na žalost kolega
               Vizjaka ni. On sigurno ve, da v tem zakonu to, kar je govoril, ne piše. Minister je
               že opozoril, mogoče premalo poenostavljeno in jasno da ta zakon prepoveduje vsakršno
               kreditiranje, ne glede iz katerega vira, in to je eno izmed bistev te novele zakona.
               Ne gre za sredstva na račun jamstvene sheme oziroma tiste, za katere jamči država,
               ampak vse finančne vire, s katerimi razpolagajo banke. Tega se je treba najprej
               zavedati in ne slovenske javnosti v smislu referenduma in ne vem česa drugega še
               pripravljati s takimi zavestnimi dezinformacijami. Zavestna dezinformacija pa se ji
               po slovensko malo lepše reče ali pa tudi grše.</p>
               <p>Drugo, kolega Pukšič, brez želje po repliki ali polemiziranju, če bi bilo tako
               enostavno, da bi bili problem samo tisti tajkuni ali krediti, ki so zastavili za
               kredite delnice ali vrednostne papirje firm, ki so jih kupovali, bi bilo sila
               enostavno zapisati to v zakon. Ampak če bi to zapisali, potem bi bilo tako, kot če bi
               z mrežo s prevelikimi luknjami lovili ribe in bi nam skozi tisto mrežo praktično vse
               skupaj ušlo. Lepo prosim, razprava o takih finančnih vsebinah zahteva po naravi
               določeno mejo preciznosti in ni možno počez <q>"politizirati"</q>, pod narekovajem povedano.
               Imam pa občutek, da se to dela hote ali pa nehote.</p>
               <p>Naslednje, kar je pomembno in je treba vedno znova in znova se zavedati, mi smo se
               res navadili, nekateri zlasti, ki smo že lansko leto to sprožali, ko so drugi samo
               opazovali ali pa celo nasprotovali odgovorom na ta vprašanja, in to danes pozabljajo.
               Lahko je reči tajkun in tajkunski kredit. Ko je pa to treba precizirati in to
               definirati na nek korekten pravniški način, pa je velika zadrega v tej korektnosti.
               Iz razprav, ki so bile tukaj, pa je seveda zaznati še nekaj. Da je zdaj pojem tajkuna
               postal sinonim tudi za tiste, ki so v skladu z zakonom se odločili za prevzeme, in
               tiste, ki so v skladu z zakonom opravili koncentracijo kapitala. Ja, pa ne moremo za
               tiste trditi, da so tajkuni, razen iz tiste slovenske preproste karakterne poteze, ki
               se ji pravi pri nas na Štajerskem <q>"fovšija"</q>. Ja, pa ni vsak tajkun, ki je kupil v
               skladu z zakonom. Mi jim lahko ne privoščimo, se s tem ne strinjamo, ampak tistega ne
               moremo deklarirati za tajkuna. In v teh neposrednih razpravah se ravno to dogaja.
               Vsakega podjetnika, vsakega gospodarstvenika, ki je zakonito kupil neko premoženje,
               poskušamo sedaj zaradi populizma deklarirati kot tajkuna in ne vem kaj. Res, da bi
               bilo treba definicijo postaviti, ali pa vsak za sebe, eni razumemo nekaj, drugi
               razumemo seveda drugo. Zelo je zanimivo, svetoval bi, da bi nekateri prebrali
               magnetograme svojih nastopov lani avgusta, lani julija in v začetku septembra na
               nekaterih delovnih telesih, ko smo razpravljali o tej problematiki. Mislim, da bi se
               česa spomnili, če so pozabili, ali pa mogoče bi jim bilo vsaj nekoliko nerodno.</p>
               <p>Drugače pa ne bom, ker je to izguba časa in energije, ker se prepričanih in tistih,
               ki imajo nek drug cilj, ne pa zagotoviti nujno finančno pomoč zdravemu delu
               gospodarstva, ne splača prepričevati. Hvala.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Besedo ima gospod mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Sam tega amandmaja k 3. členu ne bom podprl, ker je
               preprosto nesprejemljiv. Sprejemljiv bi bil, če bi pravzaprav bil v obliki samo
               prvega dela in če tistega če-ja ne bi bilo, torej pogoja, pod katerim se pravzaprav
               ta jamstvena shema lahko uporablja tudi za reprogram tajkunskih kreditov, ali pa tudi
               če jih kakorkoli drugače imenujemo.</p>
               <p>Sprašujem vas, ali je sedaj kriza nekakšen alibi za to, da bomo pomagali revežem, ki
               so čez noč postali lastniki skoraj pol slovenske države. Ne, kriza ne more biti alibi
               za to. Cilj jamstvene sheme je bil popolnoma jasen: da se pomaga slovenskemu
               gospodarstvu prebroditi krizo in da se pomaga prebroditi predvsem likvidnostne
               težave, ki so v tem trenutku največji problem slovenskega gospodarstva. Torej
               izboljšati likvidnost. In to smo podprli vsi, tudi pohvalili Vlado in dejali, da je
               to eden najboljših vladnih ukrepov. Sedaj pa želimo tik pred dvanajsto skozi zadnja
               vrata v zakon pripeljati možnost, da se lahko ta državna jamstva, poroštva, pod
               nekimi pogoji uporabijo tudi za reprogram tajkunskih kreditov, torej za nekaj, za kar
               ta sredstva niso bila namenjena. Mi govorimo o ukrepih za izboljšanje oziroma pogoje
               slovenskega gospodarstva, da bo le-to lažje prebrodilo finančno gospodarsko krizo. In
               skozi te ukrepe Vlade želimo nekomu na nek način pomagati, ker se je pred časom
               zakalkuliral. Temu bi jaz rekel, to je preprosto <q>"mudlanje, mudlanje"</q>. Veste kaj je
               to <q>"mudlanje"</q>?! Niti ne vem, zakaj je to pravzaprav potrebno.</p>
               <p>Gospa Potrata želite kaj, prosim, povedati?! Bom utihnil. <gap n="..."/><stage xml:id="Redna-06-2009-05-26.stage21">/Oglašanje iz klopi,
               nerazumljivo./</stage><gap n="..."/> Bom utihnil in vam bom pustil besedo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Sprašujem se, ali je delež teh tajkunskih kreditov v naših bankah dejansko večji, kot
               se je govorilo v javnosti. Govorilo se je, da je ta delež manjši od 1%. Če to drži,
               potem ni neke panike. In v tem primeru najbrž ni ta jamstvena shema za ta namen tudi
               potrebna. Ali pa je morda ta delež teh tajkunskih kreditov v NLB in ne vem katerih
               drugih bankah, NKBM, večji. Bistveno večji in je zato treba tem bankam zdaj pomagati.
               Ponovno se sprašujem tudi zaradi tega, kje je bila strokovnost bank? Kje je bilo
               obvladovanje tveganj - <q>"risk management"</q>? Očitno zadeve takrat, ko se je to dogajalo,
               ko so se odobravali ti krediti, niso bile najbolj natančno preštudirane. Vprašanje je
               tudi, na osnovi kakšnih dokumentov so se ti krediti odobravali. Mogoče na osnovi
               nobenih? Mogoče na osnovi nekih poznanstev in zvez, na lepe oči?! In zdi se mi
               nesprejemljivo, da bomo zdaj zaradi tega sredstva, ki jih nujno potrebujemo za
               slovensko gospodarstvo, za oživitev, za prebroditev te krize, namenjali za to, ker
               nihče ni naredil tistega, kar bi moral. In to se mi ne zdi sprejemljivo.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ja, gospa mag. Potrata.</p>
               <p>Postopkovni predlog.</p>
               <p>Prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Spoštovani gospod podpredsednik, jaz predlagam, da bi uvedli na začetku vsake seje 5
               minut prostega govorjenja, v katerem bi vsak, ki ima kaj povedati proti Majdi
               Potrata, to povedal, da bi potem seje normalno tekle.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mislim, da bi težko sprejel ta postopkovni predlog. <gap n="..."/><stage xml:id="Redna-06-2009-05-26.stage22">/Smeh./</stage><gap n="..."/></p>
               <p>Izvolite gospod Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Gospa Potrata, se vam opravičujem<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Postopkovni predlog, prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Gospa Potrata, se vam iskreno opravičujem, ker sem zamenjal vajini imeni. Lepo
               prosim. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, mag. Žerjav. Besedo ima gospod France Cukjati.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo. Ko govorimo o tajkunih in se nekateri sprašujejo, koga mislimo pod
               to besedo, bi rekel, da zagotovo ne tistih, ki so morda v nekem majhnem podjetju
               stopili skupaj, vodstvo, nekateri delavci, in so iztisnili vse svoje prihranke,
               zastavili svoje hiše za kredit in prevzeli majhno podjetje in ga na tak način
               izvlekli iz težav, v katerih se je nahajalo. Govorimo o tistih, ki so postali žrtve
               nekega patološko megalomanskega pohlepa po bogastvu. Torej takega bogastva, ki ga ne
               morejo obvladati, ki ga ne morejo poroditi s svojim dosedanjim delom, z dosedanjimi
               prihranki in podobno. Za tiste gre. To so najbolj razvpiti primeri in vsi Slovenci
               vemo, koga mislimo pod tajkunom in pod tajkunskimi krediti. In za te kredite gre.</p>
               <p>Če pogledam amandma, ki je pred nami, in primerjam reprogramiranja zadnjih mesecev,
               pač tista, ki so nekako v javnosti znana, imamo informacije, da je še mnogo več
               tistih, ki jih javnost ne pozna, lahko rečem, če bi že takrat veljale sheme in že
               takrat ta amandma, ne poznam enega primera, ki bi ga ta amandma zadržal. Tako je
               luknjičav ta amandma, da ne rečem, živo rešeto. Vse bo šlo skozi. Celo minister ne
               more zaustaviti neke stvari, samo informiran bo o dogodkih. Seveda pristajam na teze
               zelo znanih ekonomistov, tudi vi jih poznate, da ti, kot sem rekel, megalomanski
               tajkuni nikoli ne bodo vrnili glavnice, nikoli! V velikih težavah so vračati obresti,
               nikoli glavnice! Banka ne bo nikoli videla glavnice. In kaj se sedaj dogaja? Z
               državnim jamstvom bo banki omogočeno, da se bo izkopala iz teh težav in bo dobila
               denar. Ampak ne od tajkunov, nikoli. In bomo na takšen način zopet popolnoma iz
               davkoplačevalskih sredstev sanirali banke, kajti iz te jamstvene sheme bo banka
               pobrala to, kar bi ji moral tajkun vrniti.</p>
               <p>Če bi bila banka poštena, če bi se ravnala tako, kot se normalno ravna v takšnih
               primerih, bi sedaj takoj zasegla to, kar lahko zaseže, ker je v zastavljenem
               premoženju, to se pravi delnic, in bi nekaj iztržili iz tega. Nekaj bi pa iztržili.
               Ampak banki se sedaj ne bo ljubilo v to poseči. Nasprotno. Počakala bo na jamstveno
               shemo, na državno jamstvo kajti potem bo dobila 80% tega. In tudi država, če država v
               takšnih primerih naj daje jamstvo, bi morala država zahtevati za stavo vsaj
               nepremičnin tistih firm oziroma tistih, ki prevzemajo to firmo. Vsaj nekam bi se
               morala usesti, na njihovo premoženje. In tudi tega ni.</p>
               <p>Ta amandma poudarja oziroma resnično nam narekuje oziroma nas prepričuje, da bomo
               nazadnje davkoplačevalci vse plačali in tako imenovani tajkuni bodo ohranili vse, kar
               so na takšen način dobili. Mi jim bomo kupili deleže, mi jim bomo kupili vso to
               premoženje oziroma darovali.</p>
               <p>Tega amandmaja je nemogoče podpreti, kdor meni, da je vendarle pomembneje kako se
               naša država obnaša do davkoplačevalcev. Nekdo se je zgražal nad besedo, da gre za
               perverzno zadevo., Resnično gre za perverzno, resnično!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima gospod Bogdan Čepič.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Res zgleda, da je potrebno v Državnemu zboru nekatere stvari večkrat ponoviti, ker se
               ves čas govorijo neresnice ali namerno ali pa zaradi tega, ker nekdo nekaj ni
               prebral. Osnovni namen zakona o jamstveni shemi, o katerem ves čas govorimo, da je
               dober, je tudi ostal. Ostal je 8. člen, ki govori: <q>"Jamstev po tem zakonu ni mogoče
               izdati v primerih, če je kredit namenjen za odkup podjetij oziroma njegovih deležev
               ali za odplačilo obstoječih kreditov, najetih za te namene."</q> Kredita zavarovati z
               jamstveno shemo ni možno. <q>"Res pa je, da osnovni zakon, ki smo ga sprejeli koncem
               marca, ni imel sankcij. Zdaj s 17.a in b. členom uvajamo tudi sankcije. Sankcija je,
               če se ugotovi kršitev 8., 7., 6. in 10. člena, je pogodba nična. To pomeni, da seveda
               ni možno z državnim poroštvom zavarovati kreditov za te namene. To je dodatek k temu
               zakonu, ki napravi boljšega. Vsi tisti, ki govorite, da se bo s to jamstveno shemo
               zavarovalo tajkunske kredite, ne veste, kaj govorite. Govorite neresnico, zavajate
               ljudi. Težko uporabim ta izraz, ker sem v parlamentu. Ampak je res. Lažejo, da bi
               zavedli javnost. Res je pa nekaj drugega, da smo uvedli s tem 13.a člen, in to zato,
               da smo banke omejili, ki bodo uporabile to jamstveno shemo, za dajanje kreditov za
               namene, za katere piše v 7. členu zelo jasno, da ne smejo reprogramirati ali
               podaljševati kreditov. In smo jasno zapisali, kateri so to. Da jih ponovim te vzroke:
               nimajo dovoljenja za prevzemno ponudbo in zoper njih je zaradi kršitve, gre za
               zlorabo tega, je uveden postopek presoje koncentracije, ni potrebno več o tem
               obveščati ministra, kot je rekel gospod Cukjati, ker to ne piše notri. On govori o
               nekem amandmaju, ki ga ni in nihče ni razpravljal okrog tega. Res pa je, da ima
               ministrstvo možnost, da od banke to zahteva. To pa je res možno. To pa ja. Zaradi
               tega ker danes ne vemo, koliko je teh kreditov. V enem od dnevnikov danes preberem,
               da je teh kreditov od leta 2004 do 2008 bilo podeljenih za cirka 7,5 milijard evrov.
               Mogoče jih je več, mogoče manj. To niso vsi tajkunski krediti. To so tudi krediti, za
               katerimi stojijo dobra podjetja, jih dobro vodijo in mnogi ljudje imajo kruh. Če ne
               bomo sprejeli tega amandmaja in spremembe zakona v prvotni obliki, bomo vsem tem
               odrezali peruti, prekinili bomo dotok krvi za toliko denarja, ker bo banka morala
               unovčiti. Kdo bo odgovoren za to? Mi ne. Ta Vlada je s to spremembo resno zarezala v
               tajkunske kredite tudi za tista sredstva, ki jih banke same imajo, o katerih same
               razpravljajo. Spomnimo se zakona, ko smo govorili o državnih poroštvih za najemanje
               kreditov na tujih finančnih trgih. Mislim, da je za nekaj deset milijard evrov. Tudi
               tam smo zapisali: "</q>Tako pridobljeni krediti za banke se ne smejo uporabljati za to."
               Tudi takrat smo to zapisali. In to je ta Vlada zapisala notri, ne prejšnja, ki je s
               svojimi nadzornimi sveti in z ljudmi, ki so vodili v bankah nadzorne svete, odobrila
               ogromna sredstva, zaradi katerih imamo danes težave, zaradi katerih danes ne moremo
               nekaterih stvari. Nesprejetje tega amandmaja pomeni, in seveda tega zakona, da pač
               pustimo vsem prosto pot. Na ta način pa v vsaj en del bančnega sektorja, tistega, ki
               bo pomagal temu gospodarstvu tudi s pomočjo te jamstvene sheme, na nek način
               pristrižemo peruti, da ne more več prosto podeljevati kreditov in jih na nek način
               tudi reprogramirati za tiste, za katere zdaj v tem trenutku menimo, da so
               neupravičeni. Kaj pa so tajkunski krediti, pa nihče od nas noče povedati. Mogoče
               veste?! Povejte, kateri so ti krediti, pa jih bomo zapisali v ta amandma. Podprem ga,
               ampak povejte - kdo, kje in kateri kredit je ta, v kolikšni vsoti <gap n="..."/><stage xml:id="Redna-06-2009-05-26.stage23">/Opozorilni znak
               za konec razprave./</stage><gap n="..."/> In zapišimo, da se ti ne smejo reprogramirati. Ali si upate to
               narediti?! Dvomim. Prvič. Ker ne veste. In drugič. Zaradi tega, ker je to <q>"škrtljiva"</q>
               stvar.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Včeraj smo oziroma je predsednik Državnega zbora prebral akt o odreditvi
               parlamentarne preiskave za ugotovitev vseh dejstev in okoliščin ter ocenitev
               dejanskega stanja financiranja spornih menedžerskih prevzemov gospodarskih družb
               Istrabenz, holdinška družba in Pivovarna Laško d.d. s strani bank oziroma kreditnih
               institucij v pretežni državni lasti. Včeraj ste definirali nekatere, ki jih je treba
               posebej pregledati, ker so ne domnevno sporni, ampak ker so sporni. Danes predlagate
               amandma, kjer negirate točno tisto, kar ste včeraj zahtevali z odreditvijo
               parlamentarne preiskave! Točno tisto. In včeraj v razpravi so koalicijski poslanci in
               tudi drugi podpisniki zahteve za parlamentarno preiskavo jasno povedali, da je treba
               parlamentarno preiskavo razširiti še na druge firme in poseči dlje v preteklost.
               Torej, to, kar ste zahtevali z aktom o odreditvi parlamentarne preiskave, in tisto,
               kar je bilo predlagano s strani koalicijskih poslancev - tu blizu mene sedijo in tudi
               drugimi podpisniki -, lahko kar prenesete v ta 3. člen tega zakona. Definirano. Vse
               tisto, kar je bilo za vas do včeraj sporo, danes ni več sporno. Danes ni več sporno.
               Danes je to svetla izjema, ki bo rešila slovensko gospodarstvo. Koalicija najbrž ne
               more biti tako nekonsistentna, če hoče uspešno voditi državo. Koalicija ne more biti
               tako dvolična, da je včeraj eno sporno, ni domnevno sporno, ker mi smo morali svojo
               zahtevo popravljati in smo morali popraviti tako, da je bilo to <q>"domnevno"</q>. Danes za
               včerajšnji akt oziroma včerajšnji akt - Zakonodajno-pravna služba ni nič zahtevala
               popravka, da je to domnevno sporno, ampak je sporno in to definirano. Če želite še
               kakšne primere, vam povem primer Viator&amp;Vektor in Sistemske tehnike. Vlada je z
               neposredno prodajo ali pa Kad z neposredno pogodbo oddal večinski, ne vem 80% ali 78%
               delež Viator&amp;Vektorju. Tega je Viator&amp;Vektor v nekaj tednih prodal,
               četrtinski delež tega za isti znesek, kot je od države kupil. Cel delež je bil ravno
               toliko vreden, je plačal za njega ravno toliko, kot bi ga čez tri tedne prodal samo
               četrtino tega. Tri četrtine tistega, kar je kupil, je ostalo. Zraven je dobil pogodbo
               za 30 milijonov evrov za izdelavo lahkih oklepnikov in pismo o nameri za 300
               milijonov evrov. Kakšen primer je to, kako to definirati? Ljudje, ki so pri tem
               sodelovali, so bili vpeti v organe Soda, v organe Kada, v Slovensko razvojno družbo
               in v Agencijo za prestrukturiranje in privatizacijo. Bili so potem tudi ministri.
               Danes jih tukaj ni. Točno iste osebe. Danes jih tukaj ni. In včeraj, ko smo
               obravnavali akt o odreditvi parlamentarne preiskave, žal, Vlada pri tej točki ni
               sodelovala. Ni sodelovala. Zakaj, se lahko vprašam? Zakaj danes manjkajo tisti, ki so
               omogočili tajkunizacijo tudi tako, da se je lahko grozdilo v nadzornih svetih
               gospodarskih družb, članstvu in nekateri so bili v petih nadzornih svetih in petih
               hčerinskih družbah in ti so lahko s svojimi odločitvami opravili to grozdenje in smo
               dobili gorenjski grozd, štajerski grozd, pa še kakšen drug grozd. In tisti, ki so
               zdaj v te groze prišli na koncu, in kot menedžerji, bodo sedaj dobili poseben status
               v okviru te jamstvene sheme. Mi s tem ne rešujemo gospodarstva, ne rešujemo
               gospodarskih družb, ampak omogočamo ljudem z imeni in priimki, da bodo drugače dobili
               ta sredstva kot druge fizične osebe. Ali to velja samo za Igorja, za Bineta, za
               Boška, zakaj ne velja tudi za vse ostale? Zakaj ne velja za vse ostale, tudi za
               Janeza? Zakaj se tako dvolično te stvari lotevate? <gap n="..."/><stage xml:id="Redna-06-2009-05-26.stage24">/Opozorilni znak za konec
               razprave./</stage><gap n="..."/></p>
               <p>Tega amandmaja ni moč podpreti zaradi vseh teh razlogov, ki sem jih naštel, ker je
               ciljan na točno določene osebe z imeni in priimki; in to ni splošna rešitev. Če je
               splošna rešitev, potem razširimo akt o odreditvi parlamentarne preiskave in vsebino
               tistega vključimo v ta amandma.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o amandmaju? Prijava teče. Gospod Marijan Pojbič, imate
               besedo.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Hvala, gospod predsedujoči. Kolegice in kolegi! Moram povedati, da se nisem imel
               namena oglasiti pri tej točki, pa vendar, po tej zadnji razpravi, po teh velikanskih
               besedah določenih kolegov, predvsem tu mislim na SD in Zares, se mi zdi prav, da
               nekaj stavkov tudi sam povem na to temo.</p>
               <p>Torej, predlaganega dopolnila zagotovo ne bom podprl, ker sem prepričan, da skozi to
               dopolnilo poskušajo v ta zakon pripeljati prav tisto, o čemer je bilo veliko
               povedanega. Na to temo je bilo veliko povedanega tudi s strani gospodarskega
               ministra, ki je celo trdil, in je vsepovsod zapisano: <q>"Če se bo to zgodilo, bom
               odstopil s svojega ministrskega mesta."</q> Sedaj je ravno ta stranka tista, ki najbolj
               spodbuja to dopolnilo, in mislim, da je tudi praktično, to dopolnilo pripravila. Če
               pogledate, kaj piše v Financah: <q>"Zares pokleknila pred tajkuni."</q> Neverjetno in osebno
               ne morem tega razumeti, da je na eni strani gospod Golobič, gospod gospodarski
               minister govoril, da bo čisto vse naredil, celo odstopil, da do tega ne bi prišlo,
               kar se zdajle dogaja, vi enostavno elegantno pridete skozi zadnja vrata z dopolnilom,
               da omogočite reprogramiranje tajkunskih kreditov. Citiral bom tudi del članka od
               26.5.2009 iz Financ, in sicer piše naslednje: <q>"Naj prej spomnimo, da je Odbor
               Državnega zbora za finance pred dobrim tednom iz predloga novele Zakona o jamstveni
               shemi črtal izjemo, ki bi bankam, sodelujočim v shemi, pogojno dopustila obnovo
               tajkunskih posojil. To je posojilo za odkup delnic ali poslovnih deležev gospodarskih
               družb s strani članov poslovodstev teh družb in z njimi povezanih oseb, kot jih
               definira predlog zakona. Takoj po tej potezi odbora so koalicijske stranke, med njimi
               Zares, ki je še pred tedni javno najbolj trdila, torej bentila nad tajkuni, njihov
               minister Matej Lahovnik pa javno grozil z odstopom, vložili dopolnilo k temu predlogu
               zakona. To dopolnilo bodo danes koalicijski poslanci tudi podprli, je dogovorjeno,
               nam je včeraj potrdil Vili Trofenik iz Poslanske skupine Zares."</q> Torej, drage
               kolegice in kolegi, verjemite mi, resnično ne morem več tega razumeti v Državnem
               zboru, da lahko določene politične grupacije govorijo eno, njihovi čelniki pa delajo
               nekaj popolnoma drugega. To je pa zares nedopustno.</p>
               <p>In na drugi strani gledam tam, kjer so uvrščeni posamezniki na lestvicah, med katerim
               je tudi Matej Lahovnik uvrščen celo na drugo mesto, zato ker je s tem, kar je tukaj
               naredil, zavajal - in jaz ne bom uporabil te grobe besede, kot jo je en kolega iz
               Poslanske skupine Socialnih demokratov uporabil - zavajal, grobo zavajal celotni
               Državni zbor, vse, ki smo tukaj danes prisotni, in pa vse Slovenke in Slovence. In
               tukaj ga imamo, če sem malenkosten, na laži, ker je trdil eno sedaj pa počenja
               popolnoma nekaj drugega. Ali je to zares šlo samo za to, da se poskuša promovirati
               pred evropskimi volitvami? Hvala bogu, da je prišla danes ta seja Državnega zbora,
               ker smo ugotovili dvoličnost Zaresa in samega ministra Lahovnika.</p>
               <p>In lepo prosim, jasno je, s kakšnimi razlogi in s katerih razlogov jaz osebno tega
               predlaganega amandmaja ne bom podprl nikoli. Nikoli! Slovenke in Slovenci ne bodo
               plačevali in odkupovali deleže tistim, ki so jim pokradli že enkrat. Zdaj ponovno s
               tem reprogramiranjem, ponovno s to garancijo države bodo ti gospodje lepo naprej
               funkcionirali in obdržali to premoženje in si ga dodelali še na račun vseh državljank
               in državljanov.</p>
               <p>To je nedopustno, neokusno in skrajno nesramno. Hvala lepa.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Proceduralno!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Kek, proceduralni postopek?</p>
            </sp>
            <sp who="SDZ5:KekFranci">

               <speaker>FRANCE KEK:</speaker>

               <p>Mi dovolite, da še jaz en vic povem mogoče?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne. Mi je žal. Gospod minister, izvolite.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Torej še enkrat poudarjam, da zakon o garantni shemi ne omogoča, da bi se kakršni
               koli krediti za notranji odkup niti za zelo majhne deleže ali za podaljšanje odkupa
               odplačila kreditov uporabljala iz tega naslova. Amandma pa širi prepoved sploh
               dajanja kreditov iz katerih koli virov za tiste odkupe, ki so po veliki verjetnosti,
               ker so v postopku bili izvedeni maliciozno oziroma v nasprotju s pozitivno
               zakonodajo, ne glede na to, da so zaradi napak te zakonodaje sankcije v drugih
               zakonih majhne, tukaj bodo pa zelo močne.</p>
               <p>Tako je to zelo velik poseg v naš trg kapitala, s poskusom, da se vendarle doseže
               neka katarza pri najbolj vpijočih primerov notranjih odkupov. Kdaj so nastali pa tudi
               ne bom ves čas navajal.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ja, prosim gospod Rožej, postopkovni predlog.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo, predsedujoči.</p>
               <p>Jaz bi vas prosil, da v skladu z vašimi možnostmi omejite razpravljavce na temo, o
               kateri razpravljamo. Skratka, na dva amandmaja, ki sta vložena, ne na amandmaje, ki
               so bili vloženi in niso več vloženi, in tako naprej, ker potem bo mogoče tudi tistim,
               ki sicer težko razumejo marsikaj in to večkrat tudi v Državnemu zboru pojasnijo,
               razumljivo, da, recimo, včerajšnji časopis o današnjem amandmaju ne more pisati in
               tako naprej. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Rožej. Zelo se trudim in bi bil sam zelo za to, da bi se to
               zgodilo, vendar po poslovniku imajo možnost, da povedo. Mi vsi jih pa poslušamo, tudi
               drugi.</p>
               <p>Izvolite, gospod Trofenik.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Gospodu Pojbiču, ker me je imenoval in citiral. Že je bilo povedano,
               ampak res nekateri morate večkrat slišati, pa tudi ne vem, če bo kaj pomagalo.
               Govoriti o amandmaju, ki ga ni, ki je včeraj bil je brezpredmetno. In na podlagi
               takega dokumenta, ki ga ni, delati zaključke - je še slabše, gospod Pojbič.</p>
               <p>Jaz ne vem, sedaj, če bi bil malo zloben, bi lahko rekel, da smo vas taktično
               prevarali, ampak to ni bil namen, ker smo vam ponudili en amandma, vso strategijo in
               taktiko ste gradili na tistem amandmaju, sedaj smo vam ga pa spodmaknili - to govorim
               v šali - pa ste padli v vodo. To je temeljni problem vseh vaših diskusij. Enako
               spoštovani gospod Tanko. Kot vodja največje poslanske skupine, opozicijske, prej
               pozicijske, da lahko trdite, tukaj v kamero in v obraz take neresnice, da z
               amandmajem negiramo tisto, kar je bilo zapisano ob oblikovanju preiskovalne komisije.
               Ja, kje ste to prebrali?! Nedostojno je to, kar bom sedaj rekel, ampak ker ste vi na
               tak nivo šli, bom jaz prisiljen iti tudi na tak nivo, drugače se ne razumemo: Boško
               in Igor po tem amandmaju ne moreta dobiti kredita. To, kar ste vi trdili. Boško in
               Igor po tem amandmaju ne moreta dobiti kredita! Lahko pa ga gospod Pojbič dobi, en
               korekten strateški partner, ki bi prišel pa kupil Palomo, pa mu zmanjka nekaj
               denarja, nima zadosti keša. Tisti pa ga lahko dobi. Gospodje, sami s seboj prihajate
               v nasprotje in nehajte, najdite nekaj - jaz sem že enemu vašemu kolegu danes rekel,
               ki je na včerajšnjih izjavah in včerajšnjih dejstvih zgradil strategijo za današnji
               nastop, pa se je zopet izgubil, ker ni bilo temelja več.</p>
               <p>Drugo pa, ta informacija, da grozite z referendumom, ni presenečanje. Ali vas tajkuni
               nagovarjajo, ali celo plačujejo, ali stimulirajo za referendum? <gap n="..."/><stage xml:id="Redna-06-2009-05-26.stage25">/Opozorilni znak
               za konec razprave./</stage><gap n="..."/> Kdo bo najbolj zainteresiran za referendum, da zakon pade?
               Tajkuni! In ti imajo denar. Kaj pa je sfinancirati eno propagando, tako, populistično
               za te tajkune, ker referendum pomeni, da tega zakona ni in da so krediti neomejeni v
               količinah tako kot bo gospodom in gospem <q>"pasalo"</q>, na razpolago za tajkune. To je
               bistvo vaših hotenj in razpravo, ne pa skrb, ko govorite za malo, in srenje in zdravo
               gospodarstvo.</p>
            </sp>
            <sp who="SDZ5:KlavoraVasja">

               <speaker>PODPRDESENIK MAG. VASJA KLAVORA:</speaker>

               <p>Hvala lepa. Gospod Trofenik, to je bila vaša replika. Zato imate šele sedaj besedo,
               dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Elastičnost cen je odvisna od kota, pod katerim sodita na grafu ponudba
               in povpraševanje. In seveda to je tudi potem odvisno od lastnosti surovine, o kateri
               se pogovarjamo, in od trga. To, kar sem sedaj rekel, nima nobene zveze in nobenega
               smisla s sedanjo razpravo. Približno kot se je doslej delalo na tej strani zbora, ko
               se govori o nečem, kar nima nobenega smisla in nobene zveze z današnjo razpravo.</p>
               <p>Predlagani amandma, kot je bilo že jasno rečeno, onemogoča kreditiranje tistih
               prevzemov, ki niso imeli vseh ustreznih dovoljenj in ki niso bili v skladu z vsemi
               zakoni. To določa ta amandma, tisti, ki se s tem ne strinjate, preberite še enkrat
               amandma. In če se še vedno ne strinjate, ga preberite še enkrat. Tu ni vprašanje
               sedaj, kako bomo čim bolj kaznovali tako imenovane tajkune. Meni gredo na, kot
               verjetno tudi marsikomu drugemu, ampak ni to današnji cilj. In tudi razprava, čeprav
               je povezana s tem, ni to cilj današnje razprave. Cilj današnje razprave je, kako bomo
               omogočili likvidnost slovenskemu gospodarstvu, saj se o tem pogovarjamo. Pogovarjamo
               se o tistih nujnih ukrepih, zaradi katerih smo od devetih do dveh ponoči porabili v
               petek čas. O teh se pogovarjamo in pogovarjamo se o tem, kako bodo lahko slovenska
               podjetja prišla do potrebne likvidnosti in delovala naprej normalno. Prosim vas,
               imejmo misli na cilju. In cilj je, zagotoviti likvidnost. Pomislimo, kako lahko to
               likvidnost zagotovimo čim bolje, najbolj učinkovito, s tem da seveda, kolikor se da,
               onemogočimo financiranje spornih prevzemov. Dejstvo pa je, da žal ti prevzemi so se
               že tako povezali in so v takšnih volumnih, da so tako povezani z bančnim sistemom, da
               je težko narediti jasen in točen rez in da tvegamo, da če bomo hoteli biti preveč
               pogromski, bo ceno za to plačalo slovensko gospodarstvo in bomo ceno za to plačali
               mi. Zato, prosim, bodimo trezni in bodimo modri, ko se pogovarjamo o teh amandmajih
               in ko se pogovarjamo o tem zakonu. Še enkrat, cilj je likvidnost gospodarstva, cilj
               je če se le da, omejiti kreditiranje spornih prevzemov. In pogovarjamo se o
               amandmajih, ki so dejansko na mizi, ne pa o tistem, za katerega morda mislimo, da je
               na mizi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Trofenik, želite še besedo? Hvala. Gospod Mirko Brulc, prosim.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani.</p>
               <p>Veste, če nas slučajno še kdo gleda po televiziji iz dolgega časa, bo mogoče res
               mislil, da želimo s temi amandmaji prispevati k temu, da bi tajkuni dobili povrnjene
               kredite. Zato, namesto da beremo stare časopise, mi dovolite, da preberem jasno, kaj
               pravi ta amandma: <q>"Banke iz 1. člena tega zakona, ker pridobijo jamstveno kvoto, ne
               smejo v okviru svojega poslovanja..."</q> Ne smejo! <q>"...dajati posojila za odkup delnic
               in poslovnih deležev gospodarskih družb s strani članov poslovodstev ter gospodarskih
               družb in z njimi povezanih oseb. In ne smejo obnavljati posojil ali kako drugače
               spreminjati pogoje posojil, če so bila dana za nakup delnic ali poslovnih deležev
               gospodarskih družb s strani članov poslovodstev teh gospodarskih družb in z njimi
               povezanih oseb."</q> In vse to ne smejo, <q>"če nimajo dovoljenja za prevzemno ponudbo, če
               je zoper njih v teku postopek zaradi kršitve, ki se nanaša za zlorabo trga finančnih
               instrumentov, če je uveden postopek presoje koncentracije zaradi neskladnosti s
               pravili konkurence v skladu z zakonom in tako dalje. Omejitve iz tega, 2. člena,
               prejšnjega odstavka veljajo tudi za zavarovanje obveznosti, ki izhajajo iz poslov
               pridobivanja sredstev za odkup delnic in poslovnih deležev. Pri presoji pogojev iz
               točke a, b, c prvega odstavka tega člena se upoštevajo postopki, ki so bili uvedeni
               oziroma končani v obdobju petih let pred vložitvijo vloge za odobritev jamstva v
               skladu s tem zakonom. Omejitve iz prvega in drugega odstavka tega člena veljajo od
               dneva izdaje jamstva pa do poteka trajanja jamstva..."</q> in tako dalje.</p>
               <p>Če ste to prebrali, potem veste, da ne gre za to, kar nam cel večer razlagate in
               prepričujete ljudi po Sloveniji. Jaz predlagam, da ta amandma sprejmemo in da gremo
               naprej. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečan, izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo.</p>
               <p>Moram reči, da mi nismo danes tukaj v mlinu, ker v mlinu se pove dvakrat, pri nas je
               treba povedati petkrat, šestkrat, desetkrat, če ni dovolj dvakrat.</p>
               <p>Človek z najbolj modrimi očmi v tej dvorani ni najbolj moder bil, ko je razpravljal
               in marsikateri njegovih ožjih kolegov in kolegic tudi ne. Jaz moram reči, da
               modrosti, h kateri je pozival moj kolega Luka Juri, žal, v tej dvorani ni kaj preveč,
               zlasti ne na desni strani.</p>
               <p>Najmanj kar je, bom ponovila tisto, kar so že kolegi povedali, ker kaže, da drugega
               nam ne ostaja. V originalnem zakonu, ki ga mi s tem zakonom tukaj spreminjamo in
               dopolnjujemo, je zelo jasno napisano: milijardo 200 milijonov jamstvene sheme ne more
               biti uporabljene za podelitev jamstev tistim, ki bi s tem denarjem podaljševali
               kredite ali najemali kredite za menedžerske odkupe. To je tako jasno napisano v 8.
               členu, da tisti, ki je količkaj pismen - in tu se da razumeti, da 90 poslank in
               poslancev v Državnem zboru je pismenih, sicer verjetno res ne bi mogli biti poslanci,
               čeprav je poslanec lahko vsak. Preberite si, kaj piše v osnovnem besedilu zakona! In
               Vlada je v spremembah in dopolnitvah zakona v 13.a členu dodala besedilo, ki je
               razširilo omejitve za podaljševanje in podeljevanje kreditov za menedžerske odkupe na
               vse posle, ki jih banke opravljajo - tiste banke, ki bodo uporabile to jamstveno
               shemo. Torej, tu je, mislim, popolnoma jasno in nedvoumno zapisano že v osnovnem
               besedilu. In v vsaki fazi, ko se je ta 13.a člen spreminjal, je bilo dodano še nekaj
               več ostrine. Tako da smo zdaj na koncu prišli res skorajda že do priimkov in imen in
               posameznih imen družb. Če bi to prevedli, tisti, ki trdite, da je jamstveno shemo
               možno uporabiti za refinanciranje kreditov za menedžerske odkupe, ali nimate pojma
               ali pa lažete in namensko <q>"farbate"</q> ljudi v tej državi. Ne morem drugega reči, zaradi
               tega, ker - poglejte, če vemo, da gre za milijardo 200 milijonov, in če vemo, da je v
               resnici samo pri slovenskih bankah najetih teh kreditov za približno 6-krat večji
               znesek za ta namen in da niso vsi ti krediti popolna izguba in propad, niti blizu ne,
               zaradi tega, ker mnogi od teh kreditov, ki so jih nekateri najeli, so varni in bodo
               odplačani. Tako ni čisto nič res, da ne bodo banke nikoli videle glavnice. Čisto nič
               ni res! Pri nekaterih že, in pri teh je treba biti previden in poskrbeti za to, da se
               preprečijo zlorabe. In zaradi tega je v zakonu izrecno napisano, da so te pogodbe
               nične. Jaz res ne razumem, zakaj se delate neumne, ko vendar vsi dobro vemo, da
               neumni niste; da pa niste modri, to je pa res.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Lojze Posedel.</p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala lepa, gospod podpredsednik.</p>
               <p>Malo me ima, da bi predlagal proceduralno, ampak ne zdaj, ampak mogoče, da bi se
               vpisalo v poslovnik o delu Državnega zbora, da bi pred posamezno točko pri obravnavi
               gradiv bil en kratek test za vsakega poslanca ali poslanko, da bi se preverilo, ali
               obvlada vsaj osnove vsebine, o katerih bo razpravljal, ker sem prepričan, da bi na ta
               način marsikateri bil onemogočen, da bi razpravljal o zadevi, ki jo očitno ne more
               razumeti ali pa jo noče razumeti. In ti drugi, ki nočejo razumeti, bi vseeno lahko
               nastopali tako kot danes nekateri kolegi iz SDS-a, ki, sem prepričan, da razumejo
               tekst, da vidijo, da je amandma, ki je danes predlagan, popolnoma drugačen, kot je
               bil tisti včeraj, in da je zato govorjenje tako, na pamet in tako zlonamerno res
               nedostojno posameznih poslancev, še manj pa vodje poslanske skupine. In da je gospod
               Tanko v svojem nastopu tudi omenil, kako smo dvolični v Poslanski skupini Zares, kako
               smo včeraj govorili eno, kako danes delamo drugo. Mislim, da je bilo že včeraj
               rečeno, da je akt o ustanovitvi parlamentarne preiskave namenjen temu, da se
               raziščejo konkretni primeri. Tisto, kar je verjetno v drugem delu marsikomu celo
               ušlo, ker se je osredotočil samo na dve gospodarski družbi, na to, da je pomemben del
               parlamentarne preiskave ravno v tem, da se raziščejo okoliščine na področju pravnih
               predpisov, ki so urejali prevzeme. In tu se bo ugotovilo tudi to, zakaj je v
               preteklem mandatu lahko prihajalo do takšnih pojavnih oblik, ki jih kolegi iz
               opozicije tako naštevajo, da si kolega Cukjati dovoli izjavo, da vsi Slovenci vemo,
               kdo so tajkuni, da vsi Slovenci vemo, kateri so tajkunski krediti, pa se do sedaj na
               tem področju ni ustrezno ali celo nič ukrepalo, ali da ne rečem, da se je to celo še
               bolj spodbujalo. Zato je mogoče res nepotrebno, da vsi ponavljamo in beremo člene
               zakona, da beremo amandma, za katerega bi bilo verjetno dovolj, da če ga minister
               ponovi nekajkrat, da je temu treba verjeti in da je napor, ki je bil vložen v to, da
               ja takšen amandma res postavljen, v tem trenutku največ, kar je bilo mogoče tudi
               storiti. Zato se mi zdi, da je bolj nevarno tisto, da nekateri ne morejo razumeti, od
               tega je bolj nevarno tisto, da nekateri nočejo razumeti in zato zavajajo slovensko
               javnost, ker tiste, ki verjamemo in znamo brati in se tudi malce spoznamo na
               ekonomijo ali to področje, vemo, da je v tem trenutku ta amandma nujno potreben.
               Nujno potreben zato, da bo življenje in financiranje podjetij teklo naprej. Da pa se
               s tem členom omejijo tiste negativne pojave, proti katerim se je ta koalicija, in če
               ste nas že toliko omenili, tudi in predvsem stranka Zares trudi boriti.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, želite repliko? Razpravo.</p>
               <p>Želi še kdo razpravljati? Prijava teče.</p>
               <p>Gospod mag. Radovan Žerjav, izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Jaz bi se v imenu Poslanske skupine Slovenske ljudske stranke zahvalil za vse
               komplimente, ki smo jih bili deležni v teh razpravah.</p>
               <p>Bi pa jaz tudi prebral ta amandma. Mogoče mi, v opoziciji, res ne znamo brati. Torej
               piše, da: banke iz 1. člena tega zakona, ki bi dobile jamstveno kvoto ne smejo v
               okviru svojega poslovanja dajati posojil za odkup delnic; in tako naprej; obnavljati
               posojila ali kako drugače spreminjati pogoje posojil, če nimajo dovoljenja za
               prevzemno ponudbo. Če pa imajo pa lahko!<gap n="..."/> <gap n="..."/><stage xml:id="Redna-06-2009-05-26.stage26">/Oglašanje iz klopi./</stage><gap n="..."/> - ali?<gap n=".."/>
               Ja.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Rad bi, spoštovani podpredsednik, ugotovil, da se raven razprave koalicijskih
               poslancev, dlje kot traja razprava, dviguje. In tudi jaz se vsem lepo zahvaljujem za
               vse komplimente gospoda Kumarja in vsem ostalim še za prej, za kakšno sejo nazaj.
               Očitno je treba pravočasno imeti in sprejeti ustrezne akte, da boste prišli
               pripravljeni na Pivo in cvetje v mesecu juliju. In ta zakon, ki ga zdaj sprejemamo,
               in ta amandma je točno tak, kot je prej ugotovil kolega Žerjav. Mene ne moti, če
               napišete dvakrat negativno, da ne more dobiti neke zadeve, če nima prevzemne ponudbe,
               lahko pa dobi, če ima. Če zoper njih je v teku postopek zaradi kršitve, lahko
               napišemo tudi, če zoper njih ni. Skratka, mene to ne zmede, če boste dvakrat zapisali
               nikalno obliko v besedilo amandmaja, da bi jaz kaj narobe razumel. Razumel sem že
               dobro in predvsem tisti, ki nekako ugotavljate, da mi ne razumemo, preberite dobro.
               Pa, če vam ne gre dvakrat negativna oblika, ga zapišite dvakrat v pozitivni obliki.
               Nekdo lahko dobi kredit, če ima. Ne more dobiti, če nima. To je povsem razumljivo v
               2. ali 3. razredu osnovne šole, da se s tem, ko napišemo dvakrat negativno ali pa
               dvakrat pozitivno, vsebinsko zadeva nič ne spremeni. Nič. Kako to obračate, je čisto
               vseeno. Vendar poanta, vsebina amandmaja je točno taka, kot sem zdaj povedal. In vse
               te izjeme, o katerih ste včeraj tako vehementno razpravljali šest ali sedem ur, da so
               se sporno financirali, se zdaj bodo zakonito financirali, zdaj ste ustvarili zakonsko
               pravno podlago in ste s tem, ko ste to zapisali, s tem amandmajem
               <gap n="..."/><stage xml:id="Redna-06-2009-05-26.stage27">/Nerazumljivo./</stage><gap n="..."/> besedilo in če bo to sprejeto, uzakonili rop javnih financ. To
               je uzakonjen rop javnih financ. Ko boste za nekaj posameznikov, ki jim bo aktivno
               dodeljeno ali pa, ne vem, razdeljeno 400 milijonov evrov, dali garancijo državnega
               proračuna, v katerega plačujemo čisto vsi državljani. In s tem, ko ste to tako
               zapisali, pomeni, da drugi državljani bodo samo plačevali, ne morejo pa dobiti teh
               sredstev za te zadeve.</p>
               <p>Kar zadeva pa učinek zakona, najbrž je težko zdaj reči vam, ker ste na nek način
               zaslepljeni in vidite neke druge zadeve, kakšen bo učinek zakona. Počakajmo na jutri
               pa na naslednje dni, pa bomo videli, ali banke bodo realizirale te menedžerske
               projekte, ki so zdaj v revolvingih oziroma prestrukturiranjih ali ne bodo. Najbrž ni
               nobene dileme v Državnem zboru. Točno to se bo zgodilo, kajti vse to je v interesu
               tako ultra kot infra območja. Nobene dileme ni. Vsi tisti, ki ste navidezno najbolj
               proti in najbolj kritizirate financiranja, ki so se zgodila, ki so jih vodstva bank
               realizirala v preteklih mesecih, zdaj to uzakonjate, to je zdaj pravilo, to je zdaj
               norma. In celo tako daleč greste, da boste pohiteli, še preden bo Evropska unija dala
               na to jamstveno shemo soglasje. Celo tako zelo se mudi pri teh projektih in pri teh
               financiranjih.</p>
               <p>Skratka, tudi vam bi svetoval, da dobro preberete ta amandma, ki ste ga napisali; če
               ga ne razumete, ga še enkrat preberite, če ga še ne razumete, ga lahko še enkrat
               preberete. In če ga še ne razumete, potem vam bog pomagaj! Ali vam bodo pa tajkuni,
               ki bodo ta denar dobili. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Cukjati, želite repliko? Izvolite, prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Repliko. Ker sem bil imenovan kot poslanec, ki slabo pozna amandma in ne bi smel niti
               govoriti, bom, dovolite, vprašal vas, gospod Posedel, in druge zagovornike, kateri od
               tako imenovanih tajkunov, ki jih je mnogo več, kot pa jih javnost pozna, po tem
               amandmaju ne bi dobil reprograma. Kateri od teh tajkunov, ki so dobili kredite v
               zadnjih mesecih, je v postopku zaradi kršitev, ki se nanašajo na zlorabo trga
               finančnih instrumentov, je v postopku zaradi kršitev, ki se nanašajo na izstavitev
               prevzemne ponudbe, je uveden proti njemu postopek presoje koncentracije - kateri od
               teh tajkunov? Tisti ne bi dobil reprograma, vsi ostali bi ga pa dobili.</p>
               <p>Drugič, prosil bi, da se razumemo. Mi nismo proti reprogramiranju kreditov, absolutno
               ne. Ampak naj ti gospodje tako kot navadni kreditojemalci sami zagotovijo in banki
               dokažejo, da bodo zmožni vračati posojilo. Ne na moj račun, na račun mojih otrok,
               mojih vnukov, ne na račun delodajalcev - za to gre. Mi smo pripravljeni z davkom
               pomagati banki, pripravljeni tudi jamstvo dati za kredite, ampak za tiste, za katere
               smo se odločili, da jih gospodarstvo potrebuje za izhod iz gospodarske krize. Prevzem
               ne pomeni nobenega izhoda iz gospodarske krize. Pivovarna Laško in druge tovarne, ki
               so v holdingu, nobena ne bolje delala, če bo Šrotu reprogramiran dolg. Nobena ne bo
               bolje delala. Torej, še enkrat: nismo proti reprogramiranju, naj gospodje sami to
               zagotovijo ali pa vi, če jim želite, prostovoljno. Samo nalagati davkoplačevalcem, da
               bodo namesto gospodarstvo reševali, da izstopimo, da se rešimo te gospodarske krize,
               da bodo omogočali nadaljevanje prevzema in tranzicije na tak, bi rekel, perverzen
               način - to ne sodi v normalno demokracijo!</p>
               <p>Samo to smo hoteli reči.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Poleg gospoda mag. Vizjaka, še kdo? Odpiram prijavo.</p>
               <p>Besedo ima dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Ker ne bo škodovalo, bi v 20 sekundah rad še enkrat spomnil, o čem se pogovarjamo.
               Pogovarjamo se o likvidnosti slovenskega gospodarstva in pogovarjamo se o tistih
               učinkovitih ukrepih, o katerih smo toliko slišali že pretekli teden in verjetno bomo
               še naprej.</p>
               <p>Prosim imejmo v mislih, kateri je glavni cilj.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa Breda Pečan, izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Jaz moram reči, da te vaje v branju nič kaj dosti ne pomagajo, zaradi tega, ker
               nikakor ne morete razumeti, da je v 8. členu izrecno napisano, da se sredstva na
               osnovi jamstvene sheme ne morejo plasirati kot krediti za nakup ali podaljšanje
               kreditov, se pravi, za kredite za nakup ali podaljšanje kreditov za menedžerske
               prevzeme. To piše v 8. členu. Preberite si, ker zgleda, da osnovnega zakona niste
               prebrali. Osnovnega zakona niste prebrali. Pojdite si prebrati, kaj piše v osnovnem
               zakonu, kjer ni bilo tega treba spreminjati. Jamstvena shema milijardo dvesto
               milijonov evrov se ne sme porabiti za nič drugega kot samo za jamčenje, za kredite v
               gospodarstvu. Medtem ko pa 13.a člen prepoveduje v okviru celotnega poslovanja banke,
               se pravi, če banka vzame za 500 milijonov, recimo, tistih bonov ali kako se že temu
               reče, za jamstveno shemo, za kredite podeljevati v jamstveno shemo, potem ta banka ne
               bo smela podeljevati nobenih kreditov, ki so namenjeni takim firmam, kot so tukaj
               notri v teh a, b, c točkah napisane. Za božjo voljo, naučite se brati in razumeti!
            </p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Gospod Vili Trofenik. Imate besedo.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Spoštovani gospod doktor Cukjati, v prejšnjem mandatu ste mi enkrat
               rekli v eni diskusiji, da pametnejši odneha. Pa ne bom pametnejši. Ne morem razumeti
               te vaše trditve, ker ne izhaja iz nobenega teksta, ne amandmaja, ne zakona, da bi
               zaradi izjem, ki v amandmaju napisane, državljani, davkoplačevalci in njihovi otroci
               še naprej plačevali <q>"bilo"</q> kaj. Gospod doktor, to enostavno ni res in to nikjer ne
               piše. Ob vsem spoštovanju, enostavno od nekaterih ljudi pač pričakuješ, da ne morejo
               kaj takšnega izreči, in zato sem se javil, pa nič drugega. Ne želim nobene polemike.
               Hvala.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Gospod Trofenik je razpravljal. Gospod Cukjati, imate repliko.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Jaz bom pametnejši, bom odneha. Prosil bi, gospod predsedujoči, da daste kopijo
               amandmaja, o katerem se govori v tej točki, tudi gospodu Trofeniku.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Gospod Srečko Prijatelj, izvolite.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala, spoštovani podpredsednik, za besedo. Likvidnost slovenskega gospodarstva
               vsekakor - da, seveda, jaz sem za to, če bo to osnovni namen tega, kar delamo, ampak
               na osnovi nekega pametnega programa podjetja, na osnovi sklenjenih pogodb se lahko
               dodeli kredit, na osnovi jamstev vrednosti podjetja, na osnovi osebnih jamstev
               lastnikov, takrat se lahko tudi državna mošnja odveže, če želite. V teh primerih
               vedno.</p>
               <p>Ampak, spoštovani gospodje, tukaj zbrane gospe, vi danes omenjate ničnost poslov in
               naj bi v imenu države pravobranilec Republike Slovenije to ugotavljal. Ničnost poslov
               je že takrat bila storjena, ko je nekdo nekaj kupil, zastavil pa še nekupljeno kot
               garancijo. In v osnovi jaz trdim, da gre za hudodelske združbe, povezane z bankami,
               povezane z nadzorniki, ki so prejudicirano posredovali informacije posameznikom,
               priviligiranim posameznikom, kajti verjamem, da med dvomilijonsko množico ni
               državljana, ki ne bi hotel na tak način, da nič ne reskira, priti do velike bogastva.
               Vsak bi to želel narediti! Ampak, to so bili samo izbrani, ki so imeli to možnost.
               Samo izbrani! In tisti, seveda, so lahko tudi s pomočjo bank to naredili, danes pa,
               ko vidimo, da to ni več toliko vredno, kot naj bi bilo, pa naj bi del odgovornosti
               prevzemala tudi država. To je nepravilno.</p>
               <p>In če gledam na cesto zmetane ljudi in danes zaprta podjetja, jaz se bom omejil na
               Primorsko, poglejte, kaj je samo famozni Bačar naredil, katerega ne upa niče osebno
               niti omeniti, samo mi ga tukaj omenjamo, ker preveč ve o svinjarijah, ki so jih
               počeli drugi politiki. Ta je zaprl Drogo Portorož. Drogo, ki je bila odlično
               podjetji, z odlično blagovno znamko, pa Kolinsko, prodal je najelitnejši del Kopra!
               Da ne govorimo, kaj je storil v smem Istrabenzu, ki ni niti Istrabenz več, je OMW, pa
               je še kar hotel bit naprej tam nek nadzornik. Verjamem, da bi mu uspelo s pomočjo
               nadzornikov v Istrabenzu postati še enkrat direktor. Tudi na to se je prijavil. In
               danes govoriti o tem, da bomo pomagali takim ljudem, seveda tudi s pomočjo tega
               zakona, ni pravilno. Kajti dolgove teh svinjarij, teh početij, bodo plačali vsi.
               Slovenija pa je že prezadolžena. Mi smo že prezadolžili naše vnuke in verjetno tudi
               njihove sinove in hčere. In s tem početjem, kar mi delamo, verjetno nas bo nekdo
               nekdaj vprašal, če smo bili pri zdravi pameti in polni zavesti, ko smo to počeli. To
               je res del te zgodbe.</p>
               <p>Spoštovani minister, če hočemo pomagati podjetjem, potem posegajmo tudi po tem, da se
               bo likvidnost podjetja zvečala, seveda tudi z zamenjavo kakšnega imena, kakšnega
               lastnika, in seveda, da bo tudi država posegla vmes z družbenim pravobranilstvom, s
               kriminalisti in razlastila kakšnega od teh novodobnih tajkunov. Meni je čisto vseeno,
               ali na Peku piše Peko, ali pa piše Borovo, samo da imajo delavci delo, da se tam
               odvija proizvodnja. Čisto vseeno mi je, ali bo, ne vem v nekam podjetju lastnik
               gospod Bavčar ali pa Boris Novak. Čisto vseeno mi je, ampak mi še niti enega od teh
               novodobnih tajkunov nismo razlastili, nismo mu pobrali nič in seveda tudi osebnega
               premoženja ni nihče od teh gospodov polagal na jamstveno shemo, ko je dvigoval kredit
               v svojem imenu in za svojo lastnino, ki jo je pridobil na čuden način. To je sporno
               in na to opozarjajo tudi kolegi iz opozicije.</p>
               <p>Jaz še enkrat poudarjam, likvidnost slovenskega gospodarstva je treba zaščititi da
               takrat, kadar je v podjetju zdrav razvojni program, kadar so podpisane pogodbe, kadar
               so naročila, kadar je vrednost podjetja takšna, da se lahko izda tudi kredit, in
               seveda, kadar so tudi osebna jamstva. In dajte enkrat tudi nadzornike vprašati po
               zdravju. Niti eden od nadzornikov, ki sedijo in vlečejo mastne nagrade, ni še
               odgovarjal za svoje nečedne sklepe, ki jih sprejema tako, v zgodnjih jutranjih urah,
               seveda v koristoljubje posameznikov. To so problemi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Vizjak. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Od kod nam trditve, da seveda je mogoče, kot piše tukaj, obnavljati posojila za
               jamstveno shemo. Prvič zaradi tega, ker obnavljanje posojil v 8. členu ni
               prepovedano. 8. člen pravi, da je kredit - da ni mogoče izdajati v primeru, če je
               kredit namenjen za odkup podjetij ali njegovih deležev ali za odplačilo obstoječih
               kreditov. In konec, pika. Obnavljanje posojil - pa uvajate vi ta termin. Obnavljanje
               posojil, zakaj tukaj ne pišete vi v vašem terminu, ne vem, odkup podjetij oziroma
               najem kredita za poplačilo obstoječega kredita.</p>
               <p>Torej, tukaj je zelo jasno, da je pripeljana ta izjema skozi 8. člen in skozi 13.
               člen. Meni je to jasno, če vam ni, pa vam tudi nikoli ne bo jasno, kaj se bo zgodilo.
               Zakaj? Ker je vse tajno. Komisija za nadzor javnih financ želi dobiti podatke,
               konkretne podatke o danih posojilih - jih ne dobi. Banka Slovenije - banke se
               sklicujejo na zaupnost po Zakonu o banki in ne moremo izvedeti niti enega
               individualnega podatka.</p>
               <p>Še več, danes je bila razkrita pogodba z gospodom Kramarjem in informacijska
               pooblaščenka, ki ste jo vi tukaj potrdili, v temu parlamentu je to takoj označila, da
               je to poseg v osebne podatke in umaknila to s spletnih strani in se to ne sme, to nas
               ne sme zanimati. Nikoli, spoštovani, ne boste zvedeli, ali je prišlo do kakšnega
               reprograma, pod katerimi pogoji in komu! Ker pač nam, ki tu danes sprejemamo zakon o
               jamstveni shemi, niso dostopni ti podatki. Konec, pika. To so nešteti dopisi Banke
               Slovenije - nam. Tega ne bomo nikoli mogli preveriti in veselo se bo to delalo skozi
               te luknje, ki so določene v tem zakonu in v tem amandmaju. To so dejstva.</p>
               <p>In še nekaj, tudi če bi ta vaša logika veljala, torej, da jamstvene sheme ni moč
               uporabiti za tako imenovane menedžerske prevzeme ali pa prevzeme nasploh, lahko pa
               banka, ki je vključena v jamstveno shemo, to pod temi pogoji počne, je to posredna
               pomoč, lahko rečemo celo neposredna pomoč, istim kreditom. Zaradi tega, ker je banka
               okrepljena z davkoplačevalskim denarjem, okrepljena s posojili, ki jih dobi z
               državnim poroštvom in tako okrepljena seveda servisira menedžerske prevzeme naprej.
               Tudi če bi, recimo, hipotetično to ne bilo luknjavo, kot pravite.</p>
               <p>Zato so morebiti vas, spoštovane poslanke in poslanci, prepričali, da je ta zadeva
               plemenita. Verjemite mi, da se tu skrivajo v ozadju dejansko ti reprogrami posojil,
               zato banke rabijo denar. Malo jim je mar, žal, za mala in srednje velika podjetja. V
               neštetih diskusijah z bankirji zadnjih nekaj mesecev sem bil, ko so govoriti, saj
               kreditnega krča ni, kreditna aktivnosti potekajo normalno. To so banke - vpričo
               finančnega ministra, dva bankirja sta to govorila, gospod Veselinovič in gospod
               Arhar, v studiu pred gledalci, da ni nobenih problemov s kreditnimi aktivnostmi bank.
               In banke na potrebujejo jamstvene sheme za te, za katere se mi, verjamem, tukajle
               soglasno zavzemamo. Banke potrebujejo za večja posojila in te bodo dobili skozi te
               luknje, ki ste jih pripravili.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Poudarjam, da 8. člen je zelo jasen. Gre za prepoved kreditiranja in podaljševanja
               oziroma odplačila kreditov za nakupe podjetij s strani uprav in z njimi povezanih
               oseb, se pravi zajema širši sklop oseb, in bi tudi nekateri primeri, ki so dokaj
               boleče odmevali v preteklem mesecu, prišli tukaj v poštev. Hkrati gre za zelo močno
               sankcijo oziroma omejitev za celotno kreditno aktivnost bank glede na tista podjetja
               oziroma za tiste lastnike, ki so z izigravanjem obstoječe zakonodaje, zlasti ob
               dejstvu, da ni bilo dovolj močnih sankcij, ustvarili določene prevzeme. Tako gre
               tukaj za velik poseg. Če želite ta poseg še povečati, lahko mirno sprejmete zakon o
               reviziji, ločite ta problem od kreditiranja, revizijo, privatizacijo ali teh odkupov
               izpeljete in s tem problem do konca rešite. Tukaj so omejitve zelo zelo hude in da te
               omejitve zadostujejo, da bodo krediti namenjeni financiranju investicij, obratnih
               sredstev, da bodo podjetja lahko prebrodila krizo, in pa razvoju.</p>
               <p>Banke, ki bodo v večji meri namenile kredite v te namene, seveda bodo imele manj
               sredstev na razpolago za morebitno kreditiranje drugih namenov, ki jih slovenska
               ekonomska politika ne postavlja v prioriteto.</p>
               <p>Jaz razumem čustva, poskus vplivati na prebivalstvo, ki se nikakor ne strinja s temi
               odkupi, vendar mislim, da je ta zakon dovolj kvaliteten, da ga lahko parlament
               sprejme. Podobno kot smo na Odboru za finance sprejemali tudi dokaj soglasno
               amandmaje in osnovni zakon. Mislim, da nekih konfliktov tukaj ni treba. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ugotavljam, da ne želi nihče več razpravljati, zato zaključujem razpravo. O
               amandmajih bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjeni 21.c točki dnevnega reda. S tem prekinjam to
               točko dnevnega reda.</p>
               <p>Prehajamo na <title>21.B TOČKO DNEVNEGA REDA - TO JE NA OBRAVNAVO PREDLOGA ZAKONA O
                  POROŠTVU REPUBLIKE SLOVENIJE ZA OBVEZNOSTI SLOVENSKE ODŠKODNINSKE DRUŽBE D.D. IZ
                  NASLOVA KREDITOV, NAJETIH ZA FINANCIRANJE SLOVENSKE ODŠKODNINSKE DRUŽBE D.D. V
                  LETU 2009, PO NUJNEM POSTOPKU.</title> Predlog zakona je v obravnavo Državnemu zboru
               predložila Vlada. Besedo dajem predstavniku Vlade za dopolnilno obrazložitev predloga
               zakona. Izvolite, gospod minister za finance, dr. Franc Križanič.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Spoštovani poslanci, spoštovane poslanke, predsedujoči!</p>
               <p>Dovolite, da vam predstavim problematiko v zvezi s financiranjem Slovenske
               odškodninske družbe.</p>
               <p>Slovenska odškodninska družba je v skladu z odločitvijo parlamenta v prejšnji sestavi
               prevzela odplačila investicij v telekomunikacijsko omrežje v višini, ki danes po
               izračunih presega tristo milijonov evrov, natančnega zneska ne poznamo, ker terjatve
               ves čas prihajajo. V ta namen je parlament odredil in na Odškodninsko družbo prenesel
               10% delnic Telekoma Slovenije. Pričakovati je bilo, v obdobju konjunkture, da bo
               odškodninska družba to lahko na trgu odprodala in s te ga sfinancirala investicije v
               telekomunikacijsko omrežje. Vmes je prišlo do zloma kapitalskega trga, do globokega
               padca vrednosti delnic in prodaja delnic Telekoma v temu obdobju, prvič, ne bi
               prinesla dovolj denarja, ki bi pokril povračilo omenjenih investicij, in drugič, bi
               bila nesmiselna tudi z različnih drugih vidikov.</p>
               <p>Tako se je Odškodninska družba že v obdobju prejšnjega mandata odločila, da bo
               najemala kredite in z njimi odplačevala investicije. Sčasoma je postala v vedno
               večjih likvidnostnih težavah in tako smo prišli do točke, ko je treba vzeti večji
               kredit, z njim poplačati do konca dolgove, ki so nastali iz različnih naslovov,
               zlasti iz naslova odplačila Telekoma, počakati, da se okrepi kapitalski trg, da se
               okrepi vrednost na kapitalskem trgu, in takrat proda delnice Telekoma.</p>
               <p>Tako sedaj Odškodninska družba z vlogo na Vlado in potem Vlada naprej s pozivom
               parlamentu predlaga Zakon o poroštvu Republike Slovenije za obveznosti Slovenske
               odškodninske družbe iz naslova kreditov, najetih za financiranje Slovenske
               odškodninske družbe.</p>
               <p>Mi prosim, da ta zakon parlament potrdi in omogoči normalno financiranje obveznosti
               te družbe, in pričakujemo, da bo ta družba vendarle, vsaj ta telekomunikacijski del,
               v nadaljevanju zlahka odplačala in povrnila kredit. Za ostali del pa se ob zlomu
               kapitalskega trga in pa zlasti ob nekaterih dosti resnih napakah pri gospodarjenju te
               družbe verjetno obeta, da bomo prisiljeni Slovensko odškodninsko družbo
               dokapitalizirati, da do konca izvede svoje obveznost. Vendar v temu primeru gre za
               kredit, je zavarovan s kvalitetnimi delnicami Telekoma in bo zlahka poplačan v
               razmerah, ko se bo gospodarstvo stabiliziralo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Besedo dajem podpredsedniku gospodu Radu Likarju za predstavitev poročila odbora.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, predsedujoči. Spoštovani minister. Spoštovane kolegice in
               kolegi.</p>
               <p>Odbor za finance in monetarno politiko je predlog zakona kot matično delovno telo
               obravnaval na seji 25. in 26. maja 2009. Odboru je bilo posredovano mnenje
               Zakonodajno-pravne službe, ki k besedilu zakona ni podalo pripomb. Odboru je bil
               posredovan tudi amandma Poslanske skupine Slovenske demokratske stranke k 6. členu
               predloga zakona.</p>
               <p>V okviru začete druge obravnave na seji odbora dne 25. maja 2009 je predstavnica
               Vlade poudarila, da gre za uveljavitev pravne podlage za najetje kredita Sodu s
               poroštvom države. Predlagatelj ugotavlja, da delnice Telekoma kot zakoniti vir
               financiranje Soda, glede na to, da je navedena družba svojo dejavnost financirala iz
               drugih virov in prodaja ni bila izvršena, ne predstavljajo več navedene podlage. Ker
               pa Sodu primanjkuje sredstev za izvajanje siceršnjih zakonskih finančnih obveznosti v
               zvezi s povračili denacionalizacijskim upravičencem, žrtvam vojnega nasilja, je
               potreben najem kredita.</p>
               <p>V razpravi je bil v odločanje odboru najprej podan predlog sklepa, da predlog zakona
               ni primeren za nadaljnjo obravnavo. V obrazložitvi tega predloga sklepa je bilo
               poudarjeno, da jasnega namena predlaganega zakona, za katero obveznost Soda bo država
               dejansko dala poroštvo, iz njegovega besedila ni mogoče razbrati. Izražen je bil tudi
               pomislek glede nujnosti samega postopka kot same vsebinske utemeljenosti sprejema
               obravnavanega besedila, glede na to, da so sredstva za poplačilo obveznosti v
               telekomunikacijsko omrežje zagotovljena v državnem proračunu, o primernosti oziroma
               neprimernosti predvidenega načina in neskladja oziroma skladja predloženega besedila
               z zakoni oziroma ustavo. Odbor je odločil o takšnem predlogu sklepa in ga ni
               sprejel.</p>
               <p>V razpravi v obravnavi posameznih členov je bila pozornost odbora v prvi vrsti
               namenjena 1. členu zakonskega predloga. S tem v zvezi so bila postavljena določena
               vprašanja, predstavljena mnenja predstavnikov poslanskih skupin in izražena posamična
               stališča. Med ostalim je bilo opozorjeno na nejasno dikcijo v zvezi z navedeno
               konkretno višino predvidenega poroštva, zlasti glede obsega posameznih zakonskih
               finančnih obveznosti, dorečenosti jamstva za dano poroštvo in izpostavljen zakon o
               vračilu vlaganj v javno telekomunikacijsko omrežje, po katerem se viri Sodu, če ne
               zadostujejo, zagotavljajo iz finančnega oziroma stvarnega premoženja države.</p>
               <p>V odgovoru na tovrstne pomisleke je bilo v nadaljnji razpravi poudarjeno, da gre v 1.
               členu izključno za državno poroštvo posojila, namenjenega sanaciji finančne
               nelikvidnosti Soda. Ne gre za realizacijo sklepov Računskega sodišča, ki v mnenju s
               pridržkom jasno navaja napačno knjižbo obveznosti Sod. Vrnitev delnic
               davkoplačevalcem pa se, če se obveznosti Soda poplačajo iz drugih virov, zdi
               umestna.</p>
               <p>V nadaljevanju seje dne 26. maja 2009 je bila razprava osredotočena na določili 1. in
               6. člena predloga zakona. Nekateri razpravljavci, Poslanska skupina SDS, so menili,
               da je besedilo 1. člena zapisano nejasno oziroma dvoumno in je v nedorečenem namenu
               predloženega zakona v neskladju z dano obrazložitvijo. Iz tega razloga je bil na
               predlog predstavnika Poslanske skupine SDS Zvonka Černača dan na glasovanje predlog
               za amandma odbora, po katerem daje Republika Slovenija poroštvo za obveznosti Soda,
               iz naslova kreditov, ki jih je Sod najel v letu 2009 za financiranje svojih
               obveznosti v tem letu. Poroštvo daje Republika Slovenija za kredite do skupne višine
               glavnic v znesku 50 milijonov evrov s pripadajočimi obrestmi za ugotavljanje
               likvidnosti poslovanja Soda. Amandmaja k 1. členu v tako predloženem besedilu odbor
               ni sprejel.</p>
               <p>Pozornost razpravljavcev je bila namenjena tudi 6. členu, ki predvideva zavarovanje
               poroštvene obveznosti z zastavo delnic Telekoma, ki jih je Sod prejel v skladu z
               Zakonom o vračanju vlaganj v javno telekomunikacijsko omrežje. Podan je bil predlog
               Poslanske skupine SDS za amandma odbora, s katerim bi za zavarovanje poroštvene
               obveznosti Sod jamčil z vsem svojim premoženjem. Potem je predstavnik te poslanske
               skupine umaknil amandma k 6. členu. Odbor pa je amandma k 6. členu sprejel iz drugega
               razloga, to pa je popravek datuma pogodbe o brezplačnem prenosu delnic, ki ni začela
               veljati 12. 7., kot je zapisano v tem členu, pač pa s podpisom ministra za finance,
               to pa se je zgodilo 2. avgusta 2007. Sprejeti amandma je vključen v besedilo
               dopolnjenega zakona, ki je sestavni del poročila odbora. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rado Likar, lahko nadaljujete, prosim, ker sledi predstavitev stališč
               poslanskih skupin. V imenu Poslanske skupine SDS imate ponovno besedo.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Še enkrat, hvala za besedo.</p>
               <p>V Poslanski skupini Slovenske demokratske stranke bomo glasovali proti zakonu, ki
               javni dolg veča za 180 milijonov evrov in to ne za investicije, vlaganje, pač pa za
               zagotovitev izvajanja tekočih nalog oziroma tekoče dejavnosti Slovenske odškodninske
               družbe. V obrazložitvi je bilo s strani Vlade namreč povedano, da Sod za delovaje
               letos potrebuje 370 milijonov evrov in da mu bo zmanjkalo 180 milijonov evrov za to
               državno poroštvo. Predlagatelj je nujnost zakona utemeljeval s tem, da je treba Sodu
               zagotoviti sredstva za poplačila vlaganj upravičencem, ki so vlagali v javno
               telekomunikacijsko omrežje, saj je povračila teh vlaganj na podlagi 11. in 12. člena
               Zakona o vračanju vlaganj v javno telekomunikacijsko omrežje od leta 2007 dalje
               izvrševala Slovenska odškodninska družba, za kar je Republika Slovenija prenesla
               653.548 delnic Telekoma. In tu se je Vlada in vladajoča koalicija ujela v lastno
               past, saj je priznala, da je bil to odhodek Soda in ne državnega proračuna, na čemer
               je utemeljevala nasprotovanje zaključnemu računu za leto 2007. Po podatkih Vlade, ki
               so navedeni v obrazložitvi zakona, je Sod v letu 2007 povrnil upravičencem nekaj čez
               43 milijonov evrov vlaganj, v letu 2008 pa nekaj čez 108 milijonov evrov. Za letos pa
               Sod ocenjuje, da bo iz tega naslova dolžan iz plačati še približno 50 milijonov evro
               vlaganj, za kar pa so sredstva zagotovljena v rebalansu proračuna za leto 2009.</p>
               <p>V Poslanski skupini SDS smo zato na odboru predlagali, da se zakon ne obravnava, ker
               ni potreben. Ko nas je vladajoča koalicija preglasovala, smo predlagali amandmaje,
               predvsem smo želeli znižati višino poroštva iz 180 na 50 milijonov evrov, saj je Sod
               povračila vlaganj v telekomunikacije za leti 2007 in 2008 že izplačal. V letu 2008 pa
               je beležil 48,9 milijona evrov presežka in to kljub temu, da so se v zadnjem
               četrtletju razmere na kapitalskih trgih izredno poslabšale. Noben amandma, ki smo jih
               predlagali, ni bil sprejet. V tem zakonu tudi ni jasno določen namen porabe sredstev
               kredita, za katerega daje država poroštvo. V podobnih zakonih, ki jih je Državni zbor
               sprejel v preteklosti, je jasno določen namen, na primer v primeru Darsa so v zakonu
               jasno določeni nameni, celo z navedbo konkretnih avtocestnih odsekov, za katere bo
               kredit porabljen.</p>
               <p>Ta zakon, ki ga imamo danes v obravnavi, pa namena porabe sredstev sploh ne določa
               oziroma določa, da daje država poroštvo v višini 180 milijonov evrov za tekoče
               poslovanje. Torej se državni dolg veča in to ne za investicije, za nove naložbe, pač
               pa za tekoče poslovanje, kar je nesprejemljivo. Še posebej v teh razmerah, ko je
               potrebno sredstva kreditov nameniti predvsem za povečanje gospodarskih aktivnosti in
               ne za porabo. Sredstva za vračila, ki bodo še potrebna v letošnjem letu, so torej
               zagotovljena, zato nobeno dodatno zadolževanje za ta namen ni potrebno. Iz vseh
               navedenih razlogov bomo v Poslanski skupini SDS zakonu nasprotovali. Hvala.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Vili Trofenik v imenu Poslanske skupine Zares.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo.</p>
               <p>Predlog zakona o poroštvu Republike Slovenije za obveznosti Slovenske odškodninske
               družbe iz naslova kreditov, najetih za financiranje Slovenske odškodninske družbe v
               letu 2010 v višini 180 milijonov evrov zagotavlja poravnavo izpada sredstev Soda
               zaradi poravnave obveznosti iz naslova vračanj v javno telekomunikacijsko omrežje v
               letih 2007 in 2008. Slovenska odškodninska družba izvršuje poravnavo o obveznosti
               Republike Slovenije za vlaganje v javno telekomunikacijsko omrežje v skladu z Zakonom
               o vračanju vlaganj v javno telekomunikacijsko omrežje. V ta namen je Republika
               Slovenija v letu 2007 prenesla na Sod 10% delnic družbe Telekom Slovenije, d.d., kot
               vir za financiranje navedenih obveznosti Republike Slovenije. V letih 2007 in 2008 je
               Sod prodal obveznosti iz naslova zakona za vračanje iz lastnih sredstev oziroma iz
               najetih kreditov v letu 2008 in v začetku letošnjega leta 653.548 delnic Telekoma, ki
               jih je država prenesla v ta namen na Sod, ni bilo prodanih, kot to predvideva Zakona
               o vračanju vlaganj v telekomunikacijsko omrežje. Prodaja, sicer upravičeno, je bila
               zaustavljena v začetku novembra lanskega leta. Skupna vrednost povračil za vlaganje v
               letih 2007 in 2008 znaša 151,7 milijona evrov. Za vračanje v letu 2009 pa so sredstva
               v višini 50 milijonov evrov predvidena v državnem proračunu. Ker zapade v letu 2009
               370 milijonov evrov zakonskih obveznosti Soda brez omenjenih obveznosti iz naslova
               vlaganj v telekomunikacijsko omrežje, ki jih Sod ne zmore poravnati, brez da se mu
               nadomestijo njegova sredstva, angažirana za vračanje vlaganj v telekomunikacijsko
               omrežje v letih 2007 in 2008. V ta namen bo Sod najel kredit s triletnim odložilnim
               rokom vračanja in na tak način bodo obveznosti iz tega naslova porazdeljene za
               obdobje po letu 2012.</p>
               <p>V naši poslanski skupini bomo predlog zakona podprli. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Vili Rezman bo predstavil stališče Poslanske skupine DeSUS.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod predsedujoči.</p>
               <p>Stališče Poslanske skupine DeSUS gre v smislu podpore temu predlogu zakona o
               poroštvih. Vsi vemo, da je tudi Slovenija kot pravna država zavezana k spoštovanju
               prava in zakonov, da moramo zato tudi izvajati tisto, kar nam zakoni nalagajo. V
               primeru, o katerem zdaj govorimo, gre za to, da je bila država povzročitelj nekaterih
               krivic, ki jih mora kot temeljni zavezanec poravnati. In vemo, da je v prejšnjem
               mandatu, ne v tem, bil sprejet zakon, ki je izvajanje teh popravkov prenesel na
               Slovensko odškodninsko družbo, z viri vred. Naj spomnimo, da smo s tem hoteli
               zagotoviti, kar je korektno, pravične odškodnine, da smo hoteli zagotoviti tudi
               ustrezno izvajanje z viri vred, da se pa to, žal, v stvarnosti ni v celoti
               zgodilo.</p>
               <p>Sod je v preteklih dveh letih vračal odškodnine, in sicer kar v precejšnjem znesku,
               približno 150 milijonov evrov v letu 2007 in 2008, torej že v preteklem mandatu. Že
               takrat zato ni bil izkoriščen vir, ki je bil temu namenjen, in pravkar smo slišali,
               da se je prodaja delnic ustavila tik pred iztekom prejšnjega leta. Torej se vir ni
               zagotovil. Obveznosti države, dasiravno prenesene na Slovensko odškodninsko družbo,
               pa so ostale. Zato ima država tudi svoje obveze, da pomaga pri razrešitvi problemov,
               ki so s tem nastali. Pomoč, ki je potrebna, je pomoč v smislu podpore najetju kredita
               Slovenske odškodninske družbe, in sicer na ta način, da se zagotovi jamstvo, poroštvo
               za to. Država se hkrati skuša zavarovati na ta način, da ustanavlja zastavo teh
               delnic in pravzaprav zastava teh delnic je bil temeljni problem oziroma vir sporov na
               Odboru za finance. Nekateri predlogi, ki so bili predlagani s strani opozicije, so
               bili zavrnjeni tudi z naše strani in tudi tistega, kar bo zdaj predlog za sprejem, da
               so z vsem svojim premoženjem zagotavlja zastavno pravico, mi ne bomo podprli. Podprli
               bomo amandma, ki bo vložen za voljo tega, da se preveri, če bo tako potrebno,
               ustreznost zapisanega datuma v tem zakonu in ko bo ta amandma sprejet, če bo vložen,
               ta hip mislim, da še ni ali pa se nosi na mizo, bomo mi podprli amandma in zakon. Na
               ta način bomo zagotovili tisto, kar je pravzaprav temeljni namen tega zakona, da
               upravičenci pridejo do sredstev, na katera morajo že dlje časa čakati, nekateri so to
               že v letu 2007 dobili, drugi čakajo še danes. In za te druge, za teh 50 milijonov, so
               sredstva zagotovljena. Naj omenim, da imajo pri tem zadrego, ne samo na Sodu, ampak
               tudi na številnih občinah, kjer morajo zagotavljati podatke za vračila in kjer morajo
               pojasnjevati ljudem, ki upravičeno negodujejo zoper velike zamude pri teh vračilih,
               zakaj je do tega prišlo. Mi zato podpiramo predlog zakona v tem smislu, da se
               zagotovi poroštvo in da ljudje, ki so upravičeni do teh sredstev, do teh sredstev
               tudi čim prej pridejo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Bogdan Barovič bo predstavil stališče Poslanske skuine SNS.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala, gospod podpredsednik. Kolegice in kolegi!</p>
               <p>Dve zelo, mislim da, koristni, pa vendarle naporni seji matičnega delovnega telesa,
               sta za nami. V Slovenski nacionalni stranki smo nekoliko, ne razumemo vse te zgodbe,
               ki se odvija okoli Predloga zakona o poroštvu Republike Slovenije, kjer najprej
               ugotavljamo, da ima Slovenska odškodninska družba za leto 2009 za približno 370
               milijonov evrov zakonskih obveznosti, da je preko 150 milijonov evrov izpada dohodka,
               zaradi vlaganja v javno telekomunikacijsko mrežo. Dalje, v obrazložitvi lahko
               preberemo, kako, da je dejstvo, da Slovenska odškodninska družba izpolnjuje
               obveznosti, ki so po svoji naravi obveznosti, države. Pri pregledu členov sem
               postavil nekaj prvinskih vprašanj, osnovnih vprašanj, in sicer, katere so neporavnane
               obveznosti Slovenske odškodninske družbe. Dobil sem odgovor, da so to obveznosti iz
               področja denacionalizacije, iz vsebine odškodnin žrtvam vojnega in povojnega nasilja
               in iz naslova poravnave odškodnin iz kazenskih sankcij. To so obveze, ki so z zakonom
               sprejete in za katere naj bi po mnenju kolegic in kolegov iz Slovenske nacionalne
               stranke imele zakonsko obvezo v Sodu. Gre za posojilo do 180 milijonov evrov, In zelo
               natančnega odgovora, tudi to sem vprašal, zakaj do 180 milijonov evrov, nisem dobil.
               In najpomembnejše vprašanje je v devetih letih, kar se spomnim, smo v tem Državnem
               zboru sprejeli kar nekaj poroštev te države in bistveno vprašanje je na dan X ali dan
               D, če želite, če se zgodi, da nihče od tistih, ki jim je država dala poroštvo, ne bo
               mogel vrniti kredita, ali bo ta država sposobna poplačati vse obveznosti iz poroštev.
               Jaz sem sicer dobil odgovor, da ob predpostavkah, da kapitalski prihodki vseh tistih,
               ki so vpleteni, prihajajo in tako naprej. V resnici dvomim. In nenazadnje je še
               bistveno vprašanje, komu bi to poroštvo služilo. Ali Sodu, da bo poravnal nekaj, za
               kar ve, da bi moral poravnati in imeti za to sredstva, ali bo to poroštvo pomagalo
               denacionalizacijskim upravičencem, upravičencem iz naslova žrtev vojnega in povojnega
               nasilja ali upravičencem iz naslova kazenskih sankcij in nenazadnje kolikor se
               razbere tudi še nekaterim upravičenem iz naslova Zakona o vračanju v javno
               telekomunikacijo, kar pa nam v Slovenski nacionalni stranki ne diši ravno dobro, ker
               je prevelika luknja, preveč neizpolnjenih obveznosti in vsekakor te niso nastale
               zaradi recesije v pol leta.</p>
               <p>Seveda je tu problematična tudi vsebina 3. člena, kjer piše, da bo Republika
               Slovenija na podlagi pisnega poziva kreditodajalca, če Sod ne bo mogel vrniti
               kredita, poravnala zapadle obveznosti namesto Slovenske odškodninske družbe. To
               pomeni, do 180 milijonov evrov. Da pa v 6. členu zavarovanje nudi Sod v obliki delnic
               družbe Telekoma Slovenije. Te pa so danes vredne okrog 100 milijonov evrov, bile pa
               so že 300. Bile so vredne toliko, kolikor ima Sod luknje. Ali verjamemo v to, da bomo
               počakali, da se bo trg umiril in da se bo vrednost delnic dvignila, da bo poroštvo
               poplačano? Jaz ne, in v Slovenski nacionalni stranki tudi ne. Zato tega zakona ne
               bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žerjav v imenu Poslanske skupine SLS.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi.</p>
               <p>Ker v proračunu za leto 2009 Vlada ni predvidela sredstev za zapolnitev finančne
               vrzeli Slovenske odškodninske družbe, ki je nastala pri poravnavanju obveznosti po
               Zakonu o vračanju vlaganj v javno telekomunikacijsko omrežje, se pred nami nahaja
               Zakon o poroštvu Republike Slovenije, ki bo omogočil Slovenski odškodninski družbi
               dolgoročno zadolžitev na podlagi omenjenega poroštva. Sod je namreč v letih 2007,
               2008 in 2009 poravnal obveznosti iz naslova vračanj v javno telekomunikacijsko
               omrežje, za pokritje česar je bil načrtovan priliv od prodaje 10% delnic Telekoma.
               Ker je ta priliv izpadel je Sod te obveznosti poravnal iz lastnih sredstev in s
               kratkoročnim zadolževanjem pri bankah. Zaradi teh založenih lastnih sredstev za
               obveznosti po Zakonu o vračanju vlaganj v javno telekomunikacijsko omrežje, je po
               besedah predlagatelja ogroženo izpolnjevanje denacionalizacijskih in drugih zakonski
               obveznosti, ki jih poravnava Sod in je za njegovo dolgoročno zadolžitev potrebno
               sprejeti predlagani zakon.</p>
               <p>Zakon bomo v Poslanski skupini Slovenske ljudske stranke podprli.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Borut Sajovic bo podal stališče Poslanske skupine LDS.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Pozdrav ministru, kolegicam in pa kolegom.</p>
               <p>V Poslanskem klubu Liberalne demokracije Slovenije bomo zakon, ki rešuje neljubo
               nastalo situacijo, je pa dober za ljudi, zagotovo podprli. Zato, seveda, s tega mesta
               tudi izražam presenečenje, da tisti, ki so se seveda zavzemali za vračilo sredstev v
               javno telekomunikacijsko omrežje, zdaj, ko je potrebno zagotoviti sredstva, izplačati
               denar, temu nasprotujemo. Jaz sem vesel, da v Poslanskem klubu Liberalne demokracije
               Slovenije držimo besedo, zavezo, tako da bodo tisti naši občani in pa občanke, ki so
               seveda do teh sredstev po zakonu upravičeni, zagotovo v letošnjem letu dobili tisto
               kar jim pripada.</p>
               <p>To je tudi naš namen in pa glavni cilj, da bomo zakon podprli. Dejstvo je tudi, da
               seveda Zakon o državnem poroštvu za obresti Slovenske odškodninske družbe daje pravno
               podlago, da bo Slovenska odškodninska družba lahko najela sto osemdeset milijonov
               evrov kredita, za ta kredit pa seveda, ker ni bilo sredstev v proračunu, bo dala
               država poroštvo. Sod je v preteklih letih prejel tudi 10% delnic Telekoma, da bi z
               njihovo prodajo in pa z iztržkom poplačal upravičence vlaganj v javno
               telekomunikacijsko omrežje, ker se Telekom v preteklih letih ni prodal in so ta
               trenutek tudi slab čas in pa slabe razmere za to prodajo, se mi zdi prav in pa
               pošteno, da se seveda z prodajo delnic počaka na boljše čase, ki bodo zagotovo
               prišli. Takrat bomo seveda ta sredstva dobili nazaj.</p>
               <p>Sod je svojo obveznost začel plačevati v letih 2007, vendar ne s sredstvi, ki bi
               izvirala iz prodaje delnic pač pa iz sredstev, ki so izvirala iz drugih dejavnosti.
               Sod danes tako, žal, teh sredstev nima, z zagotavljanjem poroštva pa mu jih
               zagotavljamo. Zato bomo v Poslanski skupini Liberalne demokracije to rešitev v sili
               podprli.</p>
               <p>Bi pa opozorili, da je seveda izplačilo Slovenske odškodninske družbe pomembno tudi
               na nekaterih drugih področjih ne samo na področju vlaganj v javno telekomunikacijsko
               omrežje pač pa, da izplačuje tudi pomembne odškodnine po Zakonu o vojnih odškodninah,
               da igra pomembno vlogo pri zaključku postopkov v denacionalizaciji in pa seveda tudi
               izplačilo odškodnin po Zakonu o izvrševanju kazenskih sankcij. Pomembno se nam pa
               zdi, tudi pošteno in korektno, opozoriti na to, da je po našem mnenju in po mnenju
               Računskega sodišča Slovenska odškodninska družba poslovala negativno v preteklem
               letu. V tistem obdobju je izkazovala 8 milijonov evrov izgube, ne pa tako, kot so nam
               skušali prikazati nekateri, da je Sod iz poslovanja imel 37 milijonov evrov plusa.
               Jaz sem vesel, čisti računi, dobri prijatelji. Tisto, kar smo pa ljudem obljubili in
               zagotovili, je pa treba dati in poplačati.</p>
               <p>Vesel sem, da bomo v Poslanskem klubu Liberalne demokracije Slovenije nocoj
               prispevali glasove, ki bodo ljudem, ki težko čakajo na sredstva, vložena v
               telekomunikacijsko omrežje, končno upravičeno izplačana. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Breda Pečan bo podala stališče Poslanske skupine SD.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo, gospod podpredsednik. Poslanska skupina Socialnih demokratov bo
               podprla zakon o poroštvu Republike Slovenije za obveznosti Slovenske odškodninske
               družbe iz naslova kreditov, najetih za financiranje Slovenske odškodninske
               družbe.</p>
               <p>Cilj tega zakona je, da bo imela v letu 2009 Slovenska odškodninska družba
               zagotovljene finančne vire na osnovi Zakona o denacionalizaciji, in sicer za
               poplačilo tistih obveznosti, ki jih ima Slovenska odškodninska družba na osnovi
               Zakona o denacionalizaciji in o popravi krivic. Dejstvo je namreč, da je za
               obveznosti iz naslova vračila za vlaganja v infrastrukturo na področju
               telekomunikacij zagotovljenih 50 milijonov evrov v rebalansu proračuna za leto 2009,
               torej niti delnic Telekoma ni treba prodajati in kreditov za ta namen ni treba
               najemati. No, naj še to povem, da Slovenska odškodninska družba rabi za to približno
               180 milijonov evrov in Republika Slovenija bo, če bomo zakon sprejeli, dala poroštvo,
               s čimer bo Slovenski odškodninski družbi možno doseči optimalne pogoje za zadolžitev
               in s tem bodo tudi zmanjšani oportunitetni stroški najema kredita. V zakonu je
               določen tudi način zavarovanja poroštva, in sicer z delnicami družbe Telekom, ki jih
               je družba dobila brezplačno, neodplačno, zaradi tega, da bi lahko poplačala
               obveznosti do upravičencev za vračanje vlaganj v javno telekomunikacijsko omrežje.
               Takrat, ko so bile te delnice dane Sodu je bila njihova vrednost 324 milijonov evrov.
               Danes ob tem, da ni bila niti ena prodana, je njihova vrednost okrog 100 milijonov
               evrov. Se pravi, da je dejansko danes popolnoma nesmiselno, da bi te delnice
               prodajala, takrat, ko je bil čas za to, pa je takratna vlada rekla, da se jih ne sme
               prodajati. Zato je potem Sod iz svojih sredstev poplačal vračila tako v letu 2007 kot
               v letu 2008 in prikazal to poplačilo kot kredit, ki ga je dal Vladi oziroma Republiki
               Sloveniji. Zaradi tega je tudi prišlo do tega, da je bila napačno prikazana obveznost
               Republike Slovenije v zaključnem računu proračuna. To isto bi se verjetno zgodilo
               tudi za leto 2008, ko je bilo danih 108 milijonov identičnega kredita tudi Republiki
               Sloveniji zaradi tega, da je lahko Sod, ne zaradi tega, ker je tako prikazal svoje
               plačilo iz lastnih sredstev, namesto, da bi družba sama najela kredit in kot varščino
               dala Telekomove delnice, je raje zadolžila državo in bo pod bilanco B prikazana potem
               tudi v letu 2008 zadolžitev Republike Slovenije za ta denar. No, ampak dejstvo je, da
               je s tem izčrpala del sredstev iz svojega portfelja in je prišlo do tega, da letos
               denarja zmanjkuje za poplačila obveznosti, zaradi katerih je sploh bila ustanovljena.
               Dejstvo je, da pomenijo denacionalizacija in odškodnine zaradi storjenih krivic v
               preteklosti tako velike zneske, da je kljub temu, da se je Slovenska odškodninska
               družba hvalila z velikimi finančnimi uspehi v času, ko je borzni balon bil napihnjen
               do onemoglosti, prišlo potem do tega, da je zdaj, ko so delnice padle, finančna
               sposobnost Slovenske odškodninske družbe dosti slabša in ji je zato treba dati to
               poroštvo. Mi bomo zato tudi poskrbeli, da bomo glasovali za ta zakon, ker sicer
               država v okviru denacionalizacije, ne bo mogla poravnati svojih obveznosti.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih. Še enkrat ponovim; glede na to, da poslanske skupine k
               tej točki dnevnega reda niso najavili časa za razpravo o amandmajih, predlagam, da
               lahko na podlagi petega odstavka 67. člena Poslovnika zbora vsak prijavljeni
               razpravljavec o posameznem amandmaju razpravljal le enkrat. O tem bomo glasovali.</p>
               <p>Glasujemo. Glasovanje teče. Ugotavljam, da glasovanje ni bilo uspešno. Zato še enkrat
               ponovimo glasovanje. Glasovanje teče. Tudi zdaj glasovanje ni bilo uspešno. Prekinjam
               sejo zbora za 10 minut. Po 10-ih minutah bomo tretjič o tem odločali. Nadaljujemo ob
               21.02.</p>
               <stage type="time">(Seja je bila prekinjena ob 20.53 in se je nadaljevala ob 21.02.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi!</p>
               <p>Nadaljujemo s prekinjeno sejo. Glasujemo o predlogu, da lahko na podlagi petega
               odstavka 67. člena Poslovnika vsak prijavljeni razpravljavec o posameznem amandmaju
               razpravlja le enkrat. Gre za tretje glasovanje. Prosim, glasujemo. Glasovanje teče.
               Navzočih je 68 poslank in poslancev, za je glasovalo 44, proti 23.</p>
               <p><stage xml:id="Redna-06-2009-05-26.stage29">(Za je glasovalo 44.)</stage> <stage xml:id="Redna-06-2009-05-26.stage30">(Proti 23.)</stage></p>
               <p>Ugotavljam, da je ta predlog sprejet.</p>
               <p>Prehajamo na razpravo o členu in vloženih amandmajih.</p>
               <p>Dajem v razpravo 6. člen ter amandma Poslanske skupine SDS k temu členu. Želi kdo
               razpravljati o tem členu?</p>
               <p>Ugotavljam, da ne želi nihče razpravljati o amandmaju k temu<gap n="..."/> Prosim</p>
               <p>Zelo sem se mogel potruditi, da sem enega dobil. <gap n="..."/><stage xml:id="Redna-06-2009-05-26.stage31">/Smeh v dvorani./</stage><gap n="..."/> Prosim za
               prijavo.</p>
               <p>Besedo ima Rado Likar. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod predsednik.</p>
               <p>Slovenska demokratska stranka vlaga amandma k 6. členu, in sicer tako, da se v
               zavarovanje poroštvene obveznosti po tem zakonu, Sod jamči z vsem svojim premoženjem
               in ne le z delnicami Telekoma. To utemeljujemo s tem, da je vrednost Telekomovih
               delnic manjša, kot pa znaša najem kredita, zato te delnice ne bi zadoščale, zato
               predlagamo, da jamči z vsem premoženjem. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne želi.</p>
               <p>Ker ne želi nihče razpravljati, zaključujem razpravo. O amandmaju bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               21.c točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>21.C TOČKO DNEVNEGA REDA - OBRAVNAVA PREDLOGA ZAKONA O DELNEM
                  POVRAČILU NADOMESTILA PLAČE, nujni postopek.</title>
               </p>
               <p>Predlog zakona je v obravnavo zboru predložila Vlada. Zanima me, ali so predstavniki
               Vlade v bližini? So? Oprostite, minister ne sedi na svojem sedežu, zato ga nisem
               prepoznal.</p>
               <p>Besedo ima dr. Ivan Svetlik, minister za delo, družino in socialne zadeve.</p>
               <p>Prosim.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Spoštovani gospod predsednik, spoštovane poslanke in poslanci!</p>
               <p>Prvi interventni zakon, Zakon o delnem subvencioniranju polnega delovnega časa, s
               katerim prek dodatnih finančnih spodbud za skrajševanje polnega delovnega časa pomaga
               delodajalcem, je dal pozitivne rezultate, predvsem v tistih podjetjih, kjer so zaradi
               zmanjšanja naročil ta naročila samo do kakšnih 20% nižja. Ker pa se kriza poglablja
               in se poslovni položaj nekaterih delodajalcev še naprej slabša, je treba sprejeti
               dodatne ukrepe za ohranitev delovnih mest, predvsem v podjetjih, ki imajo tudi do 50%
               zmanjšan obseg poslovanja. Namen predlaganega interventnega zakona je ohranitev čim
               večjega števila delovnih mest v razmerah svetovne gospodarske krize, s ciljem, da se
               čim več ljudi zadrži v delovnem razmerju in s tem ohrani njihove pravice ter zmanjša
               pritisk na odprto brezposelnost. Zakon predvideva do 25.000 vključitev.</p>
               <p>Drugi namen pa je usposabljanje zaposlenih v teh podjetjih za pridobivanje novih
               veščin in znanj ter njihova dokvalifikacija oziroma prekvalifikacija. To je razvojna
               dimenzija zakona. V predlagani interventni zakon so lahko vključene vse gospodarske
               družbe, zadruge, delodajalci kot fizične osebe, ki zaposlujejo delavce v skladu z
               določili Zakona o delovnih razmerjih, ki bodo izpolnjevale pogoje zakona. Država naj
               bi na podlagi interventnega zakona vstopala z delnim povračilom izplačanih nadomestil
               plač v tistih primerih, ko delodajalec zaradi slabega poslovnega položaja, ki je
               posledica svetovne gospodarske krize, ne bo mogel zagotavljati dela hkrati največ 50%
               zaposlenim delavcem in jih bo napotil na začasno čakanje na delo. Posamezen delavec
               pa bo lahko na začasnem čakanju največ šest mesecev v obdobju 12 mesecev, kar bo
               podjetjem omogočilo dovolj fleksibilnosti pri organizaciji delovnega procesa. Delavci
               imajo po tem predlogu zakona pravico do nadomestila plače v višini 85% od osnovne
               plače, ki je določena v Zakonu o delovnih razmerjih, ki pa ne more biti nižja od
               zakonsko določene minimalne plače. Država bo po predlogu zakona sofinancirala del
               tega nadomestila, in sicer 50% od osnove, delodajalec pa 35%. Pomembno je poudariti,
               da to razmerje ne bo vedno enako, saj je prispevek države omejen na najvišjo višino
               denarnega nadomestilo za brezposelnost, ki znaša osemsto pet evrov, v primeru visokih
               plač pa bo prispevek delodajalca višji. Seveda pa tudi nadomestilo ne bo smelo pasti
               pod minimalno plačo.</p>
               <p>Delodajalec bo v smislu razvojne komponente predlaganega interventnega zakona moral
               sprejeti program ohranitve in dviga kakovosti delovnih mest in razvoja človeških
               virov v skladu s katerimi bo delavec, ki bo napoten na začasno čakanje na delo, bo
               delavcu zagotavljal usposabljanje bodisi v organizaciji bodisi izven nje, država pa
               mu bo lahko povrnila stroške usposabljanja v višini do petsto evrov na delavca, kar
               bom financirali iz Evropskega socialnega sklada <stage xml:id="Redna-06-2009-05-26.stage32">(ESS)</stage>. Ker je namen tega zakona, da
               se ohranja delovna mesta, delodajalec v temu obdobju, ko bo vključen ukrep, ne bo
               smel odpovedovati pogodb o zaposlitvi iz poslovnih razlogov. Prav tako pa ne bo smel
               odrejati nadurnega dela ter obračunavati izplačila nagrad organom vodenja in nadzora.
               Delodajalci bodo lahko vloge na Zavod za zaposlovanje oddali do 31. marca 2010. Za
               izvajanje zakona je skupaj namenjenih sto osem in pol milijona evrov, od tega v
               letošnjem letu štiriindvajset in pol, v naslednjem štiriinšestdeset in v letu 2011
               dvajset milijonov evrov. Dodatno pa še dvanajst in pol za usposabljanje.</p>
               <p>Nadzor je zagotovljen skozi nadzor zavoda, ki bo pregledoval listine in tudi nadziral
               izvajanje tega zakona na terenu, poleg tega bo pa inšpekcija dela vršila svoj nadzor
               na terenu. Predvidene so tudi kazenske določbe za kršitelje tega zakona in seveda
               vključno z vračanjem subvencij.</p>
               <p>Sodimo, da smo s tem zakonom dobili instrument, ki bo bistveno znižal stopnjo priliva
               med brezposelne in prispeval k njihovem razvoju oziroma razvoju človeških virov.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino in socialne zadeve in invalide
               kot matično delovno telo. Besedo dajem predstavnici dr. Andreji Črnak Meglič za
               predstavitev poročila Odbora. Prosim.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Dober večer, gospod predsednik, gospod minister, kolegice in kolegi.</p>
               <p>Odbor za delo, družino, socialne zadeve in invalide je na 7. nujni seji dne 20. 5.
               2009 kot matično delovno telo obravnaval Predlog zakona o delnem povračilu
               nadomestila plač, ki ga je Državnemu zboru v obravnavo predložila Vlada s predlogom
               za obravnavo in sprejetje predloga zakona po nujnem postopku.</p>
               <p>Pri delu Odbora so sodelovali predstavniki predlagatelja z ministrom za delo, družino
               in socialne zadeve dr. Ivanom Svetlikom, predstavnico Zakonodajno-pravne službe,
               predstavnik Državnega sveta, predstavniki Gospodarske zbornice Slovenije, Združenje
               delodajalcev obrtnih dejavnosti Slovenije, Združenje delodajalcev Slovenije ter
               predstavniki sindikalnih organizacij, in sicer Konfederacije novih sindikatov
               Slovenije - Neodvisnost.</p>
               <p>Odboru je bilo posredovano tudi mnenje Zakonodajno-pravne službe, ki je predloženi
               zakon proučila z vidika skladnosti z ustavo in pravnim sistemom ter z zakonodajno
               tehničnega vidika podala pripombe k 2., 3., 6., 7., 8., 10., 11., 13., 19. in 20.
               členu. Člani Odbora so dobili na klop tudi mnenje Komisije za socialno varstvo, delo,
               zdravstvo in invalide Državnega sveta, ki je Predlog zakona podprla, na seji odbora
               pa ga je na kratko predstavil tudi predstavnik Državnega sveta.</p>
               <p>K predloženemu zakonu je v poslovniškem roku Poslanska skupina Slovenske demokratske
               stranke vložila amandma k 2. členu. Odboru so bili posredovani tudi predlogi za
               amandmaje Združenja svetov delavcev slovenskih podjetij, Konfederacije novih
               sindikatov Slovenije - Neodvisnost in Obrtno-podjetniške zbornice. Na klop so dobili
               člani odbora tudi predloge z amandmaje Odbora, ki so sledili mnenju
               Zakonodajno-pravne službe in jih je odbor v celoti spreje.</p>
               <p>Minister za delo, družino in socialne zadeve dr. Ivan Svetlik je uvodoma podal
               dopolnilno obrazložitev predloga zakona.</p>
               <p>V razpravi o posameznih predlaganih rešitvah so člani Odbora največ razpravljali o 2.
               členu Predloga zakona. V zvezi z določbo 2. člena, ki ureja inštitut začasnega
               čakanja na delo, vloženimi amandmaji Poslanske skupine SDS k temu členu ter predlogi
               amandmaja, je bila opravljena daljša razprava. Največ pozornosti je bilo posvečeno
               amandmajskemu predlogu, da bi v določbo tega člena vključili tudi delodajalce, ki
               zaposlujejo le enega delavca. Po daljši razpravi do soglasja o omenjenem amandmaju ni
               prišlo, zato Odbor tega amandmaja ni sprejel. Predlog zakona so podprle vse poslanske
               skupine. Vsi razpravljavci so se strinjali, da je zakon potreben. Po mnenju nekaterih
               je sicer prepozen, po mnenju drugih pa pripravljen v pravem trenutku in dober.</p>
               <p>V razpravi je bilo izpostavljeno vprašanje usklajenosti zakona s socialnimi
               partnerji. Minister je poudaril, da je zakon usklajen. To so potrdili tudi
               predstavniki socialnih partnerjev, ki so pojasnili, da niso našli skupnega jezika le
               v določbi 6. in 12. člena, zato sicer niso sprejeli odločitve, da Ekonomsko-socialni
               svet predlog v celoti podpira, uskladili pa so se, da pri omenjenih členih niso
               soglasni. Poudarili so, da so pri besedilu določb sodelovali od začetka in da je za
               njih bistveno pomembneje, da je zakon sprejet čim prej in da je bil kot tak predlagan
               v besedilu tudi dogovorjen na Ekonomsko-socialnem svetu.</p>
               <p>Odbor je na podlagi 131. člena Poslovnika Državnega zbora oblikoval in sprejel
               amandmaje k 2., 6., 8., 11., 14., 16., 19., 20. in 21. členu.</p>
               <p>Dopolnjeni predlog zakona je sestavni del tega poročila. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Vito Rožej v imenu Poslanske
               skupine Zares.</p>
               <p>Prosim.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Spoštovani predsednik, spoštovani minister, kolegice in kolegi!</p>
               <p>Predlog zakona o delnem povračilu in nadomestila plače je pač eden iz niza kriznih
               ukrepov, interventni zakon, ki naj bi po oceni Vlade ohranil do 25 tisoč zaposlitev v
               podjetjih, ki se soočajo z zmanjšanim obsegom poslovanja. Jasno je, da je neko
               logično nadaljevanje Zakona o delnem subvencioniranju polnega delovnega časa, ki je
               namenjen predvsem tistim delodajalcem, katerih naročila so se zaradi učinkov
               gospodarske krize zmanjšala tja do 20%, zaradi še večjega upada izvoznega
               povpraševanja. Na ključnih slovenskih trgih je v nekaterih dejavnostih situacijah še
               slabša, zato je treba sprejeti nadaljnje ukrepe za ohranitev delovnih mest in za
               lajšanje položaja gospodarstva in zaposlenih. Cilj tega zakona, že omenjena ohranitev
               do 25 tisoč delovnih mest in še posebej nova kategorija je mogoče usposabljanje
               zaposlenih, je tisto, kar nas lahko navdaja z upanjem. Rečeno je že bilo, da je v
               večini poslanskih skupin, če ne vseh, mnenje, da je zakon primeren, dober, nekateri
               sicer mislijo, da je prepozen, ampak glede na kar dolgo usklajevanje s socialnimi
               partnerji, mogoče niti ni mogel biti dan na našo mizo prej, kot pa je. Gre za začasni
               zakon, ki v obstoječe sistemske rešitve delovno pravne zakonodaje in v sisteme
               socialne varnosti posega minimalno. Sledi pa zakon načeloma enake obravnave, predvsem
               zaposlenih delavcev in tudi delodajalcev. Ob tem je treba povedati, da je mogoče na
               Odboru prišlo do različnega dojemanja različnih statusnih oblik delodajalcev, da so
               skratka d.o.o.-ji, delniške družbe drugače organizirani kot pa, recimo, samozaposleni
               in da je iz tega naslova prišlo tudi do kakšnih nesoglasij pri amandmajih.</p>
               <p>Treba pa je seveda reči, da amandma, ki smo ga danes vložile poslanske skupine
               koalicije, je takšen, da to nesoglasje odpravlja, da na nek način izenačuje pravice
               vseh delavcev, da koristijo ugodnosti iz tega zakona, kot seveda tudi delodajalcev.
               Treba pa je vedeti, da po svojem statusu vsi delodajalci pač popolnoma enaki ne
               morejo biti. Ne vem, če bo mogoče kasneje še debata glede amandmaja te razlike še
               pokazala oziroma jih pomagala zgladiti.</p>
               <p>V tem zakonu se uvaja nov inštitut začasnega čakanja na delo in mislim, da bi
               predvsem z učinki dodatnega usposabljanja lahko bil ta zakon tisti, ki bi pomagal k
               temu, da bi slovensko gospodarstvo iz te krize izšlo bolj pripravljeno, kot je vanjo
               vstopilo. 85% sredstev za usposabljanje delavcev bo zagotovljeno iz Evropskega
               socialnega sklada, seveda se pa najbrž tudi ta zakon ne bo mogel otresti očitkov, da
               omogoča določene zlorabe, ampak upamo, da bodo službe ministrstva, in seveda tukaj je
               njihova odgovornost velika, in Zavoda za zaposlovanje, tukaj znale biti
               temeljite.</p>
               <p>V Poslanski skupini Zares bomo ta zakon podprli.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič v imenu Poslanske skupine DeSUS.</p>
               <p>Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovani gospod minister, spoštovane kolegice in kolegi.</p>
               <p>V Poslanski skupini DeSUS bomo Predlog Zakona o delnem povračilu nadomestila plače
               podprli.</p>
               <p>Podobne rešitve uporabljajo v nekaterih državah že vrsto let in mislimo, da so dobre.
               Predlog zakona je pomemben tudi zaradi tega, ker ne predvideva zgolj povračila
               nadomestila plače, temveč bo moral delodajalec predložiti program, s katerim bo
               dokazal, da je kriza tolikšna, da pomoč potrebuje, ne pa tolikšna, da pomoč ne bi
               zalegla. Obenem bo moral pripraviti program za izboljšanje delovnih mest, delavce pa
               usmeriti v izobraževanje, ki ga bo delno financirala država v obsegu 500 evrov iz
               sredstev evropskih skladov. Po naši oceni je tak način, kot ga predvideva ta zakon,
               dober. Delavci ostanejo na čakanju, aktivni so, njihovo znanje in pridobljene
               spretnosti ne zastarajo in poniknejo v pozabo. Ohranjajo pridobljene sposobnosti in
               se lahko vsak trenutek, če je treba, vrnejo na delo.</p>
               <p>Se pa v Poslanski skupini DeSUS bojimo predvsem dveh težav. Prva je ta, da zakonski
               akt ne določa, kakšen mora biti zahtevani elaborat. Upamo, da bo zavoljo lažje
               organizacije in priprave takšnih programov Vlada držala obljubo in pripravila
               ustrezen obrazec.</p>
               <p>Druga težava pa je v tem, da ni opredeljeno, kateri program usposabljanja bo
               ustrezen. Upamo, da bodo delodajalci znali za delavce pripraviti tak način
               izobraževanja, ki bo koristil tako delavcu kot delodajalcu v naslednjem obdobju.</p>
               <p>Poslanska skupina DeSUS bo podprla tudi skupen amandma koalicije, ki rešuje vprašanje
               tistih, ki imajo zaposlenega samo enega delavca in ki glede na različno pojmovanje
               zaposlenih in takih podjetij niso sprejeli ustrezne rešitve in je podprli že na
               odboru, bo pa s tem amandmajem ta stvar sanirana in bo v celoti potem zakon tak, kot
               mora biti, in ga bo poslanska skupina v predlogu, kakršen je, podprla skupaj z
               amandmajem. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Srečko Prijatelj, v imenu Poslanske skupine Slovenske nacionalne stranke.
               Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovane kolegice in kolegi!</p>
               <p>Predlog zakona o delnem povračilu nadomestila plače je za Slovensko nacionalno
               stranko v popolnosti sprejemljiv.</p>
               <p>Predlog zakona predvideva, da bo delavec v času začasnega čakanja na delo upravičen
               do nadomestila v višini 85% svoje plače, od celotnega zneska plače, ki pa bo
               subvencioniran tudi s strani države. Namen sprejetja tega zakona danes bo verjetno
               tudi interventni zakon, da se nekako ohrani 25 tisoč zaposlitev v podjetjih, ki se
               soočajo z zmanjšanim obsegom poslovanja, in to je dobro. V času recesije je tak ukrep
               nujen in to je eden tistih ukrepov, ki ga v Slovenski nacionalni stranki
               pozdravljamo, čeprav bi mogoče morala več energije Vlada in Ministrstvo za delo
               vlagati tudi v odpiranje novih delovnih mest. Ob tej priliki naj ponovno poudarim
               stališče Slovenske nacionalne stranke, da bi bilo dobro in pametno, če bi našli tudi
               denar, možnosti in načine, da bi investirali v tiste dele podjetij, ki želijo
               razvijati nove produkte, s tem ustvarjati nova delovna mesta, novo dodano vrednost in
               tudi bogatiti davčno njivo, s katere pobiramo denar tudi za takšne namene, dobre
               namene, kot je ta danes.</p>
               <p>Letos bo za izvajanje zakona zagotovljenih 24,5 milijona evrov in to bo treba vzeti
               iz proračuna. Če ne bomo odpirali novih delovnih mest, vlagali v nova sofisticirana
               znanja in nove produkte, s tem ustvarjali tudi dobro davčno njivo, ki jo je treba,
               vemo, prej zorati, pognojiti, verjamem, da bomo enkrat prišli do točke, ko tudi za
               take programe ne bomo našli denarja. Zato moj apel in apel stranke, da se najdejo
               ukrepi v to smer. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jakob Presečnik, v imenu Poslanske skupine Slovenske ljudske stranke. </p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister, kolegice in
               kolegi.</p>
               <p>V Poslanski skupini Slovenske ljudske stranke podpiramo vsak ukrep, ki pomaga pri
               reševanju gospodarske krize. Podpiramo glavni namen interventnega zakona, to je
               ohranitev delovnih mest v razmerah svetovne gospodarske krize ter cilj, da se čim več
               ljudi zadrži v delovnem razmerju. Podpiramo tudi predlagane pogoje, da delodajalce
               zavežemo, da ne bodo smeli začeti postopkov odpovedi iz poslovnih razlogov, prav tako
               pa pod določenimi pogoji ne bodo smeli odrejati nadurnega dela. Razumljiv in potreben
               je tudi pogoj, da taka podjetja ne smejo obračunati in izplačati nagrad organom
               vodenja in nadzora.</p>
               <p>V Poslanski skupini SLS še posebej pozorno preučimo predloge, če so primerni tudi za
               mala podjetja in za področje kmetijstva. Ugotavljamo, da predlog ni omogočal enakih
               pogojev za mala podjetja, ki zaposlujejo poleg lastnika le enega delavca ali delavko.
               Ni prav, da bi bili mali mikropodjetniki izločeni iz tega zakona, saj je vsako
               delovno mesto dragoceno. Ali so njihovi plačani davki državi manj vredni? Ne moremo
               se strinjati s trditvijo, da gre za samozaposlene in zato niso predmet obravnave na
               Ekonomsko-socialnem svetu, saj njihovo delovno mesto zato ni nič manj pomembno ali
               manj vredno. Obrtnike, samozaposlene, ne moremo obravnavati kot drugorazredne
               podjetnike. Tudi sami smo hoteli v ta namen vložiti ustrezen amandma, zato podpiramo
               amandma SDS-a in nas veseli, da je potrebno po rešitvi ugotovila tudi koalicija.
               Predlog zakona v drugi alineji drugega odstavka 2. člena, namreč določa, da je do
               predlaganega ukrepa povračila nadomestila plače upravičen delodajalec, ki zaradi
               poslovnih razlogov začasno ne more zagotavljati dela hkrati največ 50 % zaposlenim
               delavcem. Izjeme za delodajalca s samo enim zaposlenim po zakonu ni bilo. V koliko
               takšne izjeme predlog zakona dejansko ne določa, je diskriminatoren do delodajalcev,
               ki zaposlujejo enega delavca, in podjetnikov, ki imajo zaposlenega enega delavca.
               Torej, delo opravljata dve osebi, nosilec dejavnosti in zaposleni pri njem.</p>
               <p>Ker je koalicija z vložitvijo amandmaja nakazala ustrezno rešitev, da velja zakon za
               vse subjekte tudi za mala in mikro podjetja, bomo zakon z zadovoljstvom tudi podprli.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ljubo Germič v imenu Poslanskega kluba Liberalne demokracije Slovenije.
               Prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani gospod minister, kolegice in
               kolegi!</p>
               <p>Danes obravnavamo Zakon o delnem povračilu nadomestila plače, ki ga razumemo kot
               enega izmed kriznih zakonov, ki je v vsebini podoben Zakonu o delnem subvencioniranju
               polnega delovnega časa, pri čemer je pa ta zakon namenjen tistim podjetjem, ki jih je
               gospodarska kriza prizadela globlje, kajti Zakon o subvencioniranju polnega delovnega
               časa je bil namenjen podjetjem, za katere naj bi bilo upada v proizvodnji nekje do
               20%, medtem ko je ta zakon namenjen tistim, ki bi naj imeli zmanjšane gospodarske
               aktivnosti tudi do 50%. Seveda ob tem v Liberalni demokraciji jasno postavljamo tudi
               razmišljanje, da so v času konjunkture v preteklih letih, ko bi lahko izvedli
               prestrukturiranje podjetij, bili priča ukrepom, ki podjetjem niso bili naklonjeni.
               Eden izmed teh je prav gotovo ukinjanje olajšave za investicije v opremo, ki bi lahko
               podjetjem omogočili bistveno močnejšo konkurenčno sposobnost v teh težjih časih.
               Izredno pomembno, kar bi želeli poudariti, je tudi to, da je Vlada uspela s socialnim
               dialogom pripravi vsebino tega zakona in da je zakon podprt v okviru ekonomskega
               socialnega sveta. Tista odprta vprašanja, torej temeljna vprašanja, so bila
               dogovorjena, nekatera vprašanja, ki so ostala odprta pa je rešila Vlada nekako s
               pooblastilom v okviru dogovora na Ekonomsko-socialnem svetu. Izredno pomembno v
               vsebini tega zakona je, da predlagani zakon poleg socialne dimenzije vključuje
               razvojno dimenzijo. To se nam zdi izjemno pomembno ponovno poudariti, kajti socialna
               dimenzija je izražena preko ohranitve zaposlitve in prejemanja nadomestila plač in s
               tem zmanjševanja odliva zaposlenih v brezposelnost, razvojno pa preko zagotavljanja
               usposabljanja prekvalifikacij oziroma dokvalifikacij delavcev v času čakanja na delo.
               To se nam zdi ključno v tem zakonu in zelo pomembno, kajti struktura slovenskega
               gospodarstva pravzaprav kliče po preoblikovanju za zagotavljanje večje dodane
               vrednosti v svoji proizvodnji.</p>
               <p>Želeli bi tudi poudariti, da prihaja v odnosu do vprašanja, ali je Vlada za
               rezervacijo dvesto tridesetih milijonov v rebalansu proračuna imela skrite ambicije,
               da bo ta sredstva namenjala za tako imenovano poplačilo izbrisanim. Danes tukaj
               vidimo, da, seveda, bodo sredstva v višini sto desetih milijonov predvidena iz te
               postavke iz rebalansa tudi za ta ukrep in prepričani smo, da bo cilj, torej
               zagotovitev zaposlitve okoli petindvajset tisoč delavcev, dosežen.</p>
               <p>V Poslanskem klubu LDS bomo zakon seveda podprli. Zato smo tudi skupaj v koaliciji
               namenili zelo pomembno pozornost vprašanju, kako rešiti tista podjetja, ki imajo samo
               enega zaposlenega. In iskali smo rešitev in amandma, ki ga tukaj predlagamo skupaj v
               koaliciji sledi temu, da bo tistim, ki imajo samo enega zaposlenega, tudi omogočena
               vključitev v ta zakon. Če se ugotovi, da iz poslovnih razlogov ne more delodajalec
               zagotavljati dela za skupno največ 50% delovnega časa delavca v posameznem
               koledarskem mesecu. Ta rešitev se nam zdi izjemno pomembna, kajti na ta način
               postavljamo čisto vse delavce v popolno enakopraven položaj v odnosu do predvidenih
               ukrepov.</p>
               <p>Kot sem že dejal, v Poslanskem klubu LDS zakon podpiramo in seveda želimo, da bi se
               ukrepa začasnega čakanja na delo poslužilo čim manj podjetij, iz preprostega razloga,
               ker gospodarstvu želimo čim prejšnje okrevanje in vzpostavljanje normalnih
               gospodarskih pogojev, torej pogojev poslovanja in seveda ne zato, da bodo delavci
               čakali na delo, ampak da bo izpostavljen cikel novega zaposlovanja. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Andreja Črnak Meglič v imenu Poslanske skupine Socialnih demokratov.
               Prosim.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Zakon o delnem povračilu nadomestila plače, ki ga predlaga Vlada v sprejem po nujnem
               postopku, pomeni nadaljevanje ukrepov s katerimi želi Vlada olajšati položaj
               gospodarstva, hkrati pa zaščititi tudi zaposlene. Po svoji naravi predstavlja začasen
               ukrep. Predstavlja nadgradnjo prvega interventnega zakona na tem tako imenovanem
               socialnem področju, Zakon o delnem subvencioniranju polnega delovnega časa v sled
               tega, kakršne so se okoliščine v svetu oziroma svetovna gospodarska kriza se še
               naprej poglabljala in zato obstaja potreba po sprejetju nadaljnjih ukrepov za
               ohranitev delovnih mest in lajšanje položaja gospodarstva, torej zaposlenih.</p>
               <p>Predlagani zakon ima po našem mnenju štiri bistvene kvalitete. Prvič, uvaja nov
               inštitut, inštitut začasnega čakanja na delo, pri čemer si breme delita država in
               delodajalec, njuno sodelovanje pa lahko interpretiramo kot obliko sodelovanja, pri
               katerem pridobita oba partnerja, <q>"win-win game"</q>. Drugič. V duhu tega, kar počenja ta
               Vlada, pravzaprav ta zakon res predstavlja implementacijo teh prizadevanj, novi zakon
               združuje tako socialne kot razvojne cilje. Socialni cilji se odražajo v ustvarjanju
               pogojev za ohranitev delovnih mest oziroma zaposlitev v podjetjih, ki se soočajo z
               manjšim obsegom poslovanja, ohranitvi pravic delavcev, pa tudi zmanjševanju prehoda
               teh delavcev v odkrito brezposelnost. Razvojni cilji pa se odražajo v zagotavljanju
               oziroma v nujnosti delodajalcev, da zagotovijo zaposlenim dokvalifikacijo oziroma
               prekvalifikacijo ter hkrati predložijo tudi opis poslovnega položaja ter oceno
               možnosti za ohranitev delovnih mest delavcev, ki so na čakanju, za prihodnost. Ukrep
               je torej namenjen za tista podjetja, ki imajo to prihodnost.</p>
               <p>In četrtič. Pomembna kvaliteta zakona je tudi v tem, da je bil pripravljen v
               sodelovanju in s soglasjem socialnih partnerjev, s čimer ta Vlada uresničuje namero,
               da bodo vsi pomembnejši dokumenti sprejeti v postopku socialnega sporazumevanja,
               čeprav to včasih terja nekoliko več časa. Menimo, da se to vsekakor splača in da je
               to pravzaprav uresničevanje evropske norme na tem področju.</p>
               <p>Država bo na podlagi interventnega zakona vstopala z delnim povračilom izplačanega
               nadomestila plač v primerih, ko delodajalec zaradi slabega poslovnega položaja ne bo
               mogel zagotoviti dela največ 50% zaposlenim delavcem in jih bo napotil na začasno
               čakanje na delo, zagotovil pa bo tudi del sredstev za usposabljanje delavcev v višini
               500 evrov na delavca. Predlagani interventni zakon za tako vključene gospodarske
               družbe, zadruge, pa tudi delodajalce, fizične osebe, ki zaposlujejo delavce, s
               predlaganimi amandmaji, ki smo vam jih dali na mizo, v največji meri zasleduje tudi
               načelo enake obravnave vseh zaposlenih.</p>
               <p>Rada bi opozorila, ponovno sklicujoč se na razpravo v odboru, da smo še nadalje
               iskali kompromis, ki bi v največji meri ustrezal vsem zahtevam, ki so bile podane ob
               obravnavi predloženega zakona. Tako se nam zdi amandma, ki tudi pri delodajalcih z
               enim zaposlenim omogoča izkoriščanje tega zakona, prava rešitev. Obenem pa kot
               Socialni demokrati poudarjamo, da upamo, da bodo tudi ti delodajalci, ki bodo
               koristili ukrep, lahko v celoti izpolnjevali vsa določila zakona. Apeliramo na
               ministrstvo, da izvaja ustrezen nadzor nad tem, da bo to res storjeno. Ker je namen
               interventnega zakona, da se ohranijo delovna mesta, delodajalec v obdobju
               vključenosti v ukrep delnega povračila nadomestila plač, ne bo smel začeti postopka
               odpovedi pogodbe o zaposlitvi oziroma odpovedi pogodbe o zaposlitvi iz poslovnih
               razlogov, prav tako pa pod določenimi pogoji ne bo smel odrejati nadurnega dela ter
               obračunati izplačil nagrad organom vodenja in nadzora, menimo, da je zadoščeno tudi
               tem nameram zakona.</p>
               <p>Zaradi vsega navedenega bomo v Poslanski skupini Socialnih demokratov tako predlagani
               zakon kot tudi predložene amandmaje podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Marijan Pojbič v imenu Poslanske skupine Slovenske demokratske
               stranke.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani! V Poslanski skupini Slovenske demokratske stranke predlogu zakona o
               delnem povračilu nadomestila plače ne bomo nasprotovali, torej ga bomo podprli. V
               uvodu je treba omeniti, da gre v bistvu za tretje nadaljevanje vsebine, ki se je
               pričelo z zakonom o delnem subvencioniranju polnega delovnega časa in novele tega
               zakona s strani Državnega sveta, ki jim nismo nasprotovali, kljub opazkam koalicije,
               da opozicija samo nasprotuje njihovim predlogom. Dejstvo pa je, da je v nasprotju s
               prakso dela izvršilne in zakonodajne veje oblasti v tem trenutku zelo opazno, da je
               opozicija predvsem pa Slovenska demokratska stranka najbolj aktivna pri pobudah in
               zakonodajnih predlogih. Minister za delo je celo eden izmed bolj aktivnih ministrov
               in ga v tej smeri podpiramo, saj se v maniri njegovih kolegov ne pripravlja na
               evropske volitve, ne kadruje tako pospešeno in ne govori, da si sam plačuje kave.</p>
               <p>Ob obravnavi tega zakona o delnem subvencioniranju polnega delovnega časa smo v
               Poslanski skupini Slovenske demokratske stranke opozorili na več dilem, ki so se
               izkazala za utemeljene oziroma nanje opozarjajo tudi različni sindikati, delodajalci,
               delavci, ki jim zmanjkuje potrpljenja, predvsem pa številke, ki kažejo alarmantno
               rast števila brezposelnih, stečajev in neprejemanja plač. Gre za gospodarsko,
               finančno in socialno krizo svetovnih razsežnosti, mednarodne analize pa pozorno
               kažejo, da tu Slovenija na žalost vseh njenih prebivalcev zaostaja. To pomeni, da
               rešitve Vlade niso ustrezne, so nezadostne, neusklajene, prepozne in nedodelane. Kar
               pa na žalost kaže tudi veliko število predlogov amandmajev.</p>
               <p>Zakon je po mnenju Slovenske demokratske stranke pozitivno naravnan, saj se omogoča
               začasno čakanje na delo pri delodajalcih, ki se soočajo z manjšim obsegom poslovanja
               in želijo ohraniti delovna mesta, pri čemer del bremen prevzema tudi država. Namen
               zakona je ohraniti do petindvajset tisoč zaposlitev v podjetjih, ki se soočajo z
               zmanjšanim obsegom poslovanja in usposabljanja zaposlenih v teh podjetjih in
               pridobivanja novih veščin in znanj ter njihovih dokvalifikacij oziroma
               prekvalifikacij. V času čakanja na delo bodo delavci upravičeni do nadomestila plače
               v višini 85% osnove za nadomestilo. Breme tega nadomestila nosijo delodajalci v
               višini 35%, preostalih 50% pa država. Delavci na začasnem čakanju na delo imajo
               pravico in dolžnost, da se v temu času usposabljajo. Delodajalci so dolžni zagotoviti
               usposabljanje delavcem v temu času, država pa usposabljanje sofinancira v višini
               petsto evrov na delavca. Kot vidimo, pa so podrobnosti tiste, ki ločijo dobre stvari
               od slabih in tudi pri tem zakonu se pojavlja kar nekaj vprašanj.</p>
               <p>O predlogu amandmaja bom govoril kasneje. Naj pa na tem mestu opozorim na dejstva, ki
               po mnenju Slovenske demokratske stranke niso dovolj ustrezno dodelana, zaradi tega pa
               zakon v praksi ne bo ponudil vsega tistega, kar se od njega pričakuje. Morda, bi bilo
               potrebno razmisliti o razdelitvi nadomestila glede na starost, vprašljiv je nadzor
               nad razdeljevanjem sredstev, kazni so preblage, ni zakonskih indicev, ki bi šli v
               smeri večjega prepričevanja dela na črno, v zakonu ni prepovedi, da delodajalec, ki
               se poslužuje tega ukrepa, ne sme nuditi študentskega dela, če lahko delo opravi z
               delavci na začasnem čakanju.</p>
               <p>Tukaj so še vprašljive norme, kajti delodajalec lahko delavcem, ki niso na čakanju
               dvigne norme. Postavlja se vprašanje vrnitve sredstev, saj zakon nedoločno govori o
               vrnitvi sredstev oziroma njihovega sorazmernega dela. Pogrešamo določitev roka, v
               katerem mora delodajalec vrniti prejeta sredstva. Vprašanje je, če bo Zavod za
               zaposlovanje ta dodatna dela sploh zmogel in od kod bodo zagotovljena sredstva.</p>
               <p>V Slovenski demokratski stranki smo prepričani, in to moram posebej poudariti, da bi
               ta zakon moral priti, torej morali bi ga sprejeti že pred štirimi, petimi oziroma
               šestimi meseci tako sedaj ne bi bilo na Zavodu za zaposlovanje skoraj trideset tisoč
               brezposelnih in bi bil učinek sprejetega zakona skladen z njegovo intenco. Tukaj se
               jasno kaže, kako prav ima Slovenska demokratska stranka, ko opozarja Vlado, da močno
               zamuja ukrepi, ki bi lahko preprečili marsikateri stečaj in s tem ohranili delovna
               mesta, ki so v tej krizi strateškega pomena.</p>
               <p>Mi bomo seveda v Slovenski demokratski stranki ta zakon podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. Glede na to, da poslanske
               skupine k tej točki dnevnega reda niso najavile časa za razpravo o amandmajih,
               predlagam, da na podlagi petega odstavka 67. člena Poslovnika Državnega zbora vsak
               prijavljeni razpravljavec o vloženih amandmaju k posameznemu členu razpravlja le
               enkrat.</p>
               <p>Prehajamo na glasovanje. Glasovanje teče. Navzočih je 58 poslank in poslancev, za je
               glasovalo 43, proti 15.</p>
               <p><stage xml:id="Redna-06-2009-05-26.stage33">(Za je glasovalo 43.)</stage> <stage xml:id="Redna-06-2009-05-26.stage34">(Proti 15.)</stage></p>
               <p>Ugotavljam, da je ta predlog sprejet.</p>
               <p>V razpravo dajem 2. člen ter amandma pod zaporedno številko 1 poslanskih skupin SD,
               ZARES, DeSUS in LDS, ter amandma pod številko 2 Poslanske skupine SDS. Želi kdo
               razpravljati o teh amandmajih. Prosim za prijavo.</p>
               <p>Besedo ima Marjan Križman.</p>
            </sp>
            <sp who="SDZ5:KrižmanMarijan">

               <speaker>MARJAN KRIŽMAN:</speaker>

               <p>Hvala lepa, gospod predsednik. Spoštovani gospod minister, kolegice in kolegi.
               Amandmaje bom podprl, pa ne vse po vrsti. Predvsem 2. člen, ki rešuje zagato, ki je
               nastala na odboru in jo je minister uspel rešiti. S tem amandmajem pravzaprav v
               celoti zakon postavimo v življenje. In po mojem prepričanju je ta interventni zakon
               eden najboljših zakonov, ki so bili do sedaj sprejeti. Nekdo je prej rekel, da bi ga
               morali sprejeti pred šestimi meseci. Ja se strinjam, ampak pred šestimi meseci ali
               kakšen dan več bi ga bila mogla sprejeti nekdanja vlada, ne pa ta vlada. Zakon je
               usklajen, kot je že marsikdo povedal, v celoti, tako da ne vidim nobenega problema.
               Kar je pa najbolj razveseljivo, je to, da bo ohranil 25.000 tisoč delovnih mest, da
               smo namenili 108 milijonov v ta namen, in kar je že najbolj razveseljivo, 12
               milijonov za izobraževanje delavcev, ki bodo na čakanju.</p>
               <p>Mene osebno najbolj prav to veseli, da se ti delavci po tem zakonu ne bodo pojavljali
               na Rdečem križu in na Karitasu, kot nekdo, ki ga je zapustil Bog in država, ampak bo
               lahko dostojno preživel tisto obdobje, ko bo delodajalec težko zmogel poiskati dovolj
               dela za vse svoje zaposlene. V tem je ta prednost, da v tej državi ne proizvajamo
               revežev, ampak da ljudem pomagamo. In v upanju, da bo ta zakon imel res čim krajšo
               življenjsko dobo, kajti s tem, ko se bo umaknil, bodo v podjetja ponovno prišla
               naročila in ponovno se bo s polno energijo zagnala proizvodnja povsod tam, kjer to v
               tem trenutku stagnira.</p>
               <p>Jaz bi odkrito povedal, da je minister za delo in družino odlično poskrbel za ta del
               in bi ga v svojem imenu pohvalil, in celotno njegovo ekipo. Mislim, da je zakon
               pravočasen. Za naše nasprotnike ne bo nikoli pravočasen, ker za njih ni nič
               pravočasno, za njih ni nič dobro. Oni želijo čim slabše, čim pozneje in izreči čim
               več grdih besed, da gledalci in poslušalci televizije vidijo zgolj njih, kako skrbijo
               za delavce in kako se trudijo in kako bi oni ravnali, če bi bili na oblasti.</p>
               <p>Žal, v tem trenutku smo mi tisti, ki za to skrbimo, in mislim, da skrbimo zelo
               dobro.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Matevž Frangež.</p>
               <p>Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovani gospod predsednik, najlepša hvala za besedo.</p>
               <p>Veseli me, da smo pri tem zakonu vsi skupaj prisluhnili pričakovanjem malega
               gospodarstva in z amandmajem, ki je vložen, zagotovili možnost sodelovanja pri tem
               protikriznem ukrepu tudi podjetjem oziroma samostojnim podjetnikom in podjetjem, ki
               zaposlujejo zgolj enega delavca.</p>
               <p>Pri tem zakonu, se strinjam z vsemi tistimi, ki so dejali, da imajo tako socialno kot
               tudi razvojno konotacijo. V tem pogledu bi želel opozoriti predvsem na ta razvojni
               vidik. V socialnem pogledu se mi zdi, da predstavlja pomembno in pametno alternativo
               odpuščanju, in verjamem, da lahko s tem ukrepom, ki dopolnjuje ukrep
               subvencioniranega polnega delovnega časa, zmanjšamo alarmantne številke o novih in
               novih brezposelnih. No, tisto, kar pa je razvojna komponenta in na kar bi vsi skupaj
               morali večkrat pomisliti, četudi je v pomembnem delu že vgrajeno v protikrizne ukrepe
               Vlade, pa je priložnost prestrukturiranja slovenskega gospodarstva.</p>
               <p>Minister Svetlik večkrat poudari, da je edina možnost, da zagotovimo našim ljudem
               boljše plače v tem, da bomo delali več in bolje, da bomo delali kompleksnejše
               proizvode in kompleksnejše storitve, s čimer se bo tudi dodana vrednost, posledično
               pa tudi nagrada ljudem, povečala. Priložnost tega prestrukturiranja je vgrajena tudi
               v ta zakon preko programov usposabljanja. Jaz bi želel samo pozvati ministrstvo, da
               pri tem prek Zavoda za zaposlovanje ponudi podjetjem, ki se bodo vključila v ta
               ukrep, tisto, kar ves čas svojega poslanskega delovanja pa tudi prej zagovarja
               predsednica Odbora za delo, družino in socialne zadeve. Namreč, da je tukaj en
               pomemben manevrski prostor za to, da odpremo vrata za sodelovanje nevladnemu
               sektorju, nevladnim organizacijam, ki lahko s svojim znanjem, programi, ki obstajajo
               danes, podjetjem ponudijo pomembno pomoč pri usposabljanju teh zaposlenih, pri
               izgradnji njihovih novih delovnih veščin, ne nazadnje pa tudi podjetniške centre,
               obstoječe izobraževalne institucije in podobno.</p>
               <p>Zakon bom z veseljem podprl, prav tako pa koalicijski amandma. Hvala lepa. Besedo ima
               Marijan Pojbič. Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani predsednik! V Slovenski demokratski stranki bomo z velikim veseljem
               podprli amandma, ki smo ga na odboru tudi vložili. Vendar pa se mi zdi zelo pomembno,
               moram poudariti in povedati, da na Odboru za delo, družino, socialne zadeve smo o tem
               amandmaju veliko govorili. Tam so bili tudi predstavniki socialnih partnerjev, ki so
               zelo jasno, vsaj nekateri izmed njih, opozarjali na ta problem, ki se je zgodil, da
               niso bili upoštevani v tem zakonu tisti, ki so imeli enega zaposlenega. Tudi
               Obrtno-podjetniška zbornica Slovenije je zelo jasno povedala, da je ta zakon
               diskriminatoren. Prebral bom obrazložitev Obrtno-podjetniške zbornice, citiram:
               <q>"Predlog zakona v drugi alineji prvega odstavka 2. člena določa, da je do ukrepa
               upravičen delodajalec, ki zaradi poslovnih razlogov začasno ne more zagotavljati
               dela, hkrati največ 50% zaposlenim delavcem."</q></p>
               <p>Takšna diskriminacija zakona pomeni, da delodajalec s samo enim zaposlenim delavcem
               sploh ne more uveljavljati pravice po tem zakonu. Takšne omejitve v povezavi z
               ostalimi določbami predloga zakona je vsekakor diskriminatorna do delodajalcev, ki
               zaposlujejo samo enega delavca, in to tisti, ki zaposlujejo v statusni obliki, torej
               s.p., podjetniki, ki zaposlujejo enega delavca. Delo pa dejansko opravljata dve
               osebi, nosilec dejavnosti, ki je zavarovan iz naslova opravljanja dejavnosti in
               delavec. Iz te njihove obrazložitve je zelo jasno povedano, da je ta zakon
               diskriminatoren do tistih, ki imajo enega zaposlenega. Zato smo v Slovenski
               demokratski stranki tudi na tem odboru vztrajali, da se ta amandma vključi in da ta
               amandma tudi podprejo vse koalicijske stranke na sami seji tega odbora, ampak bil je
               v celoti zavrnjen. Niti ena koalicijska stranka ni glasovala za ta amandma. Danes pa
               vidim, da pride na mizo amandma, ki bi naj do neke točke reševal to problematiko. Jaz
               ne razumem, se pravi nekaj dni je samo razlike in naenkrat je koalicija spremenila
               mnenje do tistega, kar smo mi, Slovenska demokratska stranka, zelo jasno opozarjali
               na seji Odbora za delo, družino in socialne zadeve. Tega res ne razumem. Čeprav,
               hvala bogu, trdim pa naslednje, da tudi ta amandma, ki je prišel s strani
               koalicijskih partnerjev, rešuje ta problem, zagotovo je pa amandma, ki ga je vložila
               Slovenska demokratska stranka, bolj jasen in zelo jasno opredeljuje to, kar smo s tem
               amandmajem želeli doseči, da ta zakon ne bo diskriminatoren do tistih podjetnikov in
               obrtnikov, ki imajo enega zaposlenega.</p>
               <p>Zato bomo v Slovenski demokratski stranki ta amandma z veseljem podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Robert Hrovat. Prosim.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala lepa, gospod predsednik. Lepo pozdravljeni vsi!</p>
               <p>Moram reči, da končno imamo na mizi drugi zakon, ki je konkretnejši in ki bi lahko
               vplival na omilitev te krize, v kateri se je tudi Slovenija znašla. Na odboru je bilo
               vloženih veliko amandmajev, kar priča o tem, da je bil zakon na nek način
               pripravljen, kljub temu da se je usklajeval dolgo časa, malo slabše pripravljen. No,
               moram reči, da je bil edino naš amandma, o katerem je že kolega govoril, ki pa govori
               o mikro delodajalcih ter o tistih, ki imajo enega zaposlenega, na koncu zavrnjen.
               Ampak o tem bi želel govoriti potem nekoliko kasneje.</p>
               <p>Drugi konkretni zakon, ki bi lahko omilil na nek način krizo. Jaz sem vesel, da smo
               ga končno dobili, sicer je pozno, vsaj kakšen mesec, ampak kljub vsemu imamo ga in v
               Slovenski demokratski stranki in tudi sam ga bom podprl. Jaz upam, da bo ta zakon
               učinkovitejši od tistega prvega, ki je podoben temu, torej govorim o subvencijah
               polnega delovnega časa. Moramo pošteno povedati<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Hrovat, ker je pozna ura, mogoče bi se le bolj fokusirali na sam
               amandma. Prosim.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Poglejte, govorimo o 2. členu, ki je ključen, in v 2. členu je vse to vključeno, o
               čemer sedaj govorim. Gospod predsednik, lahko si ga preberete in boste videli, da 2.
               člen govori točno o tem, o čemer sedaj govorim.</p>
               <p>Te vloge za subvencije, o katerih smo govorili v tistem zakonu, ki smo ga sprejeli,
               so se praktično ustavile. 480 je sklenjenih pogodb, v proračunu smo namenili 230
               milijonov evrov, počrpanih sredstev je pa pravzaprav le 10 milijonov. Res, da je
               sedaj veliko prostora tudi za sredstva za ta zakon. Danes je 84 tisoč brezposelnih
               ljudi v Sloveniji, kar je 25% več, kot jih je bilo konec leta. Mislim, da je prav, da
               smo končno dobili ta zakon, ki bo na nek način pomagal.</p>
               <p>Cilj ministrstva, kot je zapisano v gradivu, je, da ohranimo približno 25 tisoč
               delovnih mest. Sam ne vem, kako bomo to ugotavljali. Upam, da bo temu res tako. Rad
               bi videl, da bi jih ohranili še več, še raje bi pa videl, da sploh ne bi bilo treba
               tega zakona uveljavljati.</p>
               <p>Vložili smo ta amandma, ki sledi pripombam Obrtno-podjetniške zbornice, ki govori o
               mikro delodajalcih. Tudi predstavniki Obrtno-podjetniške zbornice so trdili, da je na
               nek način diskriminatoren ta zakon do njih. In veseli me, da smo v teh treh dneh
               zmogli ali pa ste zmogli toliko razuma, da ste pripravili amandma, ki vsaj približno
               povzema tisto, o čemer smo na odboru veliko govorili. Zakaj je ta amandma tako
               pomemben? Zato, ker je kriza prizadela vse, ne glede na to, ali je to s.p. ali je to
               d.o.o. Kriza je zajela vse in prav je, da pomagamo vsem tistim, ki so pomoči
               potrebni. S tem, da je bil pa zakon usklajen na Ekonomsko-socialnem svetu, bi se pa
               težko strinjal, vsaj glede na razpravo, ki je bila na odboru in je bila na trenutke
               precej burna. In bi težko rekel, da je bilo to usklajeno.</p>
               <p>Ob zaključku predlagam, da podpremo naš amandma. Kljub vsemu je bolj jasen, bolj
               eksplicitno navaja, zakaj oziroma kdaj se bo uporabljalo. Ker poznam, kako stvari
               tečejo v Državnem zboru, predvidevam, da boste našega zavrnili in sprejeli svojega.
               Če se bo glasovalo kasneje o vašem, ga bom tudi podprl, ker kljub vsemu rešuje ta
               segment podjetnikov in obrtnikov. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o amandmaju k 2. členu? Prosim za prijavo.
               Besedo ima najprej minister dr. Ivan Svetlik.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa, gospod predsednik. Spoštovane poslanke in poslanci! Jaz moram dati nekaj
               pojasnil k tej debati. Najprej glede tega, kakšno stališče ja zavzela
               Obrtno-gospodarska zbornica oziroma Obrtno podjetniška zbornica do predloga, ki smo
               ga dali. Moram reči, da zbornica je del socialnega dialoga, je sodelovala v procesu,
               žal je prišla s to idejo nekoliko pozno, kar je povzročilo nekoliko nelagodja pri
               ostalih socialnih partnerjih, vključno s predlagatelji. Zakaj pravzaprav je bilo
               težko kljub rahločutnosti, ki ste jo izkazali pri amandmaju s strani SDS-a, sprejeti
               tak amandma in zakaj smo inicirali alternativno rešitev, sta predvsem dva razloga.
               Amandma, ki je bil predlagan, bi postavil v neenak položaj vse delodajalce. Mi
               želimo, da so v enakem položaju, ne glede na statusno obliko, tako sp-ji, kot
               d.o.o.-ji. Tukaj ne smemo delati razlik, če želimo biti tankočutni do vseh. In bi
               postavil tudi v neenak položaj delavce, ker konec koncev bi v tem primeru zagotavljal
               pri določenih delodajalcih enemu samemu delavcu ali enemu delodajalcu, da ima 100%
               delavcev na čakanju, ne pa samo, tako kot določa zakon, za ostale delodajalce. Iz teh
               razlogov, če hočemo biti dosledni in imeti konsistentno rešitev, pravzaprav ta
               amandma ni bil dovolj dobro pretehtan in dodelan. Moram pa poudariti, da je
               Ekonomsko-socialni svet zares na nek način pooblastil ministrstvo, da v členu 6 in 12
               pride s svojo rešitvijo. Jasno je, da mi respektiramo oba socialna partnerja, ki se
               za to odločita, in smo s tako rešitvijo tudi prišli. Soglasja jim ne moremo
               zaukazati. In če so sami ugotovili, da so prišli do točke, kjer prepuščajo odločitev
               ministrstvu, smo morali mi to vzeti nase.</p>
               <p>Kar pa zadeva subvencioniranje krajšega delovnega časa, pa moram reči, da se ni
               ustavilo prijavljanje v ta ukrep, da se še nadaljuje, tako da je prezgodaj, žal,
               ugotavljati, da ni več potrebe po takem ukrepu.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jakob Presečnik.</p>
               <p>Prosim.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Gospod minister, kolegice in kolegi!</p>
               <p>Jaz sem že prej pri mnenju poslanske skupine izrazil zadovoljstvo nad rešitvami, ki
               so v tem zakonu. Enako tudi nad amandmajem, ki ga je vložila koalicija, torej s tem,
               da podpiramo. Seveda smo že prej najavili podporo amandmaju, ki ga je vložila
               Poslanska skupina SDS, ampak že prej sem rekel tudi, da pozdravljam napor, ki ga je
               vložila koalicija za to, da je pripravila ustrezne amandmaje in s tem dobesedno tudi
               rešila zakon.</p>
               <p>Moram pa reči, da se moram oglasiti na izvajanje gospoda Križmana, ki nas ima, ampak
               očitno noče poslušati nasprotnikov, kot nas je imenoval. Jaz sicer nimam v tej sobi
               nobenega za nasprotnika, ampak takšno je pač njegovo osebno mišljenje, da smo si
               nasprotniki. Jaz pač trdim, da imamo različna stališča do različnih stvari. Vendar me
               pa žali s tem, ko je rekel, da si nasprotniki želijo čim slabše rešitve. Zagotavljam,
               da sem bil že v mnogih situacijah v tem parlamentu in Vladi, in da sem vedno poskušal
               poiskati najboljše rešitve za državljanke in državljane Slovenije. Zato si ne dovolim
               takšne označite svojega delovanja.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres.</p>
               <p>Prosim.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani gospod minister, spoštovane kolegice
               in kolegi.</p>
               <p>Sodeloval sem na seji Odbora za delo, družino, socialne zadeve in invalide, ko smo
               bili v tej dilemi d.o.o.:s.p. Že takrat sem gospoda ministra pohvalil in moram to
               pohvalo še enkrat ponoviti - ta zakon je res ena najboljših zadev, kar je bilo do
               zdaj narejenih. Škoda, ker ni bilo to že prej. In danes, po vsem tem, kar smo
               popravili, še enkrat resnično lahko rečem, odlično ste izpeljali svoje delo. Moram pa
               reči, da imamo pri nas veliko problemov s temi s.p. in d.o.o. Najbrž se še spominjate
               decembra in potem januarja, ko smo bili tudi v dilemi glede investicijskih olajšav,
               ko smo rekli, za s.p. 30 tisoč da, za d.o.o. ni bilo takrat sprejemljivo, no, potem
               smo tudi to rešili tako, kot je treba. Mislim, da podjetja, ki se ukvarjajo z delom,
               naj bodo majhna ali velika, razlike med s.p. in d.o.o. v teh pogledih ne smemo
               delati. Če imamo kje zakone, ki temu niso primerni, kar je bilo tudi razloženo s
               strani ministra na odboru, poskusimo še to popraviti, pa bomo te zadeve imeli
               urejene, da bomo lažje delali. Hvala lepa! In želim še naprej uspešno delo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Andreja Črnak Meglič. Gospod Križman, čas za repliko ste
               preprosto zamudili. Imeli ste priložnost takrat, ko je gospod Presečnik prenehal z
               izvajanjem, ne morem vam pa dati ponovno besede, ker smo izglasovali sklep, da se o
               vloženih amandmajih govori samo enkrat. Zato vam replike ne bom dal. Besedo ima dr.
               Andreja Črnak Meglič.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Ne bi tako vehementno izrekla pozitivne ocene o izpeljavi socialnega
               partnerstva pri oblikovanju tega zakona, če ne bi na Odboru za delo, družino,
               socialne zadeve in invalide slišala predstavnikov obeh skupin, tako delodajalcev kot
               delojemalcev, da so to resnično zatrdili. In dejansko, če Obrtna zbornica ni bila
               dovolj prepričljiva v socialnem dialogu, je bila potem pač to njena zadeva. Sicer pa
               so vsi skupaj zatrjevali, da je bil socialni dialog izrazito uspešen.</p>
               <p>Drugič. Glede amandmaja smo se resnično zelo potrudili, ker smo se do neke mere vsi
               strinjali, da so delodajalci z enim zaposlenim v neenakopravnem položaju. Toda
               amandma, ki ga predlaga SDS in ga je povzela po predlogu Obrtne zbornice, pomeni
               pozitivno diskriminacijo za tiste z enim zaposlenim, v smislu, da lahko tudi za 100%,
               se pravi, za enega edinega delavca le-tega napotijo na čakanje za delo. Naš amandma
               pa se usmerja v to, da ga lahko napoti za 50% tega časa, s čimer zagotavljamo, da je
               pravzaprav v enakem položaju kot vsi ostali delodajalci in tudi delavci. Zato menimo,
               da je ta rešitev boljša, ustreznejša, pravičnejša in bi jo veljalo podpreti. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Kampuš. Prosim.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani gospod predsednik.</p>
               <p>Ja, končno imamo evropsko primerljiv zakon tudi na tem področju. Torej delodajalci
               smo to čakali že kar nekaj let. Obrtna zbornica Slovenije je imela ta zakon vpisan v
               svoj program že nekaj let, ampak nikakor se ni uresničil. Je pa primerljiv z vsemi
               našimi sosedi, torej z Avstrijci in še drugimi. Posebej me veseli in moram
               izpostaviti to, da je ali pa da iz tega izhaja pravica in dolžnost delavca, da se
               izobražuje in da enkrat pridemo do tega, kot je vse povsod drugje v Evropi, da na
               žalost ali pa na srečo se moramo ljudje ukvarjati v svojem življenju vsaj s,
               povprečno štirimi poklici.</p>
               <p>To tendenco bi seveda z veseljem priporočil tudi tistim brezposelnim, ki seveda
               morajo najti v tem trenutku seveda moč in pa znanje, da se prekvalificirajo in iščejo
               svojo zaposlitev v tistih segmentih, kjer so delavna mesta seveda odprta. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik, še enkrat za besedo.</p>
               <p>Najprej bi seveda želel odgovoriti na očitek, da je Vlada s tem zakonom prišla pred
               Državni zbor zelo pozno. Kolegi iz Slovenske demokratske stranke, ali se spomnite,
               kako ste še konec preteklega leta govorili, kako v Sloveniji ne bo recesije, kako ne
               bo potrebno prihajati s tako kritičnimi ali pa rizičnimi zakoni in da seveda v
               Sloveniji ne bo takšne recesije in da sploh ne bo recesije<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Germič, dajte ste osredotočiti na razpravo o amandmajih, prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik.</p>
               <p>In druga zadeva, ki pa je povezana z amandmajem, je pa bila tudi zdaj že razložena,
               in bi jo jaz samo želel ponoviti in vi veste, torej razpravljavci Slovenske
               demokratske stranke, da je bila razprava o tem amandmaju na odboru zelo pestra. In da
               je v okviru Ekonomsko-socialnega sveta, kot je bilo že tukaj rečeno, ta pobuda prišla
               relativno pozno na mizo. In v tej fazi, ko je že bil pravzaprav sklenjen dogovor na
               Ekonomsko-socialnem svetu, ta predlog ni bil več vključen.</p>
               <p>Seveda je potem nemogoče sprejeti očitek, da koalicija lahko spremeni svoje stališče
               do tega amandmaja, ki ste ga vi vložili predvsem iz razloga, da smo že na odboru
               opozarjali, da bo preučitev vsebine amandmaja, ki ste jo vi predložili na odboru,
               lahko v dnevih do današnje seje pripeljala do neke rešitve, ki bo odgovorila tudi na
               dileme, ki so bile na odboru postavljene. In ena izmed dilem je bila prav gotovo ta,
               da je s.p. v odnosu do drugih gospodarskih subjektov z drugačno organizacijo, torej
               d.o.o., v drugačni vlogi. S.p. z dvema zaposlenima, enim kot s.p., ki je v primarni
               vlogi delodajalec, z enim zaposlenim, potem bi bil kriterij do 50% zaposlenih,
               pravzaprav za s.p. z enim zaposlenim pomeni ukrep za 100% zaposlenih.</p>
               <p>To dilemo mi rešujemo z našim amandmajem na drugačen način. Gre za enakopravno
               obravnavo vseh, ki govorijo o tem, da bodo tudi s.p. z enim zaposlenim lahko imeli
               participacijo pri ukrepu pri plačilu nadomestila, delno subvencijo nadomestila za
               delovni čas, za čas čakanja, v primeru, če se ugotovi, da iz poslovnih razlogov ne
               more zagotavljati dela, recimo, za skupno največ 50% delovnega časa. Torej delovnega
               časa, ne več v odnosu do števila zaposlenih, kajti en zaposlen v takšni strukturi
               pomeni že sto procentov. In na ta način sta upoštevana dva ključna elementa. Prvič,
               upošteva se odnos s.p.:d.o.o., drugič, enakopraven odnos do vseh zaposlenih,
               neodvisno od statusne oblike delodajalca. In v tem primeru je naš amandma bistveno
               korektnejši ali pa edini korekten v odnosu do amandmaja, ki ga vi predlagate. Pri vas
               en zaposleni pri s.p., kot primarno delodajalec, pomeni stoprocentno število
               zaposlenih. Se pa strinjam, da bo nadzor pri izvajanju tudi ukrepa, ki gre za delovne
               organizacije z enim zaposlenim, izredno pomembna sestavina na točki izvajanja.
               Prepričan pa sem, da ne bo veliko tistih, ki bi imeli samo namen izvesti ta ukrep
               zato, da bodo lahko potem delali na črno tisti, ki bodo vključeni v ta ukrep.
               Prepričan sem, da delodajalcem definitivno je do tega, da ustvarijo pogoje za
               korektno poslovanje, za boljše poslovanje in jim je do tega, da njihov zaposleni, če
               bo v tem primeru samo eden, dobi dodatna znanja, dodatne možnosti za konkurenčno
               sposobnost na trgu in bodo tudi ti delodajalci, ki imajo samo enega zaposlenega,
               veliko napora vložili v to, da bodo pripravili program dokvalifikacije,
               doizobraževanja, izobraževanja za to, da bodo lahko naredili konkurenčnejšo vlogo na
               trgu. To se mi zdi ključna razlika med dvema amandmajema. In zdi se mi, da je
               smiselno podpreti amandma, ki so ga vložile štiri koalicijske poslanske skupine.
               Hvala lepa.</p>
            </sp>
            <sp who="SDZ5:KlunMiroslav">

               <speaker>MIROSLAV KLUN:</speaker>

               <p>Hvala lepa, gospod predsednik, gospod minister, kolegice in kolegi!</p>
               <p>Nisem se mislil oglašati, ker smo danes že kar krepko tukaj od zgodnjih jutranjih ur.
               Ampak vseeno, vesel sem, da razpravljamo v tej luči in da poskušamo razumeti tudi
               statusno obliko družbe s.p.-ja. Žal prevečkrat v negativni konotaciji do sedaj in
               upam, da bo tudi ta razprava v tem visokem zboru mogoče dala nekaj več vedenja o tem,
               da smo tudi statusne oblike s.p.-ji enakovredni, enakopravni. Jaz mislim, da se ne
               smejo pogojevati možnosti do pravic po tem zakonu, saj je kriza zajela vse. Cilj
               zakona je nedvomno ohraniti čim več delovnih mest, vendar trdim, da mora biti tudi
               cilj za ohranitev čim več poslovnih subjektov. Moti me predvsem, da se igramo
               vaši:naši amandmaji, podpiram enakost pred zakonom. In podpiram tisti amandma, ki je
               boljši in ki bo dal več tistim, ki ga nedvomno tudi potrebujejo. Še vedno je premalo
               zavedanja, da prav mala podjetja predstavljajo preko 99% vseh podjetij, ki se hitro
               prilagajo potrebam v krizi in na trgu in ustvarjajo tudi nova delovna mesta. Še vedno
               je precej takih, ki obrtnike in podjetnike gledajo kot nujno zlo.</p>
               <p>In samo še to. Churchill je nekoč dejal, da nekateri mislijo, da so podjetniki krave,
               ki jih treba nenehno molsti, drugi mislijo, da so garjavi psi, ki jih je treba
               pobiti, le malo je tistih, ki verjamemo, da so konji, ki vlečejo voz. Upam, da bo v
               naši državi čim več slednjih, potem bo nam vsem boljše.</p>
               <p>In podprl bom zakon in predlog amandmaja koalicije. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj. Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala, spoštovani predsednik za besedo. Naj mi bo dovoljeno, da se nekako dotaknem
               plemenitosti, če lahko rečem, tega ukrepa. Minister, bojim se, da jutri ne boste
               prišli delat, ker vas vsi tako hvalimo danes. Pa vendar tudi jaz se pridružujem tej
               pohvali, zakon je dober in namen je plemenit: z delnim povračilom izplačanih
               nadomestil plač delodajalcem, ki zaradi trenutnih razmer na trgu dela ne morejo
               zagotoviti zadostne količine dela, pa lahko računajo na pomoč.</p>
               <p>Sedaj pa o amandmajih. Tisti amandma, ki bo sprejet od teh dveh, mislim, da ni
               potrebno poudarjati, za kaj gre. Gre za enega, ki je malo kasneje vložen, in za
               enega, ki je bil že na odboru predstavljen kot zahteva. Jaz mislim, da ni treba, da
               se tukaj prerekamo, kateri je boljši. Že sam zakon po sebi delno blaži to nastajajočo
               krizo, ki je izražena v izpadu dela in drži v kondiciji tiste male podjetnike, ki
               nekako danes ne zmorejo preživeti s številom zaposlenih. Jaz bi poudaril, da so ravno
               mala podjetja pogoj za nastanek srednje velikih in velikih podjetij in da to je treba
               gledati z nekim posebnim čutom odgovornosti. Če bomo gojili te male celice, kot jim
               rečemo, lahko računamo, da bodo iz teh celic zrastli veliki trusti in koncerni.</p>
               <p>In če pogledamo, samo letos je za ta namen namenjenih 24,5 milijona evrov, v letu
               2010 64 milijonov evrov, v letu 2012 pa 20 milijonov evrov. Za usposabljanje delavcev
               še dodatnih 12,5 milijona evrov. Seveda je to v redu in pohvalno. Če mi je pa
               dovoljeno, bi ob tem omenil še nekaj. Jaz bi želel, da to krizo premostimo, kot sem
               že prej povedal v predstavitvi stališč, z odpiranjem novih delovnih mest. In danes,
               spoštovani minister, vas imamo tu v teh nočnih urah, bi želel opozoriti na to, da je
               prilika, da gradimo stanovanja za mlade, da je prilika, da obnavljamo državne ceste,
               ki so zapuščene in v razpadajočem stanju, da je priložnost, da obnovimo železniško
               infrastrukturo. Zakaj? Zato ker bomo tudi z gradbeništvom lahko uspešnejši v tem
               kriznem obdobju pomanjkanja dela in tudi izkoristili bomo trenutek cen ene panoge,
               saj vemo, da je na gradbeniškem področju cena dela močno padla. Dodano vrednost pa
               lahko podaljšamo, kot že rečeno, odpiramo nova delovna mesta in s tem bo tudi več
               denarja za take ukrepe, kot jih danes sprejemamo na tem davčnem nivoju, ki se bo tudi
               polnil, ne samo praznil. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vito Rožej. Prosim.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo. Ne želim biti dolg. Mislim, da je tudi sedanja debata pokazala,
               da so naši nameni in da je sam zakon dober. Strinjam se z gospodom Presečnikom, da bi
               so bile kakšne stvari tukaj izrečene popolnoma po nepotrebnem, pa tudi dodajam, da
               najbrž gospod Presečnik ravno zaradi svojega delovanja, kakršno je bilo do zdaj, že
               toliko mandatov je poslanec<gap n="..."/></p>
            </sp>
            <sp who="SDZ5:GantarPavel">

               <speaker>REDSDNIK DR. PAVEL GANTAR:</speaker>

               <p>O amandmaju!</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Kar se tiče samega amandmaja, moram reči, za tiste, ki ne razumejo, da ne gre za
               čisto identično materijo, ki ureja ta, če bi poenostavljeno rekel, zakon, ki ga je
               koalicija vložila je pol manj ugoden za samostojne podjetnike in jih zaradi tega
               postavlja v enakopraven položaj. Predhodno vloženi amandma SDS je opozarjal na to
               tematiko in tudi sami na odboru kot koalicijski poslanci, nismo bili ravnodušni, do
               tega problema, nismo pa še znali videti izhoda. Ministrstvo je imelo tudi svoje
               poglede na vse skupaj. Vesel sem, da smo našli izhod iz tega in da lahko to debato
               zaključimo in z veseljem glasujemo za ta zakon. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Ugotavljam, da ne želi. Zato zaključujem
               razpravo o 2. členu in vloženih amandmajih.</p>
               <p>V razpravo dajem amandmaja poslanskih skupin SD, ZARES, DeSUS in LDS k 6. členu. Želi
               kdo razpravljati o amandmaju k 6. členu? <stage xml:id="Redna-06-2009-05-26.stage35">(Ne želi.)</stage> Ugotavljam, da ne želi.</p>
               <p>S tem zaključujem razpravo o tem členu in amandmaju.</p>
               <p>V razpravo dajem amandma poslanskih skupin SD, ZARES, DeSUS in LDS k 8. členu. Želi
               kdo razpravljati? Ugotavljam, da ne želi, zato zaključujem razpravo k temu členu in
               vloženemu amandmaju.</p>
               <p>V razpravo dajem 11. člen in vloženi amandma poslanskih skupin SD, ZARES, DeSUS in
               LDS. Sprašujem, ali želi kdo razpravljati. Ugotavljam, da ne želi.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj.</p>
               <p>Oprostite. Rekel bi samo to, če ni nasprotovanja, bi o amandmajih odločali čez 15
               minut. Se strinjamo? <stage xml:id="Redna-06-2009-05-26.stage36">(Da.)</stage></p>
               <p>S tem prekinjam to točko dnevnega reda, prekinjam 6. sejo zbora, ki jo bomo z
               glasovanjem nadaljevali ob 22.35 minut.</p>
               <stage type="time">(Seja je bila prekinjena ob 22.19 in se je nadaljevala ob 22.35.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Prehajamo na glasovanja zbora o predlogih odločitev.
               Poslanke in poslance prosim, da preverijo delovanje svojih glasovalnih naprav, in
               sicer mora na desni strani vložene kartice goreti oranžna lučka.</p>
               <p>Nadaljujemo s prekinjeno <title>21. točko dnevnega reda - obravnavo Predloga zakona o
                  spremembah in dopolnitvah zakona o javnih cestah, nujni postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih. Obveščam
               vas, da bomo glasovali na osnovi pregleda amandmajev z dne 26.5.2009, ki ste ga
               dobili na klopi.</p>
               <p>Prehajamo na odločanje o amandmaju SDS k 2. členu. Glasujemo. Obrazložitev glasu?
               Obrazložitev glasu v imenu poslanske skupine. Prosim za prijavo. Javil se je gospod
               Janez Janša in Darja Lavtižar. Prosim, besedo ima Janez Janša v imenu Poslanske
               skupine SDS.</p>
            </sp>
            <sp who="SDZ5:JanšaJanez">

               <speaker>JANEZ JANŠA:</speaker>

               <p>Hvala za besedo. Ta amandma bom podprl, prav tako naša poslanska skupina. In sicer
               zato, ker ta amandma popravlja škodo, ki nastaja s tem zakonom. Vladna koalicija je
               predlagala zakon, po katerem se bo zbralo manj denarja, kljub temu, da se uvajata dve
               vinjeti za krajši čas. Po današnjem sporočilu iz Evropske komisije to tudi ne
               zadovoljuje nekaterih v Evropski komisiji. Ko smo uvajali vinjetni sistem, smo se
               posvetovali z Evropsko komisijo. Evropska regulativa določa samo obveze, ki se
               nanašajo na enodnevni tovorni transport, ne pa na cene za potniška vozila. Ta sistem
               je Slovenija uvedla v soglasju z Evropsko komisijo. Potem se je spremenil sedež
               oziroma je komisar za promet postal nekdo, ki je iz naše sosednje države. Takrat so
               se začeli pritiski. Dobili ste oktobra tisti dopis, za katerega pravite, da je
               stališče Evropske komisije, in je Slovenija pokleknila na celi črti, ne pred Evropsko
               komisijo, ampak pred pritiskom iz Italije. Gospod Vlačič, minister za promet, je v
               dveh sekundah pokleknil pred pritiskom iz Italije. Ni se boril niti dve sekundi. Na
               tisti dopis nismo odgovorili. Tam zahtevajo pojasnilo od Slovenije, do kdaj bo ta
               režim vinjet, ki smo ga proglasili za začasnega, veljal. Niti na to nismo odgovorili,
               niti nismo ubranili svojega stališča, da vinjetni sistem ni diskriminatoren. Nič
               nismo naredili. Pred nekaj dnevi je minister za kmetijstvo vložil tožbo, ker je
               Evropska komisija vzela Sloveniji milijon in pol evrov. Tukaj se baje blokira 200
               milijonov evrov, pa nismo naredili nič. Če bi nekdo zaradi neke domnevne
               diskriminatornosti zadržal 200 milijonov evrov za Italijo, bi predsednik italijanske
               vlade tisto minuto klical predsednika Evropske komisije ali sprožil zadevo na
               Evropskem svetu in bi<gap n="..."/> <gap n="..."/><stage xml:id="Redna-06-2009-05-26.stage38">/Opozorilni znak za konec razprave./</stage><gap n="..."/> <gap n="..."/>bila zadeva
               rešena. Potem bi morala Evropska komisija na sodišču dokazati to diskriminatornost.
               Tukaj pa se ni nič zgodilo. Enostavno smo pokleknili, brez kakršnegakoli argumenta.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Obrazložitev glasu v lastnem imenu. Želite obrazložitev glasu v lastnem
               imenu, gospod Černač?</p>
               <p>Glasujemo. Glasovanje teče. Navzočih je 77 poslank in poslancev, za je glasovalo 30,
               proti 43.</p>
               <p><stage xml:id="Redna-06-2009-05-26.stage39">(Za je glasovalo 30.)</stage> <stage xml:id="Redna-06-2009-05-26.stage40">(Proti 43.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju k 4. členu Poslanske skupine SDS.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 35,
               proti 43.</p>
               <p><stage xml:id="Redna-06-2009-05-26.stage41">(Za je glasovalo 35.)</stage> <stage xml:id="Redna-06-2009-05-26.stage42">(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju SDS k 6. členu.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 33,
               proti 43.</p>
               <p><stage xml:id="Redna-06-2009-05-26.stage43">(Za je glasovalo 33.)</stage> <stage xml:id="Redna-06-2009-05-26.stage44">(Proti 43.)</stage></p>
               <p>Ugotavljam, da amandma ni bil sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka. Ker v drugi obravnavi predlagani amandmaji niso bili sprejeti,
               prehajam na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu predlog zakona neusklajen.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 48,
               proti 31.</p>
               <p><stage xml:id="Redna-06-2009-05-26.stage45">(Za je glasovalo 48.)</stage> <stage xml:id="Redna-06-2009-05-26.stage46">(Proti 31.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>18. točko dnevnega reda,</title> to je z <title>obravnavo in
                  odločanjem o predlogu zakona o spremembah in dopolnitvah zakona o policiji, nujni
                  postopek.</title> Nadaljujemo z <title>drugo obravnavo,</title> to je z odločanjem o
               vloženih amandmajih. Odločanje bomo opravili na osnovi pregleda amandmajev z dne 26.
               5. 2009, ki ste ga dobili na mizo. Prehajamo na odločanje o amandmaju Poslanske
               skupine SDS k 2. členu.</p>
               <p>Obrazložitev glasu v imenu poslanske skupine. Prosim za prijavo. Besedo ima dr. Vinko
               Gorenak v imenu Poslanske skupine SDS.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Kljub temu, da smo poslušali obrazložitve ministrice o pomanjkanju
               policistov, pa je prava stvar prav ta amandma oziroma prav področje imenovanje
               generalnega direktorja, ker je to tudi bistvo zakona. O zaposlitvah policistov
               govorijo štirje členi, dva neposredno, trije posredno. Pravo bistvo tega zakona je pa
               to imenovanje generalnega direktorja. Zato naj vas spomnim, da je že v preteklem letu
               minister Mate ob odhodu gospoda Romška v pokoj najavil in po zakonu razpisal delovno
               mesto generalnega direktorja policije. Prijavili so se številni kandidati. Šli so
               skozi izborni postopek. In ministrico je prvega dne, prvo uro na mizi pričakal seznam
               kandidatov, ki bi jih lahko zaposlila. To se ni zgodilo. Razpis je razveljavila in
               objavila novega. Pretežno isti ljudje so se javili, ponovno so šli skozi cel postopek
               in ministrica je imela 8 imen in priimkov, med katerimi so bili tudi doktorji
               znanosti, ljudje, ki pišejo policijske učbenike, ljudje, po katerih se učijo danes
               vsi policisti - po njihovih izdelkih, torej učbenikih. Seveda je ministrica takoj
               povedala, da so lepi, da so naredili na njo lep vtis, dober vtis, ampak ona ni
               izbrala nobenega, postavila je vršilca dolžnosti, ki se sploh ni prijavil. V
               nadaljevanju je povedala, da je to njena prva izbira tudi v bodoče. Zakon je pisala
               tri mesece. Ta člen, o katerem govorimo, amandma, o katerem govorim, je bil tudi
               žarišče spora na Vladi, ko se niso mogli dogovoriti, kako bo z imenovanjem
               generalnega direktorja oziroma kakšne pogoje bi razpisali. Razpisali pa so pogoje
               oziroma v parlament je prišla tista verzija zakona, po kateri imenujemo neko novo
               kadrovsko komisijo, neko novo komisijo, v katero predlaga tudi predsednik države
               svojega člana. Ampak poglejte, prvič po letu 1988, ko se je slovenska policija že
               odpovedala kadrovanju iz političnih vrst, uvajamo člen, ki to omogoča, uvajamo
               postopek, ki to omogoča. Poudarjam, 21 let je vrh slovenske policije že očiščen, če
               želite, politikov. Danes ga uvajate na novo. Zato vas pozivam, da ta amandma podprete
               in da to preprečite. Zlasti pa, da preprečite to, kar tudi piše, namreč piše to, da
               bo z dnem imenovanja generalni direktor policije postal policist. To je absurd, ki ga
               ne pozna nihče. Prosim za podporo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Obrazložitev glasu v lastnem imenu dr. Vinko Gorenak. Prosim
               za mir v dvorani in brez polemike z nasprotne strani. Obrazložite svoj glas. Prosim
               za mir v dvorani, prosim da govorcu zbrano prisluhnete. Prosim, gospod Gorenak. Mir v
               dvorani. Dr. Vinko Gorenak, prosim. Obvestili so me, da imate, če ste šli prej v
               minus, za minuto blokiran mikrofon. Počakali bomo to minuto. Prej je šel z
               obrazložitvijo glasu v minus in ima mikrofon blokiran za minuto. Dr. Gorenak,
               prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Seveda ne polemiziram z nikomer, mislim, da ste to opazili. Uvajamo sistem, in zato
               prosim za podporo temu amandmaju, po katerem se bo lahko na delovno mesto prijavil
               politik. Z dnem imenovanja mu bo priznan status policista. To je popolnoma enako, kot
               da na čelo Generalštaba imenujemo civilista, po možnosti politika, in z dnem
               imenovanja bo postal vojak. Ali še kaka druga primerjava, recimo, da imenujemo za
               vrhovnega državnega tožilca nekega civila in bo na dan imenovanja dobil pravno
               izobrazbo in pravniški državni izpit. To so razlogi, zaradi katerih se mi zdi, da to
               absolutno ne sodi.</p>
               <p>Tisto, kar je pa še pomembno v tem členu, je pa tudi to, da ta člen določa imenovanje
               namestnika generalnega direktorja, ki generalnega direktorja nadomešča. Tu je absurd
               tudi zelo velik. Zakaj? Po tistih pogojih, ki so po zakonu predpisani, bo namestnik
               generalnega direktorja na dan imenovanja postal pripravnik, in sicer mu bo določen
               mentor, po možnosti eden od policistov, tako predvideva zakon, in poslali ga bomo, ga
               boste, v policijsko šolo, k svojim podrejenim. Tam bo od 3 in 18 mesecev, odvisno od
               programa. Ko bo položil približno 15 izpitov pri svojih podrejenih, poudarjam, pri
               svojih podrejenih, mu bodo izdali potrdilo, da je postal policist. Tak postopek je v
               tem zakonu predviden. Mislim, da je ta postopek neumnost, zato vas še enkrat prosim
               za podporo amandmaju. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 78 poslank in poslancev, za je
               glasovalo 28, proti 43.</p>
               <p><stage xml:id="Redna-06-2009-05-26.stage47">(Za je glasovalo 28.)</stage> <stage xml:id="Redna-06-2009-05-26.stage48">(Proti 43.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju SDS k 13. členu. Obrazložitev glasu v imenu
               poslanske skupine, dr. Vinko Gorenak, prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Ta člen uvaja novo policijsko pooblastilo, ki se imenuje <q>"pregled osebe
               in stvari"</q>. Če bi kdajkoli v prejšnjem mandatu se pogovarjali o novih policijskih
               pooblastilih, bi se dvignila vsa civilna družba, takratna opozicija in še kdo. Danes
               to predlagamo. V času obravnave na odboru tega člena smo opozorili, da gre za novo
               policijsko pooblastilo, ki naj bi bilo namenjeno temu, da policisti ob neposredni
               zaznavi, poudarjam neposredni zaznavi, da ima oseba pri sebi predmete, ki se lahko
               odvzamejo po zakonu, recimo mamila, orožje ali še kaj, opravijo pregled osebe in
               stvari. To je nekaj med varnostnim pregledom, kar pomeni otipati osebo, da ugotoviš,
               ali je nož, orožje ali karkoli pri njemu, in nekaj med osebno preiskavo, ki jo tako
               ali tako odredijo sodni organi. Gre torej za nekaj, kar je lahko po našem prepričanju
               škodljivo ne samo za državljane, ampak tudi za policiste. Zakaj za državljane? Iz
               temeljnega razloga, ker bodo policisti lahko kadarkoli komurkoli rekli: <q>"Zdelo se mi
               je, da si nekaj vrgel v avto, zdelo se mi je, da si nekaj spravil na hitro v žep."</q> To
               bo torej razlog za uporabo tega policijskega pooblastila.</p>
               <p>Sporna je zadeva tudi zato, ker pravi, da policist ne sme pregledati skritih delov
               predmeta, recimo vozila. Kaj je skriti del? Ne vem. Skriti del je lahko
               prtljažnik,<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim.</p>
            </sp>
            <sp who="SDZ5:GorenakVinko">

               <speaker>DR, VINKO GORENAK:</speaker>

               <p><gap n="..."/>skriti del je lahko predal, če je zaklenjen ali pa ne. Tudi za policiste je
               škodljiv. Policisti se bodo zaradi tega dvoumno napisanega člena zagotovo znašli v
               številnih disciplinskih postopkih. Razlog je - kje? Policist bo prepričan, da je ta
               državljan nekaj na hitro skril, uporabil bo to pooblastilo, pokazalo se bo, da temu
               ni tako, recimo, da je mobitel namesto pištole, kar smo že imeli smrtni primer in -
               kaj se bo zgodilo? Ko bo ugotovil, da je mobitel, bo državljan tisti, ki bo vložil
               tožbo, ki bo vložil postopke in policist bo odletel na cesto.</p>
               <p>Skratka, slab predpis, slab člen <gap n="..."/><stage xml:id="Redna-06-2009-05-26.stage49">/Opozorilni znak za konec razprave./</stage><gap n="..."/> in zato
               ga je treba<gap n="..."/></p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo<gap n="..."/></p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Obrazložitev v lastnem imenu, če lahko. Tukaj.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Rožej, nikakor ne smete vklapljati mikrofona, preden vam ne dam besede. Morate
               dvigniti roko.</p>
               <p>Prosim, Vito Rožej, obrazložitev v lastnem imenu.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo, predsednik.</p>
               <p>Se opravičujem, nisem opazil, da gledate v mojo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Nikoli več.</p>
               <p><gap n="..."/><stage xml:id="Redna-06-2009-05-26.stage50">/Smeh./</stage><gap n="..."/></p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Nekdanji ameriški predsednik in izumitelj Benjamin Franklin je rekel, da <q>"narod, ki
               se v izbiri med varnostjo in svobodo odloči za varnost, ni vreden ne enega ne
               drugega."</q> In danes smo tukaj pred eno takšno odločitvijo. Ta spremenjeni člen, ki bi
               ga z amandmajem, o katerem zdaj pojasnjujem svoj glas, želeli spremeniti, uvaja pojem
               javne varnosti, jaz pa mislim, da je to tudi na škodo javne svobode. Ne živimo v
               državi, ki bi bila ravno zalo svobodoljubna, ki bi omogočala državljanom raznorazne
               svoboščine. Ne sme se kaditi tukaj, ne sme se kaditi tam, tudi če bi se mogoče lahko
               kakšne variante našle. Ne sme se kupovati pijače po 9. uri zvečer, marsikaj se že ne
               sme.</p>
               <p>Skratka, jaz kot liberalec nimam občutka, da živim v strašno svobodoljubni državi. Ta
               člen pa sploh uvaja, kot je bilo že rečeno, eno novo policijsko pooblastilo, ki pač
               vsebine naših žepov prepušča eni meritorni diskredicijski oceni in pravici policije.
               Jaz nisem prepričan, da je potencialno kršenje, recimo, zakona o prekrških razlog,
               zaradi katerega bi bila javna varnost ogrožena in bi dovoljevala takšne posege v
               človekovo dostojanstvo. Tudi si ne prestavljam, ker je zakon nedorečen, kako bo
               neposredna zaznava predmetov, ki jih ima oseba pri sebi in bi jih bilo treba v skladu
               z zakonom zaseči, kako bo to potekalo na primeru policista ali policistke, ki bo
               moral ugotavljati, ali imam jaz petardo v žepu ali sem samo vesel, da njega ali njo
               vidim.</p>
               <p>Skratka, svoboda, zlata svoboda! Mi je vseeno, zanjo, če bo treba, bom glasoval tudi
               proti volji koalicije.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 76 poslank in poslancev, za je glasovalo 32,
               proti 40.</p>
               <p><stage xml:id="Redna-06-2009-05-26.stage51">(Za je glasovalo 32.)</stage> <stage xml:id="Redna-06-2009-05-26.stage52">(Proti 40.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmajih in drugo obravnavo predloga zakona v okviru
               nujnega postopka. Prehajamo na tretjo obravnavo predloga zakona. Ker v drugi
               obravnavi predlagani amandmaji niso bili sprejeti, prehajamo na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu poslanske skupine, dr. Vinko Gorenak, v imenu Poslanske
               skupine Slovenske demokratske stranke. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Izjemno obžalujem, da smo prisiljeni zaradi postopkov ministrice
               glasovati proti zakonu kot celoti. Že na odboru smo jasno povedali, da ne
               nasprotujemo vsem tistim določilom zakona, ki bodo ministrici omogočala boljšo
               kadrovsko popolnitev policijskih postaj. Kljub temu da je celotna njena obrazložitev
               in celotna predstavitev temeljila na tem, je treba povedati, da ta zakon, kar se tiče
               kadrovskih zadev, števila policistov na policijskih postajah - o tem govorita dva
               člena zakona in trije členi zakona posredno, in nič več. To je bil tudi glavni moto,
               zakaj zakon po nujnem postopku. Vseh ostalih 35 členov, kolikor jih ta zakon ima,
               ureja druga področja in ne kadrovskega področja, pomanjkanja policistov v policiji. Z
               večino členov tega zakona smo se strinjali, v večino členov tega zakona smo tudi
               podprli. Nekateri členi so taki, kjer so nujno potrebne spremembe. Zlasti so nujno
               potrebne spremembe na področju varnosti policistov, varnosti njihovih družinskih
               članov. To so izjemno redki postopki, torej nujni postopki, ki jih moramo podpreti,
               ki morajo dobiti podporo, tudi našo podporo. In dobili so jo do tega trenutka. V
               trenutku, ko pa sprejemamo zakon, ki ima za nas samo dve sporni področji, to pa je
               področje kadrovanja generalnega direktorja policije in področje neučinkovitega in
               spornega pooblastila, pa smo prisiljeni zakonu prižgati rdečo luč, pomeni, da ga ne
               moremo podpreti.</p>
               <p>Tudi osebno, kot tudi v imenu poslanske skupine, moram še enkrat poudariti: ja, je
               potreben, ker nekateri slišijo slabo, da podpiramo vse tisto, kar je v temu zakonu
               dobrega. To pa je zlasti tisto, kar se tiče popolnjevanja policijskih postaj.
               Pripeljati na čelo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Pripeljati na čelo policije politika, mu tisti dan reči, vrni člansko izkaznico
               stranke, zato boš v trenutku za darilo dobil status policista in vodil boš policijo
               <gap n="..."/><stage xml:id="Redna-06-2009-05-26.stage53">/Opozorilni znak za konec razprave./</stage><gap n="..."/> pa za nas ni sprejemljivo. Hvala lepa.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu v lastnem imenu. Prosim za prijavo. Besedo ima Jožef Jerovšek.
            </p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Seveda ne bom podprl tega zakona, ker nevarno posega v človekove pravice
               in v tem zboru bi moral vladati sistematični dvom v namene policije in policijske
               ministrice, gospe Kresalove. Ampak jaz sem vesel, da je predhodno glasovanje
               pokazalo, da celotna koalicija pa vendarle ni gluha za človekove pravice in ni
               popolnoma enoglasno indeferentna na to, kaj so skriti nameni in ozadja tega
               policijskega zakona. To je zmaga, četudi boste vsi glasovali za uveljavitev tega, da
               se lahko neslutene diskrecijske pravice policiji, dajo na podlagi katerih se bo na
               podlagi zakona lahko zlorabljalo človekove pravice.</p>
               <p>V tem zakonu je niz rešitev, ki so v nasprotju z demokratičnim duhom, duhom te
               države, duhom, ki je bil ob ustanovitve te države, in žal je to popolnoma napačen
               korak v tem trenutku. Vendar, kot sem rekel, s predhodno zmago sem zadovoljen in
               glasoval bom proti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 78 poslank in poslancev, za je glasovalo 50, proti
               27.</p>
               <p><stage xml:id="Redna-06-2009-05-26.stage54">(Za je glasovalo 50.)</stage> <stage xml:id="Redna-06-2009-05-26.stage55">(Proti 27.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi 153.
               člena Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo zakona o policiji.</p>
               <p>Glasujemo. Navzočih je 76 poslank in poslancev, za je glasovalo 67, proti 2.</p>
               <p><stage xml:id="Redna-06-2009-05-26.stage56">(Za je glasovalo 67.)</stage> <stage xml:id="Redna-06-2009-05-26.stage57">(Proti 2.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 21.a točko dnevnega reda - to je z obravnavo Predloga
                  zakona o spremembah in dopolnitvah Zakona o jamstveni shemi Republike Slovenije, v
                  okviru nujnega postopka.</title> Nadaljujemo <title>drugo obravnavo,</title> to je z
               odločanjem o vloženih amandmajih. Odločanjem bomo opravili na osnovi pregleda
               amandmajev z dne 26. 5., ki ste ga dobili na mizo. Prehajamo na odločanje o amandmaju
               poslanskih skupin SD, Zares, DeSUS in LDS k 3. členu, pri čemer naj povem, da če bo
               ta amandma sprejet, je amandma pod številka 2, to je amandma SDS, brezpredmeten.
               Obrazložitev glasu v imenu poslanske skupine, mag. Andrej Vizjak v imenu Poslanske
               skupine Slovenske demokratske stranke. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. V SDS ne bomo podprli tega koalicijskega amandmaja. Tudi, če verjamemo
               širini 8. člena, češ da ni možno dajati jamstev za kredit in tudi za podaljšanje ali
               pa reprogram kreditov, čeprav te besede ni v tem členu. Tudi, če je temu tako, ne
               moremo podpreti odprtega okna, ki ga daje amandma k 3. členu, in sicer zaradi tega,
               ker bo jamstvena shema krepila banke. Banke morajo imeti v takem času osnovni namen
               servisirati, kreditirati gospodarsko aktivnost podjetij. Ta amandma omogoča bankam,
               da poleg tega - tiste banke, ki so vključene v jamstveno shemo - servisirajo tudi
               nakupe lastniške konsolidacije, reprograme tajkunskih posojil in podobno. To je
               nadaljevanje ene zgodbe, ki se je že začela, ki so jo omogočili tudi tisti, katerih
               pogodbe so bile danes oziroma katerega pogodba je bila danes tudi javno razkrita.
               Gospod Marjan Kramar. On je sedel na čelu Ljubljanske banke, Nove Ljubljanske banke,
               in skupaj s peščico uprave odločal o vseh teh zadevah. Za to je bil bogato nagrajen.
               Ne samo, da je dobil ogromno plačo, da ne govorimo o vseh možnih bonitetah, ki
               izhajajo iz pogodbe in so bile danes na naslovnicah nekaterih časopisov in tudi na
               spletu. Še več. Očitno javnost ne sme vedeti in zvedeti za te bonitete, kajti potem
               se bo vsakemu utrnila povezava in neka sistematična privatizacija ali pa
               <q>"prihvatizacija"</q> v tej Sloveniji. Zato je spoštovana, pred nekaj dnevi imenovana,
               informacijska pooblaščenka prepovedala javno objavo te pogodbe, češ da ni to v javnem
               interesu. Ni v javnem interesu, spoštovani, da izvemo kakšna je pogodba, kakšne so
               pravice, bonitete prvega moža, ki je odobraval ta posojila, ki so danes problem. To
               ni! Tu pa potrjujemo možnost reprogramov tajkunskih posojil, ki jih je ta isti človek
               odobril.</p>
               <p>Torej, nezaslišano in v SDS ne bomo sodelovali pri tem s podporo, zato nasprotujemo
               temu amandmaju, ni potreben; namesto da bi se koalicija ukvarjala s sprostitvijo
               kreditnega krča s pomočjo podjetjem se tukaj zapleta znova in znova v te zgodbe v
               katere je sama vpletena.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 79 poslank in poslancev, za je
               glasovalo 41, proti 37. Ugotavljam, da je amandma sprejet.</p>
               <p><stage xml:id="Redna-06-2009-05-26.stage58">(Za je glasovalo 41.)</stage> <stage xml:id="Redna-06-2009-05-26.stage59">(Proti 37.)</stage></p>
               <p>S tem je amandma pod številko 2 brezpredmeten.</p>
               <p>Končali smo glasovanje o amandmajih in drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandma k 3. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandmaje. Prosim, gospod Tanko, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Napovedujem, da bomo ob tem členu vložili amandma, zato tudi
               predlagam, da za 45 minut prekinite sejo, da bomo amandma oblikovali. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Predlagam, da nadaljujemo z glasovanjem in bomo ta odmor, ki ga rabite, 45 minut,
               odredili na koncu teh glasovanj. Prav? Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Spoštovani predsednik, predlagam, da gremo po vrsti, tako kot so točke navedene, da v
               tej fazi, ko smo zaprosili za amandma oziroma za odreditev odmora, da pripravimo
               amandma, da nam ga daste, in potem preidemo na tretje glasovanje. Nima smisla tega
               preskakovati in mešati zadeve, ki jih imate tu pripravljene za izpeljavo. Predlagam
               prekinitev.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Dobro. Navsezadnje je vseeno, ali prej ali pozneje. Odrejam prekinitev za 45 minut,
               do 23.50, zaradi vložitve amandmaja za tretjo obravnavo. Nadaljujemo ob 23.50.
               Nadaljujemo ob 23.50 minut, zdaj že ponavljam 4 minute - 23.50 minut.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Narobe. Dali ste nam samo 41 minut, ne 45.</p>
               <stage type="time">(Seja je bila prekinjena ob 23.09. in se je nadaljevala ob 23.50.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Nadaljujemo s prekinjeno sejo in tretjo obravnavo
               predloga zakona o jamstveni shemi. Ugotavljam, da smo dobili amandma, ki je bil
               napovedan, in sicer k 3. členu. Zato dajem v razpravo amandma k 3. členu Poslanske
               skupine SDS. Želi kdo razpravljati? Prosim za prijavo. Amandma ste dobili na klopi.
               Besedo ima mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, predsednik. Amandma preprečuje, da bi banke, ki so vključene v jamstveno
               shemo, ki jim je torej država priskočila na pomoč s poroštvi za njihove kreditne
               aktivnosti do gospodarstva, do tistega gospodarstva, ki potrebuje kredite za
               poslovanje, investicije, razvoj, obratna sredstva in tako naprej, torej ta amandma
               preprečuje, da bi tem bankam, za katere je evidentno, da potrebujejo državo za to, da
               se ukvarjajo s kreditno aktivnostjo, svojo osnovno dejavnostjo, torej takim bankam ni
               dovoljeno kakorkoli se ukvarjati s kreditno aktivnostjo, povezano z lastniško
               konsolidacijo, z reprogramiranjem, z zavarovanji takšnih poslov, z repro pogodbami
               oziroma odkupi in podobnim. Torej, amandma preprečuje, da bi banke, ki so se pripele,
               bi rekel, na državni sesek, počele stvari, ki niso protikrizno naravnane, ki nimajo
               nobene zveze s spodbujanjem gospodarske aktivnosti, s spodbujanjem gospodarske rasti
               in podobnim.</p>
               <p>Lahko, spoštovani, kasneje vrnete dovoljenja bankam, da se gredo te kredite, ko bo
               konec te krize. V kriznih časih pa bi moralo tukaj veti enotno stališče, da je
               prvenstvena in edina naloga bank v tem trenutku servis tistim gospodarskim poslom, ki
               pomenijo neke gospodarske aktivnosti te države. To smo predlagali tudi zaradi tega,
               ker smo iz podatkov komercialnih bank, kot tudi Banke Slovenije pridobili podatke, da
               teh posojil za lastniško konsolidacijo prevzemov in tako naprej niti ni toliko
               veliko, da bi se z njimi bilo vredno ukvarjati. In ne morem razumeti izsiljevanja
               bank do Vlade, da se ne bodo vključile v jamstveno shemo, če jim to ne bo omogočeno.
               To je pritisk, ki nima realne osnove, in jaz mislim, da bodo banke kljub temu, če
               tega določila oziroma tega dovoljenja ne bo, prav tako jemale.</p>
               <p>In še nekaj. Ta amandma je za SDS, pa ne samo za nas, verjetno tudi za veliko večino
               državljank in državljanov <gap n="..."/><stage xml:id="Redna-06-2009-05-26.stage61">/Opozorilni znak za konec razprave./</stage><gap n="..."/> zelo pomemben.
               In gotovo bomo razmislili o spraševanju ljudi, torej o referendumu, če ne bo
               sprejet.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ja, prosim za prijavo.</p>
               <p>Besedo ima dr. Luka Juri.</p>
               <p>Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa in dober večer še enkrat.</p>
               <p>Pri tem amandmaju gre povedati, da ni nič novega in ne reši ničesar, postavlja pa
               dodatne probleme. Že dosedanja ureditev dejansko onemogoča uporabo sredstev oziroma
               onemogoča bankam, da če vstopijo v jamstveno shemo, uporabljajo sredstva za tiste
               managerske odkupe, ki so kakorkoli sporni in niso v skladu z zakonom. Tako razen
               tega, da vsebuje všečno obrazložitev, ki pa sicer nima velike zveze z učinkom
               amandmaja, ta amandma nekega drugačnega vpliva nima.</p>
               <p>Jaz bi vprašal predlagatelja amandmaja, ali so morda pozabili tisto, kar je cilj
               Zakona o jamstveni shemi, in to je zagotovitev čim prejšnje in čim bolj učinkovite
               likvidnosti za slovensko gospodarstvo. In ali se zavedajo, da tudi s temi 45-mi
               minutami so še za najmanj en dan zamaknili datum, s katerim bo stopila v veljavo
               tokratna novela?</p>
               <p>Če se pogovarjamo o problemu slabih kreditov, bi bilo smiselno tudi pomisliti o
               drugačnih rešitvah, o rešitvah, ki so bile v razpravi v Združenih državah Amerike, ki
               se jih uveljavlja v Zvezni Republiki Nemčiji, torej o tako imenovanih slabih bankah,
               ki bi nekatere takšna poroštva oziroma takšne kredite prevzele. In napoved, da če to
               ne bo sprejeto, boste posegli po drugih možnostih ljudske iniciative, je po mojem
               razumevanju celo povezano z interesi tistih, za katere se govori, da naj bi se jih na
               ta način želelo omejiti. Jasno je, da takšna sprememba, ki je bila že v drugi
               obravnavi sprejeta, ni v interesu tako imenovanih tajkunov. In tudi če ta amandma ne
               bo šel skozi in bomo prišli do drugih posegov, bomo na takšen način samo takšnim
               tajkunom omogočali lažje življenje. Tako verjetno ne bo niti presenetljivo, če bomo
               ugotovili, da bo morebitna kampanja financirana prav s strani enih od dotičnih
               virov.</p>
               <p>Tako jaz smisla za ta amandma ne vidim, poudarjam, da je cilj še vedno zagotoviti
               učinkovito likvidnost, in se sprašujem, ali morda nismo pozabili tisto, kar je naš
               poglavitni cilj in se zgubljamo v nekih rešitvah, ki sicer deklarativno pomenijo
               dosti, ampak pri vsebinskem učinku pa ne prinesejo ničesar novega. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Aleksander Ravnikar. Prosim.</p>
            </sp>
            <sp who="SDZ5:RavnikarAleksander">

               <speaker>ALEKSANDER RAVNIKAR:</speaker>

               <p>Hvala za besedo. Če ne bi bila toliko pozna ura in če ne bi bili toliko utrjeni, bi
               lahko bilo celo zabavno, če mi cenjeni poslanec, kolega s Štajerske, razlaga tukaj
               nek amandma in ga uporablja samo kot sredstvo za postavljanje ultimatov celotnemu
               Državnemu zboru: če ne boste sprejeli, boste že videli, vas bom jaz <q>"z gajžlo"</q>. Tako
               se sliši tak amandma. <gap n="..."/><stage xml:id="Redna-06-2009-05-26.stage62">/Oglašanje iz klopi./</stage><gap n="..."/> <q>"Vas bom jaz z gajžlo"</q>, sem rekel.
               Če ne veste, kaj je gajžla, jaz že vem, kaj je, ker sem kar nekaj <q>"prefural"</q> na
               kmetih. Sicer pa bi rekel samo naslednje. Amandma, kot je zastavljen, je morda pisan
               v naglici, morda se ga niso lotili ljudje z ljubeznijo do slovenskega jezika. Moram
               jih vendarle pohvaliti, ker so pri vejici bistveno bolj uspešni kot kdaj doslej.
               Napake so izjema, zaradi tega prvim, da je treba pohvaliti. Vendar, kadar bi se v
               upravni sistem na katerem koli mestu vnašalo nekaj, kar je nejasno, kar zagotavlja
               obsežno diskrecijo, kar zahteva nekoga, ki bo odločal, kaj pomeni ta posamezni izraz,
               takrat, seveda, ti nameni niso dobrovereni, kot pravimo v pravu. Na prvem mestu je to
               <q>"in z njimi povezanih oseb"</q>. Katerih? Do kam? Do katerega kolena? Fizičnih, tudi
               pravnih oseb? Kdo torej? Moj vnuk, ki je poslovno nesposoben, ali kdo drug tudi? - <q>"z
               njimi povezanih oseb"</q>.</p>
               <p>Naslednje, kar kaže na nepoznavanje našega veljavnega gospodarskega prava, je, da gre
               za odkup s strani članov organov vodenja in nadzora teh gospodarskih družb. Prvič
               imamo dva sistema upravljanja, enotirnega in dvotirnega, in bi bilo treba temu
               prilagoditi. In drugo, organi so uprave, pri dvotirnem, in pa nadzorni sveti. Da se
               zelo natančno povedati, bolj natančno določati za koga v takem primeru naj bi šlo.
               Tak odnos do pravne kulture v gospodarskem pravu se še posebej lepo kaže tudi v
               četrti alineji 1. točke prvega odstavka tega 13.a člena, tega amandmaja k 13. členu,
               ki pravi, da se pač ne sme odobravati poroštev za posojila drugim finančnim
               institucijam, ki so namenjena odkupu celotne gospodarske družbe ali njenega dela - pa
               spet ta floskula - s strani članov organov vodenja in nadzora teh gospodarskih družb
               in z njimi povezanih oseb. Omenil bi samo še to, kako se vnaprej ve pri določeni
               finančni instituciji, da so ta sredstva namenjena prav temu namenu? Se pravi, da bi
               morali imeti v tej banki preroka, nekoga od vas sestavljavcev tega amandmaja, ki bi
               vnaprej vedel, za kakšne vrste poslov bo šlo potem v naslednjem koraku. In to bi že
               tisti trenutek moral vedeti. Jaz sicer ne vidim tukaj notri nobene posebne dodatne
               sankcije, razen te iz četrtega odstavka, da je treba posebej poročati na zahtevo
               ministru, pristojnemu za finance, torej druge videti ni, ampak vendarle bi morali
               verjetno ob tako težkih zahtevah do tega eventualno tudi prihajati.</p>
               <p>Če pogledamo še drugo točko, je nekaj podobnega. Potem ko rečeš, da se ne sme dajati
               posojil, obnavljati posojil, drugače spreminjati pogojev posojil. Spreminjanje
               pogojev posojil so tudi zavarovanja posojil. To se pravi, da gre v tem odstavku, v
               tej točki za prenormiranje ali pa za dopovedovanje nekomu, ki pač v sistemu
               gospodarskega prava tega ne pozna <gap n="..."/><stage xml:id="Redna-06-2009-05-26.stage63">/Opozorilni znak za konec razprave./</stage><gap n="..."/> Mislim,
               ki ne pozna ureditve v našem gospodarskem pravu. Takoj bom zaključil.</p>
               <p>Opozoril bi samo na to, da smo k 3. členu vložili, da imamo že vložen amandma, ki
               pravi: dajati posojil za odkup delnic ali poslovnih deležev, kar je točno<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matevž Frangež. Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovani gospod predsednik, najlepša hvala za besedo. Tisto, kar je predlagatelj
               tega amandmaja na koncu svoje predstavitve oziroma obrazložitve dejal, je nov dokaz
               ene stare prakse, izsiljevanja, ki smo mu priča v tem državnem zboru. Spomnimo se, da
               so predlagatelji Slovenske demokratske stranke pred nekaj meseci podobnemu
               izsiljevanju postavili na kocko mednarodno verodostojnost države, tokrat z<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> kolega Frangež, prosim, da razpravljate o vloženem amandmaju.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Z izsiljevanjem, z referendumom. Če ne sprejmemo njihove verzije tega amandmaja,
               grozijo, da bomo še za nekaj časa, še za nekaj mesecev zamaknili veljavnost tega
               izjemno pomembnega protikriznega ukrepa, od katerega si veliko koristi, veliko
               razvojnih in pozitivnih učinkov obeta slovensko gospodarstvo. To slovensko
               gospodarstvo imate venomer na jeziku.</p>
               <p>Jaz bi še enkrat spomnil, da smo z upoštevanjem nekaterih predlogov v predhodnih
               obravnavah, pa tudi s predlogom amandmaja, kot ga je danes koalicija uskladila in
               vložila, želeli kar se da omejiti, možnosti, da bi denar, za katerega jamči država,
               namenjen investiranju, obratnim sredstvom in razvojnim projektom v podjetjih, ciljali
               točno za te namene in za nič drugega. Vse ostalo je cenena predvolilna demagogija. In
               jaz vas pozivam, predlagajmo skupaj zakon o reviziji menedžerskih odkupov,
               predlagajmo skupaj zakon o nacionalizaciji tega premoženja in takrat in na tisti
               točki bomo videli, kdo ima resno voljo za to, da dosega na tem področju neke realne
               spremembe, komu pa gre za to, da stare predvolilne zgodbe obnavlja v času pred
               evropskimi volitvami. Moj poziv je, končajmo s tem populizmom, ker ga država in
               gospodarstvo v tej situaciji ne potrebujeta. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Darja Lavtižar Bebler. Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Res je polnoči, pa vendar bi rada opozorila
               na nekaj stvari.</p>
               <p>Zdi se mi povsem neodgovorno, da ste, drage kolegice in kolegi, prišli s tem
               amandmajem. Očitno je bilo 45 minut premalo časa za to, da bi oblikovali spodoben
               amandma. Namreč, v tem amandmaju ni jasno, ali govorite, ko pravite, da banke iz 1.
               člena tega zakona ne smejo v okviru svojega poslovanja dajati, enkrat imate
               <q>"posojila"</q>, drugič imate <q>"posojil"</q>. Potem govorite o <q>"poroštvih"</q>, govorite tudi o
               <q>"poroštvu"</q>. Odločite se, ali gre za ednino ali gre za množino. Potem ni jasno, ali
               imate v mislih drugi sklon, se pravi, genetiv, ali govorite v četrtem sklonu.
               Oprostite, to so pomembne nianse, ki se na ta način ne smejo prikrasti v nek resen
               zakon, v zakon, ki je tako resen, kot je ta, o katerem govorimo. Slovenščina ni zgolj
               neka kaprica, ampak gre tudi za vsebino, ki je skozi slovenščino razjasnjena. Torej,
               to, kar ste prinesli, ne vem, verjetno bi rabili še 45 minut časa, še bolj verjetno
               pa še več kot toliko. S tem povzročate, da bo ta člen navadno sračje gnezdo. In lahko
               si predstavljate, da na podlagi tega zakona pa bo nekdo moral potem odločati in
               presojati. In se mi zdi enostavno to nesprejemljivo. Še enkrat preberite, kaj ste
               pravzaprav prinesli sem; sicer je res polnoč. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker mislim, da bo še kar nekaj razprave, predlagam, da na podlagi petega odstavka 67.
               člena Poslovnika Državnega zbora vsak prijavljeni razpravljavec lahko o vloženem
               amandmaju razpravlja le enkrat.</p>
               <p>Seveda to velja od zdaj naprej.</p>
               <p>Torej, glasujemo. Glasujemo o tem predlogu. Glasovanje teče. Navzočih je 79 poslank
               in poslancev, za je glasovalo 51, proti 28.</p>
               <p><stage xml:id="Redna-06-2009-05-26.stage64">(Za je glasovalo 51.)</stage> <stage xml:id="Redna-06-2009-05-26.stage65">(Proti 28.)</stage></p>
               <p>Ta predlog je bil sprejet.</p>
               <p>Odpiram prijavo, kot rečeno, to pravilo velja od zdaj naprej. Prosim za prijavo.</p>
               <p>Besedo ima Aleksander Ravnikar.</p>
            </sp>
            <sp who="SDZ5:RavnikarAleksander">

               <speaker>ALEKSANDER RAVNIKAR:</speaker>

               <p>Hvala, predsednik.</p>
               <p>Ob eni drugi razpravi je bilo že pojasnjeno, da gre ob vlaganju takšnih dokumentov,
               kot je ta amandma, pravzaprav samo za eno početje - čim slabše, tem bolje. Za
               razreševanje te maksime, kajti če vnašamo takšne tekste v zakon, potem naj mi
               vendarle kdorkoli od vas, saj je nekaj tudi z vaše strani prijavljenih - najbrž
               -kdorkoli pojasni, kdo bo pravzaprav tisti, ki bo te presoje, ki so nujno potrebne za
               kakršnokoli minimalno operativnost takšnega amandmaja,storil. Bom to jaz delal v tej
               državi? Morda kdo od vas? Ali kdo tretji? Bomo počakali,da kdo zraste,ali bomo
               porabili kar kakšnega,ki že kaj zna? In konec koncev:ali bi vendarle pri tvorbi
               takšnih izsiljevalskih sredstev koga, ki kaj zna, vprašali,kako bi se dalo stvari
               sreči?To bi bilo bistvenega pomena, pa ne bi bilo toliko napak in tako velikih težav
               z jezikom, niti ne tako velikih diskrecijskih območji, kot so zapisana v tem
               amandmaju.</p>
               <p>Hvala vam.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Čepič.</p>
               <p>Prosim.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Tega amandmaja seveda ne morem podpreti, zaradi tega, ker so v prvem odstavku v teh
               alinejah nekatere nejasnosti, za katere bi seveda želel, da so pojasnjene v
               obrazložitvi, pa o tem ni besede.</p>
               <p>Kaj pomeni začasno odkupovanje deležev gospodarskih družb, v katerih imajo člani
               organov vodenja in nadzora in z njim povezane osebe večinski delež? Ali to pomeni
               tudi, da eventualna zavarovanja teh kreditov z lastniškimi deleži - jih tudi banka ne
               more uporabiti? To je v bistvu na nek način odkup tega. Torej, to ne bo šlo potem v
               to noter. Vi ste verjetno proti temu.</p>
               <p>Kar se tiče <q>"odobravati poroštva"</q> - banke dajejo kredite. Res da dajejo tudi
               poroštva, ampak ne za te stvari, ampak predvsem kredite.</p>
               <p>Posebej pa je seveda zgodba v obrazložitvi. <q>"Predlog zakona dopušča možnost, da se
               lahko likvidna sredstva, namenjena investicijam in razvoju podjetij, namenijo za
               reprogramiranje spornih menedžerskih oziroma tajkunskih posojil."</q> Ta zakon nima
               nobenih likvidnih sredstev. Ta zakon daje samo poroštva. Torej, likvidna sredstva
               imajo banke, za katere želimo, da bi seveda ta svoja likvidna sredstva s pomočjo teh
               poroštev dajala ven. Lahko kimate z glavo, kolikor hočete, ampak zadržanje tega in
               tudi namen, o katerem ste vi govorili, da bi se ljudje o tem odločali, pomeni ravno
               to, kar vam je finančni minister na Odmevih povedal danes. Kasneje, ko bo sprejet ta
               zakon in bo stopil v veljavo - takšen, kot je - kasneje bo možno preprečiti tajkunske
               kredite. Žal ta zakon zaradi vsega tega, ker se tako dolgo že vleče, ne bo veljal za
               eventualno reprogramiranje dolga do Infonda, tako da to to pomeni. In očitno
               podpirate tajkusneke kredite! Želite seveda, da bi se še vse tiste stvari
               konsolidiralo, ki se morajo, potem pa gospodarstvo kamorkoli pač bo šlo. Hvala lepa.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice in kolegi! Gospod predsednik, državna sekretarka. Čeprav je že
               ura rana, torej dobro jutro - pa vendar, ne zdi se mi pač najbolj primerno,da ste šli
               na ta način izkoristiti Poslovnik in omejili razpravo, ker vem, da je pomembno. Ta
               poroštvena shema je tako pomembna za nadaljnji razvoj našega gospodarstva oziroma ali
               se bo do konca utopilo ali vendarle mi bomo dali neko možnost nadaljnjega razvoja.
               Pri tej poroštveni shemi je opozicija vseskozi še kako tvorno sodelovala in nekateri
               ste govorili, da je pač treba najti skupno točko in tako dalje. Poglejte, celo v
               včerajšnjem Delu je zapisano, da se v koaliciji nekateri bojijo, da bi takšno
               dopolnilo, kakor pravi minister za gospodarstvo Matej Lahovnik, omogočilo serijsko
               podaljšanje spornih kreditov. V tem primeru je včeraj znova potrdil Lahovnik, bi
               zagotovo odstopil z ministrskega položaja, kot je napovedal že ob podaljšanju
               posojila holdingu Infonda.</p>
               <p>Mene skrbi, zakaj hoče del koalicije ministra Lahovnika vreči, in ni prav.
               Navsezadnje je eden od boljših ministrov v Vladi, po mojem, in prav on, ki je
               vendarle na to opozarjal, sedaj ga hočete preko tega eliminirati. Še bolj neumno se
               mi pa zdi oziroma potrebno se mi pa zdi, da se iščejo neke dlake, neke nianse<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Pukšič, dajte se osredotočiti na amandma ne na vse ostale zadeve.
            </p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Ja, saj govorimo o amandmaju. Tudi gospod Ravnikar je govoril, kako je nejasno
               zapisano <q>"družbi in njenih povezanih oseb"</q>, ampak, ko sem bral amandma koalicije SD,
               Zares, LDS in DeSUS-a, tudi piše <q>"z njimi povezanih oseb"</q> in nič ne piše naprej, kako
               do katerega kolena, šestega, tretjega in tako dalje. Tako se mi zdi res malo neumno,
               da po eni strani hočete soliti pamet opoziciji, ki pa je vendarle pri tem zakonu še
               kako tehtno sodelovala in dejansko hoče, resnično hoče samo to, da ta sredstva
               pridejo za zagon gospodarstva, ne pa za lastniško konsolidacijo, ki se bo žal očitno
               iz tega dogajala. Jaz nisem razumel kot grožnje, ampak kot opozorilo, tako rekoč
               zadnje opozorilo: razmislite, ker v nasprotnem primeru bo narod moral sam o tem
               odločiti. Jaz sem v svoji razpravi danes povedal, kaj konkretno se dogaja, v kakšnem
               krču je gospodarstvo, navsezadnje delo je, ni pa finančnih tokov, in podjetja z 10,
               30, 50 zaposlenimi enostavno nimajo obratnih sredstev. S temi poroštvi države, jasno,
               pričakujejo, da jim bodo banke vendarle sprostile denar za obratna sredstva za
               nadaljnji razvoj, skratka za nadaljnje delo. Jaz bom ta amandma podprl.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Zvonko Černač. Prosim. Gospod Černač, samo trenutek. Replika,
               gospod Ravnikar. Prosim.</p>
            </sp>
            <sp who="SDZ5:RavnikarAleksander">

               <speaker>ALEKSANDER RAVNIKAR:</speaker>

               <p><gap n="..."/>si boste to lahko prebrali. Omenil je moj priimek in po nemarnem omenjanje mojega
               imena zasluži vsaj repliko. Kaj razume poslanec Pukšič ob tem tekstu, ni moj problem,
               pač razkazuje svoje razumevanje. Ampak, kaj pomeni začasno odkupovati deleže
               gospodarskih družb? V našem pravnem sistemu pa pomeni, da gre za deleže v družbah z
               omejeno odgovornostjo, tam so poslovni deleži. Pustimo zdaj ob strani problematiko,
               kaj je to začasni odkup in tako naprej, kar se mi zdi vredno posebne diskusije. Že s
               samo uporabo izrazov gre za nenatančnost in omejevanje na zelo omejeno področje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Ravnikar, to je polemika, ne pa replika na napačno navedbo.</p>
            </sp>
            <sp who="SDZ5:RavnikarAleksander">

               <speaker>ALEKSANDER RAVNIKAR:</speaker>

               <p>Sem zaključil, gospod predsednik. Hvala za opozorilo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. Besedo ima gospod Zvonko Černač. Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Očitno je res pozna ura kriva, da nek poslanec polemizira kar z lastnim amandmajem.
               Spoštovani gospod Ravnikar, tisti dve prvi alineji sta prepisani, novi sta samo
               tretja in četrta alineja v tem amandmaju. Verjetno je pozna ura tudi kriva, da je
               prednost dana slovnici in ne vsebini. Očitno pa pozna ura ni kriva, da bi spremenila
               naravo delovanja vladajoče koalicije, ki nekaj govori, drugo pa dela; in to vsak dan,
               v vsakem trenutku.</p>
               <p>Na odboru je bil izglasovan zelo jasen in nedvoumen tekst tega zakona. Verjetno
               takrat ni bila kriva pozna ura, da nekateri niste prav glasovali, ampak povzročili
               ste to, da je bil izglasovan pravilen tekst: tak, ki bi preprečil prolongiranje
               posojil tajkunom z državnim poroštvom. To kar ste sedaj v ta zakon pripeljali nazaj s
               tem amandmajem, ki ste ga vložili in potem malo sfrizirali in zavili v celofan. Nič
               drugega niste storili, kot to.</p>
               <p>V tem amandmaju, ki je predlagan, je novo dodano samo tisto, kar piše v tretji in
               četrti alineji. In tam piše: <q>"Banke iz 1. člena tega zakona, ki pridobijo jamstveno
               kvoto,"</q> torej poroštvo države, <q>"ne smejo v okviru svojega poslovanja začasno
               odkupovati deležev gospodarskih družb, v katerih imajo člani organov vodenja in
               nadzora ter z njimi povezane osebe večinski delež."</q> In zadnja alineja: <q>"Banke, ki
               pridobijo jamstveno kvoto, ne smejo v okviru svojega poslovanja odobravati poroštva
               za posojila drugim finančnim institucijam, ki so namenjena odkupu celotne gospodarske
               družbe ali njenega dela s strani članov organov vodenja in nadzora teh gospodarskih
               družb in z njimi povezanih oseb."</q> In če tega ne boste podprli, pomeni, da se s tem
               strinjate, da to lahko počnejo. Pomeni, da ste za to, da se tajkunizacija dogaja z
               blagoslovom države oziroma z državnim poroštvom, ob tem ko vsak dan <q>"crkne"</q> kakšno
               podjetje, ki ne more dobiti likvidnih sredstev za normalno poslovanje in za to, da bi
               ohranjalo proizvodnjo in delovna mesta. To je sprijeno in je sprevrženo. Kot je
               sprijena in je sprevržena izjava o izsiljevanju. Ustavna pravica, ki jo določa
               Ustava, je po novem izsiljevanje. Ali smo res tako daleč prišli, spoštovani gospe in
               gospodje, da je ustavna pravica označena za izsiljevanje? Bilo je zelo jasno in lepo
               povedano, če ta amandma ne bo sprejet, kar pomeni, da bo tej državi in ljudem
               narejena velika škoda, bo treba razmisliti o tem, da se uporabi tisto, kar določa
               Ustava, in da se izkoristi zadnja možnost, ki je še mogoča v takem primeru in poskuša
               preprečiti enormno škodo, ki v tem primeru ne sega v desetine ali stotine milijone
               evrov, ampak sega v milijarde evrov, in ki lahko v končni posledici pomeni, da bodo
               morale davkoplačevalke in davkoplačevalci še enkrat sanirati slovenski bančni sistem.
               O tem govorimo v tem zakonu in o tem govorimo v tem amandmaju. Ne glede na to, da je
               to pozna ura, gre za zelo pomembno zadevo in ne se hecati s tem. Jaz predlagam, da
               razmislite in da ta amandma, ki je dober in ki preprečuje tisto, kar ste ves čas sami
               zagovarjali, tudi podprete. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Gospod Ravnikar, nisem slišal, da bi vas omenil
               posebej ob tem in zato vam ne dajem<gap n="..."/></p>
            </sp>
            <sp who="SDZ5:RavnikarAleksander">

               <speaker>ALEKSANDER RAVNIKAR:</speaker>

               <p>Gospod predsednik, potem pa slabo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne morete si vzeti sami besede. Ne morete si vzeti sami besede!. Želi še kdo
               razpravljati o predloženem amandmaju? Ugotavljam, da ne želi. S tem zaključujem
               razpravo o amandmaju in prehajamo na odločanje o amandmaju SDS k 3. členu. Glasujemo.
               Navzočih je 78 poslank in poslancev, za je glasovalo 32, proti 43.</p>
               <p><stage xml:id="Redna-06-2009-05-26.stage66">(Za je glasovalo 32.)</stage> <stage xml:id="Redna-06-2009-05-26.stage67">(Proti 43.)</stage></p>
               <p>Ugotavljam, da amandma ni bil sprejet.</p>
               <p>Končali smo odločanje o amandmajih.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi sprejetih amandmajev predlog zakona neusklajen.</p>
               <p>Prehajamo na odločanje o predlogu zakona.</p>
               <p>Glasujemo. Glasovanje teče. Navzočih je 78 poslank in poslancev. Za je glasovalo 49,
               proti 28.</p>
               <p><stage xml:id="Redna-06-2009-05-26.stage68">(Za je glasovalo 49.)</stage> <stage xml:id="Redna-06-2009-05-26.stage69">(Proti 28.)</stage></p>
               <p>Ugotavljam, da je zakon sprejet.</p>
               <p>Odbor za finance in monetarno politiko predlaga tudi Državnemu zboru, da sprejme tudi
               naslednji sklep: Predlog zakona o dopolnitvi Zakona o jamstveni shemi Republike
               Slovenije, skrajšani postopek, ki ga je Državnemu zboru v obravnavo predložil
               poslanec mag. Radovan Žerjav, ni primeren za nadaljnjo obravnavo.</p>
               <p>Glasujemo. Glasovanje teče. Navzočih je 78 poslank in poslancev. Za je glasovalo 49,
               proti 5.</p>
               <p><stage xml:id="Redna-06-2009-05-26.stage70">(Za je glasovalo 49.)</stage> <stage xml:id="Redna-06-2009-05-26.stage71">(Proti 5.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 21.b točko dnevnega reda,</title> to je <title>z obravnavo
                  Predloga zakona o poroštvu Republike Slovenije za obveznosti Slovenske
                  odškodninske družbe, d.d., iz naslova kreditov, najetih za financiranje Slovenske
                  odškodninske družbe v letu 2009, nujni postopek.</title>
               </p>
               <p>Nadaljujemo drugo obravnavo, to je z odločanjem o vloženem amandmaju, in sicer
               prehajamo na odločanje o amandmaju SDS k 6. členu.</p>
               <p>Glasujemo. Glasovanje teče. Navzočih je 78 poslank in poslancev. Za je glasovalo 35,
               proti 43.</p>
               <p><stage xml:id="Redna-06-2009-05-26.stage72">(Za je glasovalo 35.)</stage> <stage xml:id="Redna-06-2009-05-26.stage73">(Proti 43.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmaju in drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>Obrazložitev glasu v imenu poslanske skupine. Prosim, Zvonko Černač v imenu Poslanske
               skupine Slovenske demokratske stranke.</p>
               <p>Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. V Slovenski demokratski stranki po tistem, ko ni bil sprejet amandma, ki
               bi na ustrezen način uredil zavarovanje tega kredita, bomo glasovali proti temu
               zakonu. Poroštvo Slovenski odškodninski družbi v višini 180 milijonov evrov Vlada
               utemeljuje s povračilom vlaganj v telekomunikacijsko omrežje, pri čemer je v
               obrazložitvi Vlada navedla, da je Sod v letu 2007 izplačal 43 milijonov evrov teh
               vlaganj. Torej vidite, ni tistega problema z negativno bilanco proračuna za leto
               2007; tu je Vlada sama priznala, da je temu tako, da je bil proračun države za 2007
               pozitiven. V letu 2008 pa je Sod izplačal 108 milijonov evrov vlaganj v
               telekomunikacijsko omrežje. Za letos se planira še izplačilo 50 milijonov evrov, pri
               čemer pa so ta sredstva zajeta v okviru rebalansa proračuna za leto 2009, ki smo ga
               sprejemali v Državnem zboru marca letos. Poleg tega je Slovenska odškodninska družba
               v letu 2008 še pod prejšnjim vodstvom, to je še staro vodstvo, tisto, ki ga niste še
               uspeli takrat zamenjati, poslovala pozitivno, in sicer je ustvarila 48,9 milijona
               evrov presežka. Utemeljitev, zakaj je treba 180 milijonov evrov kredita, izhaja iz
               utemeljitve Vlade, da ima Slovenska odškodninska družba probleme z likvidnostjo
               poslovanja, kar pomeni, da dajemo državno poroštvo za zagotovitev likvidnosti
               poslovanja Soda. Za kaj takega državnega poroštva ni mogoče dati. Tudi zakoni, ki so
               bili sprejeti v preteklosti v Državnem zboru, eksplicitno navajajo namene, za katere
               se subjekti, ki so jim bila dana poroštva, državna poroštva, zadolžujejo. Pri Darsu
               imamo tako izrecno določene odseke avtocest, za katere se je Dars bil dolžan
               zadolžiti. V primeru Univerze na Primorskem imamo določene konkretne projekte. V tem
               primeru, ko gre za 180 milijonov evrov ali desetino predvidenega letošnjega
               proračunskega primanjkljaja, pa teh namenov ni razvidnih oziroma iz obrazložitve
               izhaja, da dajemo poroštvo za to, da bo Sod lahko zagotavljala normalno
               poslovanje.</p>
               <p>Iz vseh teh razlogov, predvsem pa zaradi tega, ker niste sprejeli amandmaja, ki bi na
               ustrezen način uredil vsaj zavarovanje tega poroštva, v Poslanski skupini SDS tega
               zakona ne bomo podprli oziroma mu bomo nasprotovali. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 78 poslank in poslancev, za je glasovalo 48, proti 29.</p>
               <p><stage xml:id="Redna-06-2009-05-26.stage74">(Za je glasovalo 48.)</stage> <stage xml:id="Redna-06-2009-05-26.stage75">(Proti 29.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>21.c točko dnevnega reda,</title> to je z <title>obravnavo
                  Predloga zakona o delnem povračilu nadomestila plače, nujni postopek.</title>
               Nadaljujemo z <title>drugo obravnavo,</title> to je z odločanjem o vloženih amandmajev, ki
               jo bomo opravili na osnovi pregleda amandmajev, ki ste jih prejeli danes 26. 5. 2009
               na klop.</p>
               <p>Najprej dajem v odločanje amandma poslanskih skupin SD, Zares, DeSUS in LDS k 2.
               členu. Pri tem opozarjam, če bo sprejet ta amandma, je amandma Poslanske skupine SDS
               pod številko 2 v pregledu amandmajev brezpredmeten. Glasujemo. Navzočih je 78 poslank
               in poslancev, za je glasovalo 75, proti nihče.</p>
               <p><stage xml:id="Redna-06-2009-05-26.stage76">(Za je glasovalo 75.)</stage> <stage xml:id="Redna-06-2009-05-26.stage77">(Proti nihče.)</stage></p>
               <p>Ugotavljam, da je amandma sprejet.</p>
               <p>S tem je bil amandma pod zaporedno številko 2 brezpredmeten.</p>
               <p>Prehajamo na odločanje o amandmaju Poslanskih skupin SD, Zares, DeSUS in LDS k 6.
               členu. Glasujemo. Navzočih je 79 poslank in poslancev, za je glasovalo 77, proti
               nihče.</p>
               <p><stage xml:id="Redna-06-2009-05-26.stage78">(Za je glasovalo 77.)</stage> <stage xml:id="Redna-06-2009-05-26.stage79">(Proti nihče.)</stage></p>
               <p>Ugotavljam,da je amandma sprejet.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 8.
               členu. Glasujemo. Navzočih je 78 poslank in poslancev, za je glasovalo 73, proti
               nihče.</p>
               <p><stage xml:id="Redna-06-2009-05-26.stage80">(Za je glasovalo 73.)</stage> <stage xml:id="Redna-06-2009-05-26.stage81">(Prot nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 11.
               členu.</p>
               <p>Glasujemo. Navzočih je 78 poslank in poslancev, za je glasovalo 73, proti nihče.</p>
               <p><stage xml:id="Redna-06-2009-05-26.stage82">(Za je glasovalo 73.)</stage> <stage xml:id="Redna-06-2009-05-26.stage83">(Proti nihče.)</stage></p>
               <p>Ugotavljam, da je Državni zbor v drugi obravnavi sprejel amandmaje k 2., 6., 8. in
               11. členu dopolnjenega predloga zakona. Sprašujem kvalificirane predlagatelje, ali
               nameravajo k tem členom vložiti amandmaje? Želijo, ne želijo? Ugotavljam, da k
               predlogu zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen. Prehajamo na odločanje o
               predlogu zakona. Obrazložitev glasu v imenu poslanske skupine, gospod Marijan Pojbič
               v imenu Poslanske skupine SDS. Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani predsedujoči. V Slovenski demokratski stranki bomo predlog zakona o delnem
               povračilu nadomestila plače bomo podprli, ker je njegova intenca ohranitev delovnih
               mest. V Slovenski demokratski stranki se zavedamo, kako pomembno je vsako delovno
               mesto. Hkrati se mi zdi pa, še enkrat pomembno poudariti, da je sprejetje tega zakona
               prepozno. In da tistih 30 tisoč delovnih mest, torej tistih 30 tisoč brezposelnih, od
               tega zakona ne bo imelo ničesar in to je tragedija, ki se je ne bi smeli dovoliti. V
               Slovenski demokratski stranki smo tudi veseli vsakega pozitivnega ukrepa, ki ga
               predlaga Vlada in se nam zdi izjemno pomembno, da vsak tak ukrep tudi podpremo. In
               prepričani smo, da je ta eden izmed ukrepov ali pa eden izmed boljših ukrepov, ki ga
               je predlagala sedanja vlada. Zato bomo v Slovenski demokratski stranki ta predlog
               zakona podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 78 poslank in poslancev, za je glasovalo 77, proti
               nihče.</p>
               <p><stage xml:id="Redna-06-2009-05-26.stage84">(Za je glasovalo 77.)</stage> <stage xml:id="Redna-06-2009-05-26.stage85">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 24. točko dnevnega reda - obravnava Predloga resolucije
                  o Nacionalnem programu preprečevanja nasilja v družini 2009-2014.</title> Ker k
               predlogu resolucije matično delovno telo ni sprejelo nobenega amandmaja, prehajamo na
               odločanje o predlogu resolucije. Glasujemo. Navzočih je 78 poslank in poslancev, za
               je glasovalo 78, proti nihče.</p>
               <p><stage xml:id="Redna-06-2009-05-26.stage86">(Za je glasovalo 78.)</stage> <stage xml:id="Redna-06-2009-05-26.stage87">(Proti nihče.)</stage></p>
               <p>Ugotavljam, da je resolucija sprejeta. S tem zaključujem to točko dnevnega reda.</p>
               <p>Nadaljujemo s <title>prekinjeno 22. točko dnevnega reda - prva obravnava Predloga zakona
                  o spremembi Zakona o pokojninskem in invalidskem zavarovanju.</title> Prehajamo na
               odločanje o naslednjem predlogu sklepa: Predlog zakona o spremembi Zakona o
               pokojninskem in invalidskem zavarovanju je primeren za nadaljnjo obravnavo.
               Obrazložitev glasu v imenu poslanske skupine Robert Hrovat. Prosim.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala lepa. No, v Slovenski demokratski stranki bomo, jasno, ta zakon podprli. Pri
               tem zakonu gre za kontinuiteto izboljšav, sprejemanja izboljšav za naše upokojence in
               z našim predlogom izenačujemo položaj vseh kmečkih upokojencev, tako da se vsem
               dodeli pokojnina, določena v višini najnižje pokojnine za polno pokojninsko dobo. Ta
               populacija je ogromno doprinesla k razvoju Slovenije, k obstoju kmetij, pridelovanja
               zdrave hrane in mislim, da je prav, da jim na nek način tudi s spremembo tega zakona
               pomagamo. Gre za majhne spremembe, gre za spremembo enega člena in mislim, da bi si
               zaslužijo na jesen svojega življenja tudi našo podporo. Gre za spremembo z 227,60
               evra na spremembo na 455.19 evra, kar bi pomenilo neko boljšo socialno varnost. Gre
               pa tukaj zgolj za solidarnost, tako je bilo tudi včeraj povedano tukaj s strani
               Vlade. Mislim, da je prav, da smo vsi skupaj solidarni s temi kmečkimi upokojenci in
               vas pozivam, da ta zakon tudi podprete.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 77 poslank in poslancev, za
               glasovalo 35, proti 42.</p>
               <p><stage xml:id="Redna-06-2009-05-26.stage88">(Za je glasovalo 35.)</stage> <stage xml:id="Redna-06-2009-05-26.stage89">(Proti 42.)</stage></p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan.</p>
               <p>S tem zaključujem tudi to točko dnevnega reda.</p>
               <p>Nadaljujemo s <title>prekinjeno 8. točko dnevnega reda, to je s tretjo obravnavo
                  Predloga zakona o spremembah in dopolnitvah Zakona o gospodarskih družbah, v
                  okviru rednega postopka.</title>
               </p>
               <p>Državni zbor je v sredo 20. 5. 2009 opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj k desetini členov
               dopolnjenega predloga zakona, je Državni zbor na predlog predlagatelja zakona
               sklenil, da bo na podlagi prvega odstavka 138. člena Poslovnika Državnega zbora še na
               tej seji opravil tretjo obravnavo predloga zakona.</p>
               <p>Ker je bil vložen amandma k zakonu v tretji obravnavi, prehajamo na razpravo o
               vloženem amandmaju, ki ste ga prejeli na klop. In sicer, to je amandma Poslanskih
               skupin Zares, SD, DeSUS in LDS k 9. členu. V razpravo dajem amandma. Želi kdo
               razpravljati? Ne želi. Ker nihče ne želi razpravljati, zaključujem razpravo.</p>
               <p>Prehajamo na odločanje poslanskih skupin Zares, SD, DeSUS in LDS k amandmaju k 9.
               členu.</p>
               <p>Glasujemo. Glasovanje teče. Navzočih je 75 poslank in poslancev, za glasovalo 72,
               proti nihče.</p>
               <p><stage xml:id="Redna-06-2009-05-26.stage90">(Za je glasovalo 72.)</stage> <stage xml:id="Redna-06-2009-05-26.stage91">(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmaju.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi sprejetih amandmajev predlog zakona neusklajen. Prehajamo na odločanje o
               predlogu zakona.</p>
               <p>Glasujemo. Glasovanje teče. Navzočih je 76 poslank in poslancev, za glasovalo 76,
               proti nihče.</p>
               <p><stage xml:id="Redna-06-2009-05-26.stage92">(Za je glasovalo 76.)</stage> <stage xml:id="Redna-06-2009-05-26.stage93">(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko<gap n="..."/> Prosim, da ostanete v dvorani, dokler ne zaključim seje!</p>
               <p>V zvezi s to točko dnevnega reda Odbor za gospodarstvo predlaga Državnemu zboru, da
               na podlagi 153. člena Poslovnika Državnega zbora sprejme naslednji sklep:</p>
               <p>Zakonodajno-pravna služba pripravi uradno prečiščeno besedilo zakona o gospodarskih
               družbah.</p>
               <p>Glasujemo. Glasovanje teče. Navzočih je 67 poslank in poslancev, za je glasovalo 63,
               proti nihče.</p>
               <p><stage xml:id="Redna-06-2009-05-26.stage94">(Za je glasovalo 63.)</stage> <stage xml:id="Redna-06-2009-05-26.stage95">(Proti Nihče.)</stage></p>
               <p>Ugotavljam, da amandma ni bil sprejet.</p>
               <p>S tem zaključujem to točko dnevnega reda.</p>
               <p>Zaključujem 6. sejo Državnega zbora. Hvala lepa in dobro jutro.</p>
               <stage type="time">(Seja je bila končana 27. maja 2009 ob 00.42.)</stage>
            </sp>
         </div>
      </body>
   </text>
</TEI>