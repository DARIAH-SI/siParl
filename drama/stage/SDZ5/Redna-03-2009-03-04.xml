<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-03-2009-03-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|0A143D80BAF4A54DC125757B003EF50E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=0A143D80BAF4A54DC125757B003EF50E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-03-2009-03-04.DZ" n="03">
               <name>Redna</name>
               <date when="2009-03-04"/>
            </setting>
         </settingDesc>
         <particDesc>
            <listOrg>
               <org xml:id="Redna-03-2009-03-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 3. seje</stage>
            <stage type="date">(4. marec 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam z nadaljevanjem 3. seje Državnega zbora.</p>
               <p>Obveščen sem, da se današnje seje ne more udeležiti gospod Ljubo Germič. Vse
               prisotne lepo pozdravljam.</p>
               <p>Prehajamo na <title>8. TOČKO DNEVNEGA REDA</title>, to je na <title>OBRAVNAVO PREDLOGA ODLOKA O SPREMEMBAH IN DOPOLNITVAH ODLOKA O PREOBLIKOVANJU
               UNIVERZE V LJUBLJANI.</title>
               </p>
               <p>Predlog odloka je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga odloka.</p>
               <p>Besedo ima dr. József Györkös državni sekretar na Ministrstvu za visoko šolstvo,
               znanost in tehnologijo.</p>
               <p>Prosim gospod Györkös, za govornico.</p>
            </sp>
            <sp who="SDZ5:GyörkösJozsef">

               <speaker>DR. JÓZSEF GYÖRKÖS:</speaker>

               <p>Spoštovani gospod predsednik, spoštovane gospe in gospodje! Želim vam dobro
               jutro.</p>
               <p>V imenu Ministrstva za visoko šolstvo, znanost in tehnologijo bi želel podati
               naslednjo obrazložitev. V Odloku o spremembah in dopolnitvah Odloka o preoblikovanju
               Univerze v Ljubljani je predlagano statusno preoblikovanje Visoke šole za zdravstvo
               Univerze v Ljubljani v Zdravstveno fakulteto Univerze v Ljubljani.</p>
               <p>Izpolnjevanje pogojev za omejeno preoblikovanje je ugotavljal Svet Republike
               Slovenije za visoko šolstvo na seji 9. junija 2008 in sprejel pozitivno mnenje. V
               skladu z Uredbo o standardni klasifikaciji dejavnosti so spremenjene oziroma
               usklajene tudi dejavnosti Univerze v Ljubljani. S statusnim preoblikovanjem Visoke
               šole za zdravstvo v Zdravstveno fakulteto bo Univerza v Ljubljani med svojimi
               članicami imela le še fakultete in umetniške akademije, ne pa tudi visokih strokovnih
               šol. Zato je omenjeno spremembo bilo treba upoštevati v vseh predmetnih določilih
               odloka.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog Odloka je obravnaval Odbor za visoko šolstvo, znanost in tehnološki razvoj
               kot matično delovno telo.</p>
               <p>Besedo dajem predsedniku mag. Branku Grimsu za predstavitev poročila odbora.</p>
               <p>Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Vsem zbranim prav lep pozdrav.</p>
               <p>Odbor za visoko šolstvo, znanost in tehnološki razvoj je Predlog Odloka o spremembi
               in dopolnitvi Odloka o preoblikovanju Univerze v Ljubljani obravnaval na svoji 2.
               redni seji dne 18. februarja 2009.</p>
               <p>Glede samega besedila odloka je dala pripombe pravna služba in s sprejetim
               amandmajem je odbor pripombo pravne službe tudi upošteval. Največ razprav je bilo v
               zvezi s 5. členom, ki je predvideval izplačila stroškov in sejnin članom upravnega
               odbora, vendar ob strinjanju tako predstavnika Vlade kot tudi rektorice ljubljanske
               univerze, gospe Kocjančič, se je odbor soglasno odločil in je ta člen črtal.</p>
               <p>Na koncu je odbor soglasno, z vsemi glasovi za, potrdil tako dopolnjeno besedilo
               odloka in predlagamo Državnemu zboru Republike Slovenije, da ga sprejme.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima mag. Vasja
               Klavora v imenu Poslanske skupine DeSUS. Prosim.</p>
            </sp>
            <sp who="SDZ5:KlavoraVasja">

               <speaker>MAG. VASJA KLAVORA:</speaker>

               <p>Spoštovani predsednik, spoštovani državni sekretar, spoštovane poslanke in poslanci!
               V Poslanski skupini DeSUS podpiramo Predlog odloka o spremembah in dopolnitvah Odloka
               o preoblikovanju Univerze v Ljubljani. Iz tega sledi, kot je bilo predlagano,
               statusno preoblikovanje Visoke šole za zdravstvo v Ljubljani v Zdravstveno fakulteto
               Univerze v Ljubljani. S tem je potrjeno tudi to, da bo imela Univerza v Ljubljani le
               še fakultete in umetniške akademije. Da je tako prav, je ugotovil tudi Svet Republike
               Slovenije na svoji seji 9. junija 2008 in sprejel o tem pozitivno mnenje.</p>
               <p>Ob tem bi se pa rad zadržal le na eni postavki, in sicer v 5. členu, ki je bil sicer
               že črtan, in je prav, da je tako, saj je tudi Zakonodajno-pravna služba Državnega
               zbora podala svoje mnenje o tem, kaj je z upravnimi odbori oziroma člani in kako je s
               povračilom sejnin. Če to z novo uredbo Vlade Republike Slovenije o sejninah,
               povračilih stroškov v javnih skladih, javnih agencijah, javnih zavodih in javnih
               gospodarskih zavodih velja, potem je bilo to preneseno tudi tako, da bi bili
               upravičeni do sejnin in povračila stroškov tudi člani upravnih odborov univerz. Do
               tega je bila Zakonodajno-pravna služba Državnega zbora kritična in je na to tudi
               opozorila. To je bilo tudi upoštevano ter 5. člen tudi črtan.</p>
               <p>V naši poslanski skupini menimo, da če bi do tega prišlo, potem bi bilo reševanje te
               problematike v nasprotju z avtonomijo univerze oziroma bi v določeni meri celo
               pomenilo poseg v avtonomijo univerze.</p>
               <p>Poslanska skupina DeSUS podpira Predlog odloka o spremembah in dopolnitvah Odloka o
               preoblikovanju Univerze v Ljubljani. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miran Györek, v imenu Poslanske skupine Slovenske
               nacionalne stranke. Prosim.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovane kolegice in kolegi! Tudi v Slovenski
               nacionalni stranki podpiramo Predlog odloka o spremembah in dopolnitvah Odloka o
               preoblikovanju Univerze v Ljubljani. Gre dejansko zgolj za redakcijsko spremembo
               imena enega izmed visokošolskih zavodov, ki spadajo v Univerzo v Ljubljani in ni
               razloga, da bi navedeni spremembi nasprotovali. S statusnim preoblikovanjem Visoke
               šole za zdravstvo v Zdravstveno fakulteto bo univerza tudi dejansko imela sedaj samo
               fakultete in umetniške akademije. Tudi to, kot je moj predhodnik povedal, dejansko
               edini sporni člen, ki je bil, je glede nagrad za člane upravnega odbora, da se črta.
               Tudi v Slovenski nacionalni stranki to podpiramo. Skratka, ni kaj tukaj dosti še
               povedati. Sama tema o stanju univerze, o stanju, problematiki vseh treh umetniških
               akademij v Ljubljani, je pa zrela za eno podrobno debato in upam, da bomo imeli
               hkrati eno priložnost, da načnemo to poglavje, da uredimo stanje na področju visokega
               šolstva v Ljubljani v širšem pomenu. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav v imenu Poslanske skupine Slovenske
               ljudske stranke. Hvala.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani državni sekretar, kolegice in kolegi!
               Bistvena sprememba, ki jo prinaša predlagani odlok, je statusno preoblikovanje Visoke
               šole za zdravstvo Univerze v Ljubljani v Zdravstveno fakulteto univerze v Ljubljani.
               Visoka šola za zdravstvo je že do sedaj uspešno sodelovala s fakultetami Univerze v
               Ljubljani, z Univerzo v Mariboru ter drugimi zdravstvenimi šolami v Sloveniji in
               tujini. Bila je uspešna pri izmenjavi strokovnih, pedagoških in znanstvenih odkritij
               in izkušenj. V Poslanski skupini Slovenske ljudske stranke menimo, da si je Visoka
               šola za zdravstvo uspešno prizadevala za uveljavitev stroke in šole doma in v tujini.
               Verjamemo, da si bo tudi kot zdravstvena fakulteta prizadevala dosegati odličnost in
               visoko kakovost razvojnega raziskovalnega dela na področju zdravja. Pričakujemo tudi,
               da bo zapolnila vrzel pri povezovanju in prinašanju znanstveno-raziskovalnega dela v
               zdravstveno prakso in gospodarstvo ter da bo z uvedbo magistrskega in doktorskega
               študija izobraževala nosilce in vodilne strokovnjake, usposobljene za razvoj
               zdravstvenih disciplin. Glede na mnenje Sveta Republike Slovenije za visoko šolstvo
               se strinjamo, da je čas, da Visoka šola za zdravstvo preraste v zdravstveno fakulteto
               univerze v Ljubljani, zato bomo v Poslanski skupini Slovenske ljudske stranke
               predlagani odlok o spremembah in dopolnitvah Odloka o preoblikovanju Univerze v
               Ljubljani podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miran Jerič v imenu Poslanskega kluba Liberalne
               demokracije Slovenije. Prosim.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo. Spoštovani predsednik, državni sekretar, spoštovane poslanke in
               poslanci!</p>
               <p>V Poslanski skupini Liberalne demokracije Slovenije Predlog odloka o spremembah in
               dopolnitvah Odloka o preoblikovanju Univerze v Ljubljani podpiramo. V predlaganem
               odloku gre predvsem za manjše spremembe in dopolnitve, gre za statusno preoblikovanje
               Visoke šole za zdravstvo Univerze v Ljubljani v Zdravstveno fakulteto Univerze v
               Ljubljani. Izpolnjevanje pogojev za omenjeno statusno preoblikovanje je ugotavljal
               Svet Republike Slovenije za visoko šolstvo junija lanskega leta in dal pozitivno
               mnenje. S statusnim preoblikovanjem Visoke šole za zdravstvo bo Univerza v Ljubljani
               med svojimi članicami imela le še fakultete in umetniške akademije, ne pa več tudi
               visokih strokovnih šol, zato je omenjeno spremembo potrebno upoštevati tudi v vseh
               ostalih predmetnih členih tega odloka. V skladu z uredbo o standardni klasifikaciji
               dejavnosti pa so spremenjene oziroma usklajene tudi dejavnosti Univerze v Ljubljani.
               Posebej pomembno po našem mnenju pa je, da bo to v praksi pomenilo, da bodo študijska
               področja in našteti študiji razvrščeni v skladu z mednarodno klasifikacijo, to pa
               pomeni, da bodo povsem jasne kompetence posameznih programov in tudi posledično
               študentov in študentk. To pa bo omogočilo tudi večjo mobilnost študentov. Tudi zato v
               Poslanski skupini Liberalne demokracije Slovenije predlog sprememb in dopolnitev
               odloka podpiramo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri v imenu Poslanske skupine Socialnih demokratov.
           </p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Socialni demokrati podpiramo odlok o preoblikovanju Univerze v
               Ljubljani, saj podpiramo razvoj Visoke šole za zdravstvo v Zdravstveno fakulteto.
               Razumemo, da je področje zdravje in zdravstvenih poklicev, brez zdravniškega,
               avtonomno zdravstveno in strokovno področje, ki nujno potrebuje nadgradnjo v smislu
               izobraževanja. Razvoj posameznih strokovnih področij je tako silovit, da posamezni
               poklici prehajajo iz pomoči v sodelovanje in samostojne stroke, usposobljene za delo
               v skupini. Gre torej za kompleksno področje skrbi za človeka v širšem smislu, kjer je
               nujen interdisciplinaren pristop, več znanstvenih disciplin in vključuje skrb za
               bolne in zdrave ljudi v smislu skrbi za zdravje, preprečevanje bolezni, sodelovanje v
               procesu zdravljenja in pomoč k doseganju višje kakovosti življenja v primeru kronične
               bolezni ali invalidnosti. Socialnim demokratom je ta dimenzija, človeška dimenzija,
               še posebej blizu, kot so nam blizu pojmi vzajemne skrbi posameznika do drugih v
               družbi, pojem javnega in kakovostnega, vsem dostopnega in ljudem prijaznega javnega
               zdravstva. Iz koalicijskega sporazuma je jasno, da bomo v tem mandatu veliko
               pozornosti namenili prav ureditvi tega področja, ki je v zadnjih letih nazadoval na
               račun dražjih zasebnih zdravstvenih storitev, kjer pa se žal pogosto več vlaga v
               blišč, kot pa v kakovost. Solidarnost, glavna vez sodobne družbe, je zelo pomembno
               vodilo tudi v zdravstvu, kot je pomembno vodilo tudi v skrbi za kakovostno in
               napredno visoko šolstvo. Solidarnost kot dejstvo, da slovenska družba vlaga v
               univerzitetni sistem in solidarno omogoča dostopnost visokega šolstva tudi
               najšibkejšim slojem, a solidarnost tudi kot pričakovanje, da se bo vložen trud v
               slovensko zdravje in v slovensko znanje vrnil kot dobrina, s katero bomo konkurirali
               na globalnem nivoju, predvsem pa omogočali razvoj blaginje za vse pore in za vse
               sloje kompleksne, dinamične in, upam, odprte slovenske družbe.</p>
               <p>Socialni demokrati z velik veseljem pozdravljamo odločitev te vlade, da poviša
               sredstva za Ministrstvo za visoko šolstvo, znanost in razvoj in tudi preoblikovanje
               ter rojstvo nove fakultete vidimo kot enega od načinov, s katerim se bo oživljeno
               zaupanje v slovensko znanje konkretiziralo. Pričakujemo, da bodo ta sredstva naši
               visokošolski in raziskovalni sferi vrnila tisti zagon, ki ga je zaradi pristopa
               politike, ki je bil v preteklih letih pogosto neresen in brez pravega interesa, delno
               izgubila. Verjamemo in želimo vlagati v znanje - slovenska vstopnica na vrh sveta.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Ivan Grill v imenu Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Prav lep pozdrav vsem skupaj tudi v mojem imenu! V Slovenski demokratski stranki
               podpiramo Predlog odloka o spremembah in dopolnitvah Odloka o preoblikovanju Univerze
               v Ljubljani, saj gre tukaj v bistvu samo za potrditev statusnega preoblikovanja
               Visoke šole za zdravstvo v Zdravstveno fakulteto. Da je to vse v skladu z zakonodajo,
               je to ugotavljal že tudi Svet Republike Slovenije za visoko šolstvo na svoji seji 9.
               junija leta 2008. Mnenja smo, da vsako takšno preoblikovanje v fakulteto lahko
               prispeva še k večji kvaliteti šolstva s področja zdravstva, zato tudi to podpiramo in
               se strinjamo tudi z amandmajem, ki je bil sprejet na Odboru za visoko šolstvo, kjer
               smo uredili tudi področje povračil stroškov in seveda tudi sejnin.</p>
               <p>Še enkrat, v Slovenski demokratski stranki bomo ta predlog statusnega preoblikovanja
               tudi podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker amandmaji k
               dopolnjenem predlogu odloka niso bili vloženi, zaključujem drugo obravnavo predloga
               odloka. Glasovanje o dopolnjenem predlogu odloka bomo opravili jutri, v četrtek, 5.
               marca 2009, v okviru glasovanj. S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA - OBRAVNAVA POROČILA O DELU KOMISIJE ZA
                  PREPREČEVANJE KORUPCIJE V LETU 2007.</title> Poročilo je v obravnavo zboru
               predložila Komisija za preprečevanje korupcije Republike Slovenije. Besedo dajem
               predsedniku komisije gospodu Dragu Kosu za dopolnilno obrazložitev predloga poročila.
               Prosim.</p>
            </sp>
            <sp who="SDZ5:KosDrago">

               <speaker>DRAGO KOS:</speaker>

               <p>Hvala lepa, gospod predsednik. Spoštovane poslanke, spoštovani poslanci! Na žalost
               bom moral začeti današnji nastop z istimi besedami, kot sem začel lanskega. Lani smo
               namreč meseca januarja obravnavali poročilo za leto 2006, zdaj smo pa marca 2009 in
               obravnavamo naše poročilo za leto 2007. Še bolj pa mi je žal, da tudi naše ocene za
               leto 2007 ne morejo biti nič boljše, kot pa so bile tiste za leto poprej, se pravi za
               leto 2006.</p>
               <p>Leto 2007 ni bilo dobro leto za razvoj etike in integritete ter za zatiranje
               korupcije v Republiki Sloveniji. Predvsem se je to kazalo v ogromnem porastu števila
               prijav korupcijskih dejanj komisiji, ki jih je bilo kar 595, kar je več kot v
               celotnem obdobju obstoja komisije, od ustanovitve do leta 2007. To seveda kaže na
               povečano občutljivost ljudi pri zaznavanju različnih nepravilnosti v naši družbi, pa
               tudi - in to je tisto, kar nas dosti bolj skrbi - na velik padec zaupanja v organa,
               ki bi vendarle morala biti prva naslovnika takšnih prijav, to sta pa policija in
               tožilstvo.</p>
               <p>Da smo v letu 2007 krenili oziroma nadaljevali po nevarni poti, kažejo tudi odgovori
               ljudi v javnomnenjskih raziskavah, na podlagi katerih je mogoče sklepati, da bi se
               vedno manj ljudi takrat odločilo za prijavo korupcije, in to iz dveh razlogov: zaradi
               strahu pred maščevanjem in zaradi prepričanja, da morebitna preiskava sploh ne bo
               uvedena. To z drugimi besedami pomeni, da ljudje preprosto niso več zaupali, da bodo
               državni organi z redkimi izjemami, med katere, upamo, sodi tudi komisija, sploh še
               pripravljeni in sposobni kaj narediti v boju zoper korupcijo.</p>
               <p>V letu 2007 je Ustavno sodišče Republike Slovenije kot protiustavne prepoznalo kar 5
               od 24 členov Zakona o nezdružljivosti opravljanja javne funkcije s pridobitno
               dejavnostjo, ki je ukinjal komisijo, kar je pripeljalo do situacije, da to področje
               še danes ureja Zakon o preprečevanju korupcije. To pomeni, da danes komisija deluje
               na podlagi predpisa, ki ne velja več, pa se uporablja, predpis, ki pa velja, pa se ne
               uporablja. Bila sta sicer vmes dva poskusa, eden s strani Vlade v letu 2008 in drugi
               s strani opozicije na podlagi osnutka, pripravljenega na komisiji leta 2007, da bi se
               to področje uredilo, vendar sta oba poskusa splavala po vodi. In pri obeh je bilo več
               kot očitno, da iz političnih razlogov.</p>
               <p>Če razmeram v letu 2007, pri čemer seveda poročila ne bom bral, ker predvidevam, da
               ste ga prebrali sami, dodamo še aktivno vzpostavljanje pogojev za razvoj prave
               sistemske korupcije, načrtno rušenje vzpostavljenega sistema spremljanja
               premoženjskega stanja slovenskih funkcionarjev, kar bi se zgodilo, če bi bil sprejet
               tekst novega zakona o omejitvah in prepovedih za nosilce javnih funkcij, dosledno
               izmikanje nosilcev oblasti kakršnikoli odgovornosti tudi v najbolj kričečih primerih
               ugotovljenih nepravilnosti in popolno pasivnost organov odkrivanja in pregona v teh
               primerih, je jasno, zakaj Slovenija postaja korupcijsko vedno bolj ogrožena država,
               zakaj smo se na tem področju v Evropi spremenili iz pozitivnega v negativen zgled in
               zakaj še vedno ni resnih ovir, ki bi preprečevale nastanek in razvoj tudi najhujših
               oblik korupcije.</p>
               <p>Spoštovane poslanke in spoštovani poslanci! Ne zamerite mi, da ta kratek uvod končam
               z apelom za vas. Razumite, prosim, že enkrat, da boj zoper korupcijo ni privilegij
               ali lastnina te ali one politične stranke ali politične opcije. To je problem vseh
               nas! Dokler ne bodo tega razumeli prav vsi, bomo na tem pomembnem področju stopicali
               na mestu, ljudje bodo upravičeno vedno bolj nezadovoljni, korupcija in njeno
               zatiranje pa bosta še naprej služili samo kot sredstvi za pridobivanje glasov
               volivcev. Ob takšnem gledanju so seveda zaman vsi parcialni ukrepi in investicije v
               organe ali njihovo dejavnost. Dokler ne bomo razumeli, da se korupcija dogaja tudi
               zdaj in tudi nam, napredka na tem področju ne bo. To pa zagotovo ni tisto, kar
               slovenski davkoplačevalci pričakujejo od državnih organov Republike Slovenije.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poročilo je obravnavala Komisija po Zakonu o preprečevanju korupcije kot matično
               delovno telo in Državnemu zboru predlaga sprejem sklepa.</p>
               <p>Besedo dajem predsedniku gospodu Branku Mariniču za predstavitev poročila
               komisije.</p>
               <p>Prosim.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Spoštovane in spoštovani.</p>
               <p>Spoštovani predsednik, dovolite mi, da vas popravim moj priimek je Marinič.</p>
               <p>Poročilo za leto 2007, ki ga je republiška Komisija o preprečevanju korupcije
               poslala v Državni zbor lansko leto 30. maja, je obravnavala tudi državnozborska
               Komisija po Zakonu o preprečevanju korupcije na svojih treh sejah. Prvo sejo smo
               imeli 12. decembra, ko smo začeli z obravnavo in kjer smo ugotovili, da bi bilo treba
               po posameznih poglavjih vsebinsko dopolniti. To smo tudi zahtevali od republiške
               komisije, kar je republiška komisija v skladu z našimi zahtevami tudi storila.</p>
               <p>Vsebinske obravnave poročil so v skladu z veljavno zakonodajo potekale na zaprtih
               sejah, tako da smo pravzaprav morali upoštevati predvsem tiste vsebine, ki smo jih
               kasneje na skupni seji obravnavali in ugotovili, da bi morala vendarle širša
               slovenska javnost dobiti vse informacije. In čim več teh informacij, ki smo jih
               obravnavali na vseh treh komisijah, smo v prisotnosti tudi predsednika republiške
               komisije o preprečevanju korupcije ugotovili, da ni zadržkov, ki podležejo 44. členu
               Zakona o varovanju osebnih podatkov, zato smo tako vsebino naših obravnav na vseh
               komisijah naredili javno dostopno. Tako je poročilo javno dostopno širši slovenski
               javnosti.</p>
               <p>Seveda smo na vseh treh sejah komisije opravili vsebinsko bogato razpravo. Ko smo
               obravnavali vsebino, je bila s strani predsednika republiške komisije dodatno podana
               obrazložitev predvsem v tistih poglavjih, ki so naše člane komisije še posebej
               zanimali. Šlo je predvsem za mednarodno dejavnost republiške komisije, šlo je tudi za
               posamezna vsebinska vprašanja, ki zadevajo delo republiške komisije. Predvsem se je
               vsebina nanašala na tako imenovani gradbeni lobi in pa predvsem na korupcije v
               gradbeništvu in tudi drugih sferah. Tukaj smo se dotaknili tudi korupcije, ki se
               nanaša na javna naročila. Po razpravi, ki so bile vsebinsko bogate, smo oblikovali
               tudi sklepe, ki jih predlagamo Državnemu zboru, da jih danes po temeljiti obravnavi
               in razpravi sprejme, in sicer, da Vlada, upoštevajoč ustavno določbo št. 57/6, z dne
               29. 3. 2007, v zadevi Ustavne presoje zakona o nezdružljivosti opravljanja javne
               funkcije s pridobitno dejavnostjo pripravi predlog zakona, ki bo celovito uredil
               področje boja proti korupciji. Predlagamo tudi, da Državni zbor predlaga Vladi, da
               pri pripravi novega zakona, ki bo urejal preprečevanje korupcije, preveri možnost
               uvedbe elektronskega obrazca, najave premoženjskega stanja funkcionarjev in
               vzpostavitve računalniškega zajemanja in obdelave teh obsežnih podatkov, ki se sedaj
               nahajajo v veliki poli, ki zajema pet in pol listov formata A4.</p>
               <p>Nadalje predlagamo, da Državni zbor predlaga Vladi, da v okviru priprave sprememb
               proračunskih aktov oziroma aktov za proračunsko obdobje 2010 predvidi določena
               sredstva, ki jih je potrebno zagotoviti za pripravo strokovnih rešitev in za
               vzpostavitev in izpeljavo izbrane rešitve. Prepričani smo, da bo Državni zbor po
               temeljiti razpravi sledil našim predlogom, in da bomo na koncu prišli do potrditve
               predlaganih sklepov, vse skupaj z namenom, da bi se tudi dejansko in konkretno
               soočili z dejstvi in s tem pripomogli tudi k temu, da zmanjšamo in damo svoj
               prispevek k zmanjšanju korupcije v Republiki Sloveniji. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Franc
               Jurša v imenu Poslanske skupine DeSUS. Prosim.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa, gospod predsednik, za besedo. Spoštovane kolegice in kolegi! V Poslanski
               skupini DeSUS podpiramo predloge sklepov, ki jih je sprejela Komisija Državnega zbora
               po zakonu o preprečevanju korupcije. Pri tem želim izpostaviti predvsem četrti sklep,
               po katerem Državni zbor predlaga Vladi, da ob pripravi novega zakona, ki bo celovito
               urejal preprečevanje korupcije, določi organ, ki bo nadziral premoženjsko stanje
               funkcionarjev organa, zadolženega za preprečevanje korupcije. Obenem naj bi ta nov
               organ nadziral tudi delo tako imenovanega protikorupcijskega organa. Dejstvo je, da
               je bila Komisija za preprečevanje korupcije oziroma funkcionarji te komisije pogosto
               izpostavljeni očitkom, da je njihovo premoženjsko stanje netransparentno, da delujejo
               koruptivno in podobno. S takšnim nadzorom se bomo v bodoče izognili neutemeljenim
               očitkom, katerih namen je po navadi zgolj diskreditacija omenjenega organa oziroma
               funkcionarjev. Še posebej pa v poslanski skupini pozdravljamo predlog naj vlada
               pripravi predlog, zakona, ki bo celovito uredil področje boja proti korupciji. Pri
               tem želimo apelirati na Vlado, da tako imenovanem protikorupcijskem organu dodeli
               dovolj pristojnosti ter dovolj strokovnega kadra in materialnih sredstev, da bo lahko
               le-ta deloval učinkovito, da ne bo zgolj brezzobi tiger, kot se rado očita Komisiji
               za preprečevanje korupcije. Žal je boj proti korupciji v Republiki Sloveniji
               prioriteta zgolj na papirju, zato najbolj pereče vrste korupcije ostajajo neodkrite
               in predvsem nesankcionirane. Tukaj mislim predvsem na korupcijo, ki se pojavlja v
               sistemu javnih naročil, torej kjer se stikajo javne funkcije z zasebnim sektorjem ter
               na področju klientalizma, kjer je princip imenovanja ljudi v osebnih, političnih ter
               družinskih povezavah oziroma oddajanje poslov po tem principu ostaja nenadzorovan,
               nekaznovan in žal vedno bolj sprejemljiv.</p>
               <p>V Poslanski skupini DeSUS si želimo, da bi v Republiki Sloveniji končno dobili
               protikorupcijski organ, ki bo imel na voljo dovolj pristojnosti in moči, da bo lahko
               učinkovito odkrival in preganjal korupcijo v sodelovanju z organi pregona, da bo med
               funkcionarji užival dovolj ugleda, da ga bodo jemali resno in da ne bo podvržen
               poskusu ukinjena pri vsaki spremembi oblasti v naši državi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Srečko Prijatelj v imenu Poslanske skupine Slovenske
               nacionalne stranke.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovane kolegice in kolegi, obiskovalci! To,
               da Slovenija ne jemlje resno korupcije, kaže že obravnava Poročila o delu komisije za
               leto 2007, ki je, po mojem mnenju, mnogo prepozno v Državnem zboru. Slovenska
               nacionalna stranka tudi zaradi tega ponovno zatrjuje, da tako organizirana komisija,
               kot deluje danes, brez potrebe deluje, kajti, kot bom v nadaljevanju povedal, ima ta
               komisija mnogo problemov sama s seboj, med drugim tudi, kako zagotoviti
               administrativno- tehnične pogoje za delo, kako zagotoviti potrebno količino denarja
               za plače, kako zagotoviti pogoje za tekoče investicijsko vzdrževanje, kar je
               sramotno. Pri takih pogojih tudi če pogledamo ožje organizacijsko strukturo komisije,
               je pač nemogoče delovati. Komisija tudi tisto, kar ugotovi, je zgolj črka na papirju.
               Če ugotavljamo delo komisije, ki je v letu 2007 postavila pod vprašaj kar 595 prijav
               in jih tudi seveda tudi oddala, je pa zgolj 21 zadev doživelo obravnavo s strani
               organov pregona, lahko zopet ugotovimo, da je v korupcijo vpleteno tako tožilstvo kot
               tudi organi javnega pregona, Računsko sodišče in ne nazadnje tudi Državni zbor, ki
               neresno jemlje to komisijo.</p>
               <p>Pozdravil bi prizadevanja, ki jih komisija vlaga v svoje delo, pa tudi trud
               predsednika, zlasti zaradi tega, ker smo mi večkrat imenovani kot tisti, ki bi želeli
               komisijo ukiniti. To seveda ni res. Mi želimo, da bi komisija bila ustanovljena na
               tak način, da bi v njenih vrstah bili tudi tožilci, da bi v njenih vrstah bila tudi
               specializirana oziroma za to usposobljena enota organov pregona, ki bi se lahko
               ukvarjala tudi z novodobnim kriminalom, v katerega mi niti vpogleda nimamo, to je
               računalniška zloraba, pa da ne govorim tudi o elektronskem zlorabljanju finančnih
               listin.</p>
               <p>Kar se tiče dejanskega kriminala pri nas. Poglejte, v Slovenski nacionalni stranki
               imamo zelo zgovoren arhiv o tem, kaj vse smo že pisali na razne naslove, tudi na
               Komisijo za preprečevanje korupcije, od primera Dadas, za katerega veste, da je
               časovno oddaljen, pa do Elana, Rdečega križa, Zavarovalnice Triglav, afere
               mariborskega Tama, nabave policijskega čolna, pa da Splošne plovbe niti ne omenjam,
               kjer je bila pogodba o prodaji podpisana kar v pisarni gospoda Bajuka in je bilo tudi
               s strani Soda in Kada jasno ugotovljeno, da je korupcija pri oškodovanju največjega
               dela primorskega gospodarstva več kot evidentna. Pa se ni zgodilo nič. Celo gospod
               predsednik komisije mi pravi, da policija poseduje dokumente, da je gospod Bajuk
               oziroma njegova stranka dobila denar, pa ne ukrepajo. Jaz ne vem, kako lahko organi
               pregona ne ukrepajo. Sama komisija je tudi podala poročilo v zvezi s Splošno plovbo
               organom javnega pregona, pa se ni zgodilo nič oziroma Računsko sodišče šele zdaj
               ugotavlja pravilnost oziroma nepravilnost vodenja poslovnih knjig. To podjetje ima
               organizirano oziroma prijavljeno tudi fiktivno podjetje Genshipping Corporation v
               Libiji, ki pa je ustanovljeno samo zaradi tega, da Splošna plovba ne plačuje davkov v
               Sloveniji; pa tudi to nikogar ne zanima. Torej govoriti - kar lahko že samo na tem
               primeru zaključimo - o resnem pristopu k obravnavi korupcije in klientelizma v
               Sloveniji je zgolj pravljica za otroke, ki bi jo z veseljem poslušali.</p>
               <p>Kaj storiti ob dejstvu, da imamo toliko prijav, pa zgolj 21 zadev, ki so bile
               predane v reševanje pristojnim državnim tožilstvom, od tega 19 zadev Računskemu
               sodišču, je seveda vprašanje. Ta komisija, takšna kot je, je zgolj sama sebi namen.
               Poudarjam še enkrat, to je stališče Slovenske nacionalne stranke. In tudi Ustavno
               sodišče je nekako opozorilo s sklepom, ki ga je poslalo. Jaz sem to tudi predsedniku
               komisije podal kot zahtevo na prvi seji, ki smo jo imeli sklicano. Namreč sam sem
               tudi član te državnozborske komisije. Ustavno sodišče nalaga Državnemu zboru in
               Vladi, predvsem Vladi, da v ta spoštovani zbor pošlje nov predlog zakona, ki bo
               temeljito urejal pristojnosti te komisije. Jaz bi bil seveda vesel, da bi ta zakon
               imeli kar najhitreje v poslanskih klopeh in da bi na ta način komisiji dali možnost,
               da res postane komisija za preprečevanje korupcije, ne pa zgolj organ, ki bo imel
               sedež, pisarno, fikus, direktorja pa nekaj delavcev. To je preprosto nedopustno, da
               Slovenija govori o tem, da se bori proti korupciji, v bistvu pa sama nič ne naredi,
               da korupcije v Sloveniji ne bi bilo. Kaj je Slovenija sama po sebi naredila za to, da
               bi spoštovala zakonitost in ustavnost, pa dokazuje že to, da je v Državni zbor prišlo
               kar nekaj oziroma ogromno, lahko rečemo, pripomb Ustavnega sodišča o nezakonitosti
               zakonov, ki jih sprejemamo v Državnem zboru. In tudi to je korupcija, spoštovane
               gospe in gospodje, če imajo razno razni organi v veljavi neustavne zakone, ki pa jih
               je požegnal in sprejel Državni zbor. Tudi na osnovi tega se izvaja nezakonitost, tudi
               na osnovi tega, kar je Državni zbor sprejel, se izvaja lahko kriminal. Če povzamem,
               rad bi slišal iz ust gospoda Kosa, kdaj se bo lotil tistega, kar kaže na to, da je v
               bistvu korupcija in kriminal, tudi gospodarski kriminal je zelo prisoten v Sloveniji.
               Jaz bi rad povedal, ker sem s Primorske, samo eno podjetje, ki ga želim imeti enkrat
               na spisku pregledanega podjetja in želim slišati tudi o tem, ali je tam vse v redu
               ali ni. To je Istrabenz. Mi vemo, da to podjetje vodi oseba, ki je nekako zaščitena.
               In ta oseba verjetno bo tudi ostala zaščitena, čeprav smo skozi to podjetje ta
               Istrabenz dejansko že ukinili, to že ni več, to je OMV. Prodali smo Kolinsko, Drogo,
               uničili vrsto drugih gospodarskih subjektov na Primorskem, nakopali državi veliko
               proračunsko luknjo, ampak nobenega to nič ne zanima. Drugo podjetje na Primorskem, ki
               velja za največje oškodovanje, gospodarsko oškodovanje, je Splošna plovba. Tudi o tem
               bi želel, da povemo nekaj besed in da končno vzpostavimo zakonitost poslovanja v tem
               podjetju. Sam sekretar Vlade gospod Cvikl je v bistvu bil z mano z ramo ob rami na
               odboru za kontrolo proračuna v prejšnjem sklicu, ko smo ugotavljali, ali to podjetje
               posluje zakonito ali ne posluje zakonito. In danes je vse skupaj potihnilo, ni več
               nobenih pripomb, kar me čudi, da kar na enkrat, ko se ugotovi, da nekaj res ne
               <q>"štima"</q>, da nekaj res ni v redu, da ni zakonito, da lahko to tako hitro potihne in da
               se tako hitro lahko stvari legalizirajo in da so kar naenkrat lahko tako zakonite.
               Elan, katerega je Slovenija dvakrat reševala in plačevala tudi iz državnih sredstev
               za odkup iz hrvaških rok, je danes predmet, ki lahko marsikoga nauči tega, kako se
               naj ne bi delalo, pa vendar se dela nezakonito. Odvetniki po zakoniti poti, ker jim
               to zakon dopušča, zahtevajo za plačilo zgolj za svetovanje več, kot so v bistvu
               mesečni prejemki zaposlenih. Zaposlene pa se zaradi tega preprosto vrže na cesto, ko
               se ugotovi, da ni zadosti denarja za izplačilo osebnih dohodkov. Ampak tudi tu ta
               komisija ne more ukrepati in tudi tu ta komisija nima kaj govoriti. Je pa bistveno
               to, da v poročilu izhaja, da smo naredili popis stanja za javne funkcionarje in da
               smo vzorno pregledali tudi vse nagrade in darila. To je pa bistvena sestava tega
               poročila. Kar pa v oči bode, je pa oddano število prijav in oddan končni zaključek
               prijav, ki so doživele javni pregon, zanemarljivo slabo delo organov javnega pregona.
               Če bo ta Komisija za preprečevanje korupcije delovala tudi v tem mandatu tako, kot je
               delovala do sedaj, potem je resnično bolje, da je nimamo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Gvido Kres v imenu Poslanske skupine Slovenske ljudske
               stranke. Prosim.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi, spoštovani gospod
               predsednik komisije Drago Kos! Nadzor predvsem pa preprečevanje korupcije sta v
               težkih časih krize še posebej pomembna elementa demokracije in tržnega sistema
               gospodarstva. Korupcija je škodljiva tako gospodarstvu kot družbi nasploh, zato smo v
               Slovenski ljudski stranki vedno med svoje cilje uvrščali boj proti korupciji in
               preprečevanju korupcije v naši družbi. Iz tega razloga smo vedno podpirali tudi
               neodvisno organizirano komisijo za preprečevanje korupcije. V prejšnji vladi smo se
               glede urejanja tega področja rahlo razhajali v pogledih in pristopih k oblikovanju
               komisije in si različno razlagali zapisano načelo v uvodu koalicijske pogodbe:
               učinkovit boj proti klientalizmu in korupciji v javnem sektorju. Prepričani smo, da
               bi bila ukinitev komisije slaba rešitev predvsem že za uveden sistem nadzora nad
               premoženjskim stanjem slovenskih funkcionarjev in za uresničevanje slovenske
               protikorupcijske strategije. Pri tem pa naj poudarim, da mora komisija delovati v
               skladu s svojimi pristojnostmi in jih ne samovoljno povečevati ali pa po svoje
               tolmačiti.</p>
               <p>Poročilo za leto 2007 ocenjujemo kot dobro in natančno izdelano. Komisija za
               preprečevanje korupcije v skladu s 13. členom Zakona o preprečevanju korupcije je
               vsako leto dolžna poročati Državnemu zboru. Tudi to je eden od inštrumentov nadzora
               parlamenta nad izvajanjem zakonodaje. Iz poročila je mogoče razbrati, da se komisija
               odziva na pobude in skrbno prouči posamezne sume. Iz poročila je tudi razvidno, da
               večjih nepravilnosti komisija ni ugotovila. Ali to pomeni, da vendarle v naši družbi
               na tem področju vlada red? Zaskrbljujoče pa je namreč dejstvo, ki ga navaja komisija,
               da resolucije o preprečevanju korupcije v Republiki Sloveniji v okviru svojih
               omejenih možnosti načrtno uresničuje samo komisija, večina drugih državnih organov in
               organov lokalnih skupnosti pa je na njo že pozabila. Po mnenju komisije so bili
               nekateri ukrepi, ki so se nanašali na uresničevanje te resolucije, bolj stranska
               posledica drugih aktivnosti in ne posledica zavestnega upoštevanja njene vsebine. Iz
               poročila lahko razberemo, da je na seznamu občinskih funkcionarjev, ki še niso
               poročali o premoženjskem stanju, kljub poslanim obvestilom občinam še 71 imen, od teh
               funkcionarjev je novo izvoljenih 63, ponovno izvoljenih 8. Komisija je sicer izčrpala
               vse pravne možnosti po zakonu, s katerimi bi pridobila manjkajoča poročila o
               premoženjskem stanju, in nadaljuje z drugimi aktivnostmi v tej smeri.</p>
               <p>V Poslanski skupini Slovenske ljudske stranke bi želeli slišati, kakšne so dodatne
               aktivnosti. V Poslanski skupini Slovenske ljudske stranke smo že ob sprejemanju
               zakona opozorili, da je neprimerljivo z ostalimi funkcionarji določati obveznosti
               prijave tudi za občinske svetnike in svetnice. Tukaj bi apelirali, naj se sledi k
               posodobitvi oziroma spremenitvi tega sistema. Poročilo bomo podprli, ravno tako pa
               tudi podpiramo sprejem predlaganih sklepov Komisije Državnega zbora Republike
               Slovenije. Hvala za pozornost.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic v imenu Poslanskega kluba Liberalne
               demokracije Slovenije. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, spoštovani predsednik za besedo. Pozdrav tudi predsedniku komisije in pa
               državnemu sekretarju ter vsem vam, kolegice in kolegi!</p>
               <p>V Liberalni demokraciji Slovenije bomo poročilo o delu Komisije za preprečevanje
               korupcije za leto 2007 potrdili in podpiramo tudi vse predloge sklepov Komisije po
               zakonu o preprečevanju korupcije. Samo poročilo je zahtevno in obsežno delo in kaže
               tisto kar velja omeniti že takoj v uvodu, da komisijo še kako potrebujemo. Temu
               pritrjujejo tudi dogodki, s katerimi se v tej državi dnevno srečujemo in so v obdobju
               zaostrenih gospodarskih in finančnih zadev še kako pomembni. V Liberalni demokraciji
               Slovenije z zadovoljstvom ugotavljamo, da je Komisija za preprečevanje korupcije
               kljub hudim političnim pritiskom pretekle vlade svoje delo opravljala in opravila
               dobro, predvsem pa pregledno, obsežno in pa, kar je v teh časih izredno pomembno,
               tudi vzorno, kar se tiče porabe javnih financ. Poročilo na nek način samo potrjuje
               naše prepričanje, da bi bila ukinitev komisije slaba rešitev in bi se to zagotovo
               negativno odrazilo v boju zoper korupcijo, kjer je vloga komisije izredno pomembna.
               Če izpostavimo samo nekatere pomembne naloge, ki smo jih še bolj podrobno pregledali;
               to so: nadzor nad premoženjskih stanjem funkcionarjem, ugotavljanje nezdružljivosti
               opravljanja posameznih funkcij, nadzor glede omejitve pri darilih in omejitvah pri
               poslovanju in naloge v zvezi z načrti integritete ter oblikovanju načelnih mnenj. Vse
               te naloge komisija opravlja s ciljem preprečevanja korupcije. Smo pa v naši poslanski
               skupini Liberalne demokracije Slovenije tudi zaskrbljeni z ugotovitvijo komisije, da
               je Resolucijo o preprečevanju korupcije v Republiki Sloveniji, v nadaljnjem besedilu
               Resolucija, v svojih okvirih, v svojih omejenih možnostih načrtno praktično
               uresničevala samo komisija. Večina drugih državnih organov in organov lokalnih
               skupnosti je po ravnanju sodeč očitno nanjo že davno pozabila. Sedanjo vlado čaka na
               tem področju velika dela, da se nadoknadi zamujeno. V Liberalni demokraciji smo
               prepričani, da je pretekla koalicija storila napako, ker ni podprla predloga takratne
               opozicije, da bi bil sprejet Predlog zakona o integriteti v javnem sektorju. V zvezi
               s tem se strinjamo z ugotovitvijo komisije, da bi s tem zakonom zagotovili
               uresničevanje velike večine točk iz že prej omenjene resolucije. Čeprav je bilo
               takrat veliko govora o boju proti korupciji, pa je več kot očitno, da je ta
               resolucija še ena od vrste neuresničenih, nenavadnih, pač pa strateških dokumentov.
               Na tem področju so pričakovanja Liberalne demokracije Slovenije velika, in smo
               prepričani, da bo ta vlada z našo pomočjo storila korak naprej pri uresničevanju te
               resolucije. Sprejem novega zakona, Zakona o integriteti v javnem sektorju, je sedanja
               vlada že vključila v normativni program Vlade in prepričani smo, da bo na poslanskih
               klopeh v drugi polovici tega leta.</p>
               <p>Zamujeno na tem področju bo zagotovo treba čim prej nadoknaditi, še posebej, ker nas
               v Liberalni demokraciji Slovenije skrbijo javnomnenjske raziskave, ki so pokazale, da
               je po mnenju ljudi pojav korupcije v Slovenije dokaj razširjen in da se njegova
               pojavnost v zadnjih letih še posebej izrazito, v primerjavi z letom poprej, dodatno
               stopnjuje, na slabše namreč.</p>
               <p>Pri pripravi in izvajanju posameznih nezakonitostih v organih lokalnih skupnosti, pa
               tudi v nekaterih državnih organih vedno pogosteje prihaja do očitnega in zavestnega
               kršenja pravil etičnih, pravnih norm ter vedno bolj vidno je uveljavljanje nelegalnih
               in nelegitimnih interesov v javnem in tudi zasebnem sektorju. To pa seveda ustvarja
               idealne pogoje za nastanek in razvoj korupcije, tudi tistih, ki si jih najmanj
               želimo, tako imenovanih sistemskih.</p>
               <p>Treba je tudi popraviti tisto, kar se je zgodilo v prejšnjem mandatu, ko je bilo
               sodelovanje med Vlado in Komisijo nezadostno ali slabo in ker bi bilo treba čim prej
               pristopiti k uresničevanju priporočil GRECA.</p>
               <p>Poslanski klub Liberalne demokracije Slovenije poročilo sprejema in podpira tudi vse
               sklepe, ki so navedeni na koncu oziroma jih je sprejela Komisija po Zakonu o
               preprečevanju korupcije.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Dušan Kumer v imenu Poslanske skupine Socialnih demokratov.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovani predsednik komisije, spoštovani
               državni sekretar! Kolegice in kolegi!</p>
               <p>Da ne bi bilo nesporazuma, bi takoj na začetku opozoril, da obravnavamo poročilo za
               leto 2007, zato bom jaz v tem uvodu diskutiral o razmerah in učinkovitosti organov in
               Vlade v prejšnjem obdobju ne pa sedanje vlade.</p>
               <p>Najprej je treba poudariti, da smo v zadnjih štirih letih izgubili veliko veliko
               dragocenega časa, da bi se resneje soočili s preprečevanjem korupcije, za kar nosi
               temeljno odgovornost prejšnja vlada, ki je bila glavni protagonist, da smo se
               pretežno ukvarjali s tem, ali je takšen neodvisen organ, kot je Komisija za
               preprečevanje korupcije, sploh potreben ali ne. Ali je bilo to storjeno namenoma ali
               podzavestno, iz nekih prestižnih, spolitiziranih razlogov, bo pokazal čas. Nekaj pa
               je jasno že danes. Pretekla štiri leta so bila glede na visoko gospodarsko rast,
               polno državno blagajno sila plodna tla za razrast koruptivnih dejanj. To potrjuje
               tudi to poročilo in mnoga druga dejstva, ki govorijo, da je stanje na tem področju
               skrajno zaskrbljujoče. Ne samo, da se v zadnjih štirih letih ni izboljševalo, opaziti
               je celo bilo načrtno rušenje vseh protikorupcijskih aktivnosti in aktivno
               vzpostavljanje pogojev za razvoj in razmah tako imenovane sistemske korupcije.</p>
               <p>V Poslanski skupini Socialnih demokratov bomo podprli ugotovitve in ocene, ki so
               zapisane v poročilu Komisije za preprečevanje korupcije za leto 2007. Te ocene in
               ugotovitve, kot lahko sami vidite, niso najbolj ugodne in optimistične. Predvsem kar
               se tiče delovanja tistih organov v državi, ki so najbolj odgovorni in kompetentni, da
               se neposredno soočajo z odkrivanjem in sankcioniranjem tega zla, to je korupcije in
               klientelizma. To dejstvo potrjujejo tudi izsledki raziskave, ki je predstavljena v
               poročilu za leto 2007 in ki ni razveseljujoča. Eno ključnih vprašanj raziskave je po
               mnenju ljudi pojav in razmah korupcije v Sloveniji, ki je dokaj razširjen in se glede
               na prejšnja leta še vedno stopnjuje. Ob tem ljudje pri boju proti korupciji še vedno
               najbolj cenijo medije in Komisijo za boj proti korupciji, medtem ko imata dva tipična
               organa za odkrivanje in pregon, to sta policija in tožilstvo, dobršno mero
               nezaupanja. Pri tem je zanimivo, da je bilo to zaupanje v policijo in tožilstvo
               najvišje v letu 2005. Po tem letu, se pravi v 2006 in 2007, pa je sledilo veliko in
               vedno hujše razočaranje. Morda se je prav zaradi tega, torej nenehnih groženj po
               ukinjanju te komisije v preteklih štirih letih, pri ljudeh ustvaril vtis, da tako
               politika v celoti kot izvršna veja oblasti <stage xml:id="Redna-03-2009-03-04.stage5">(beri: Vlada)</stage>, torej tisti organi in
               institucije, ki so pozvani, da se borijo proti korupciji, niso dovolj zainteresirani
               in motivirani, da se odpravlja ta družbena nečednost, to je korupcija v tesni
               povezavi s klientelizmom. Zato so govorice in nenehni pritiski za ukinjanje komisije
               predvsem v letu 2007 pustili posledice na ravnanju in vedenju posameznih državnih
               organov ter organov lokalnih skupnosti in funkcionarjev, ki komisije in njenih
               ukrepov niso jemali dovolj resno ali so jih celo ignorirali. Šele na podlagi
               številnih opominov so se odzvali, pa še takrat ne vsi. Klima in razmere so bile sila
               neugodne za delo Komisije za boj proti korupciji, ugodne pa so bile za njeno
               razraščanje. Posledica nenehnih poskusov ukinjanja Komisije je bilo tudi notorno
               dejstvo, da Državni zbor v tem letu ni sprejel Konvencije Organizacije združenih
               narodov v boju proti korupciji. Še več, leto prej je celo sprejel zakon, katerega
               določbe so bile in so še vedno v nasprotju z določbami konvencije OZN v boju proti
               korupciji. Njegovo uveljavitev pa je celo zadržalo Ustavno sodišče. Ob tej
               priložnosti je prav opozoriti, ker danes že bilo o tem govora, da ta zadržani zakon
               utemeljeno in evidentno s svojo vsebino odstopa od te konvencije. In ne samo to,
               odstopa tudi od nekaterih drugih konvencij Sveta Evrope, ki zahtevajo preprečevanje
               korupcije. Gre za direktive in smernice, ki opredeljujejo, da morajo države Evropske
               unije imeti posebne protikorupcijske organe, samostojne in neodvisne, in ne tako, kot
               je zapisano v tem zadržanem zakonu, da je ta organ sestavni del ali pa pooblaščenec
               izvršne veje oblasti, torej Vlade. Zato je potrebno resno vzeti tudi oceno v
               zaključnem poročilu Komisije za preprečevanje korupcije, ki pravi, citiram: <q>"Zaradi
               vseh spregledanih opozoril na pomanjkljivosti zadržanega zakona o omejitvah in
               prepovedi za nosilce javnih funkcij ni mogoče oceniti drugače, kot da gre za načrtno
               rušenje že izpostavljenega sistema spremljanja premoženjskega stanja slovenskih
               funkcionarjev in vseh drugih pridobitev Zakona o preprečevanju korupcije."</q> Konec
               citata. V nasprotju s temi indici po ukinjanju Komisije pa je vidno raslo število
               tistih ljudi, ki so se obračali na Komisijo v letu 2007, saj je Komisija prejela 595
               prijav koruptivnega ravnanja, kar je pomenilo največ do takrat. Obratno pa se je
               dogajalo glede kazenskih ovadb, ki jih je sprožila policija. V letu 2006 je bilo teh
               44, medtem ko jih je bilo v letu 2007 le 19, in to kljub temu, da je bilo število
               prijav koruptivnega ravnanja občutno večje kot leto poprej. Torej je razkorak med
               javnim mnenjem o stopnji korputivnosti s številom prijav koruptivnega ravnanja in
               konkretnimi postopki organov pregona in odkrivanja očiten in velik, prevelik.</p>
               <p>Zato v Poslanski skupini Socialnih demokratov še vedno menimo, da je pozicioniranje
               Komisije za boj proti korupciji kot neodvisnega, samostojnega in strokovnega organa
               edina prava usmeritev, primerljiva z rešitvami v državah Evropske unije in ne tista,
               ki je opredeljena v zadržanem zakonu, ki smo ga sprejeli v prejšnjem mandatu, ki
               pomeni velik korak nazaj. Glede na dosedanjo prakso bi bilo najbolj smotrno in modro,
               da se pripravijo predlogi sprememb in dopolnitev veljavnega zakona, če menimo, da
               njegove rešitve ne ustvarjajo pogojev, da bi bila praksa bolj učinkovita za zatiranje
               tega zla, torej klientelizma in korupcije. V Poslanski skupini Socialnih demokratov
               tudi nismo naklonjeni ideji, ki je bila danes še enkrat ponovljena, da bi namreč
               protikorupcijska komisija ali pa nek drug organ dobila tudi izvršilna, sodna ali
               eventualno tožilska in policijska pooblastila. To glede na delitev oblasti ne bi bilo
               smotrno. Podpiramo pa pobude, ki so zapisane tudi v koalicijski pogodbi, in
               pričakujemo čim prejšnje dodatne rešitve, da se okrepi vloga in učinkovitost policije
               in tožilcev na področju boja proti korupciji. Ta vloga ni nekompatibilna s Komisijo
               za preprečevanje korupcije, ki jo imamo sedaj. Ti vlogi se dopolnjujeta, ker je ena
               represivna in druga preventivna. V Poslanski skupini Socialnih demokratov podpiramo,
               da se resno in odgovorno upoštevajo tudi nekatera zelo pomembna obvezna priporočila,
               ki izhajajo iz poročila Greca za Republiko Slovenijo v tretjem ocenjevalnem obdobju
               in jih je potrebno uresničiti do konca meseca junija letošnjega leta, torej leta
               2009. Gre za priporočila, če bodo uveljavljena, ki v prihodnje lahko vidno spremenijo
               nezaupanje v pravno normo, ki je danes na zelo nizki ravni, ko ljudje že v naprej
               dvomijo v prizadevanja državnih organov, da bodo sploh kaj storili v boju proti
               korupciji.</p>
               <p>Naj še enkrat ponovim, v Poslanski skupini Socialnih demokratov podpiramo poročilo
               Komisije, podpiramo tudi predlog, da Vlada čim prej pripravi predlog sprememb in
               dopolnitev zakona, ki bo upošteval določbo Ustavnega sodišča, pri tem pa menimo, da
               parlamentarna komisija, ki je tudi potrebna, ni ustrezna zamenjava za neodvisno in
               samostojno komisijo, katere poročilo danes obravnavamo, kajti v tem primeru bi
               poslanci nadzirali sami sebe. In ne samo to, parlamentarna komisija tudi ni
               strokovni, ampak je politični organ oziroma delovno telo Državnega zbora. V poslanski
               skupini vidimo njeno funkcijo predvsem v tem, da predvsem obravnava sistem in
               delovanje ustanov v boju proti korupciji, ne pa, da analizira, preverja premoženjsko
               stanje funkcionarjev. Podpiramo, da se utrdi položaj Komisije za boj proti korupciji
               kot neodvisnega in strokovnega organa in podpiramo tudi vse sklepe, ki jih je
               predlagala parlamentarna protikorupcijska komisija. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Branko Marinič v imenu Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo še enkrat. Spoštovani predsednik! Zdaj vas pa res ne želim več
               popravljati. Pač bom Marinič. Ampak sem še vedno Marinič.</p>
               <p>Z veliko pozornostjo sem poslušal predstavitve poslanskih skupin, ki so bile izredno
               korektne. Moram povedati, da predvsem v vsebinskem delu obravnave samega poročila, ki
               ga je državna protikorupcijska komisija poslala Državnemu zboru v skladu z veljavno
               zakonodajo do 30. 5. 2008. Iz vsebine poročila izhaja marsikaj. Dovolite pa mi, da
               najprej resnično zavrnem vse trditve tistih, ki nekako skušajo del bremena ali
               nedoslednega dela same komisije na državnem nivoju prenesti tudi na Vlado, ki jo je v
               obdobju, ko pravzaprav protikorupcijska komisija kot državni organ deluje, prenesti
               na pleča Vlade, ki jo je v obdobju, ko deluje državni organ, vodil tudi Janez Janša.
               Vsekakor je v letu 2007 bilo zaslediti, in to smo si prizadevali tudi v Poslanski
               skupini Slovenske demokratske stranke, da bi dali svoj pozitiven prispevek k
               zmanjševanju, omejevanju korupcije. Ali je korupcija v letu 2007 v primerjavi z letom
               poprej ali še z letom 2005 nekako dobivala krila za let, ali se je povečevala, ali se
               je zmanjševala, je seveda težko soditi. Lahko pa po številu prijavljenih kaznivih
               dejanj, ki imajo na prvi pogled morda tudi sum korupcije, ki so jo posamezniki ali
               organizacije dajali v vsebini indice o korupciji, so se povečali tudi zaradi tega,
               ker se je o korupciji kot družbenem pojavu govorilo predvsem zelo javno in predvsem
               nekateri vidni funkcionarji, predstavniki Vlade v letu 2007, ki so pravzaprav
               pozivali in dajali tudi pobudo za to, da je korupcijo potrebno prijaviti, da se je s
               korupcijo potrebno soočiti in da je korupcijo potrebno obravnavati na vseh polih
               društvenega in družbenega življenja. Predvsem pa največjo odgovornost za
               preprečevanje korupcije nosijo in nosimo tisti, ki smo v prvi vrsti poklicani zato,
               da sprejemamo zakonodajo, ki izboljšuje to stanje.</p>
               <p>Če se vrnem na vsebino samega poročila za leto 2007, lahko že uvodoma ugotovimo; in
               to smo v Slovenski demokratski stranki tudi vseskozi ponavljali; Komisija po zakonu o
               preprečevanju korupcije kot državni organ se pač vse preveč ukvarja z majhnimi
               ribicami, ne pa z velikimi ribami. Če bi primerjali to s primerom Čista lopata, in če
               bi primerjali to z vsebino poročila za leto 2007, lahko to ugotovimo že na samem
               začetku. Kajti pod vsebinsko obravnavo 3. točke, Nadzor nad premoženjskim stanjem
               funkcionarjem, začenja to poročilo obravnavo na lokalnem nivoju. Res je, da so leta
               2006 bile lokalne volitve, in da je zaradi tega bilo potrebno opraviti tudi pregled
               premoženjskega stanja novih funkcionarjev, ki so bili izvoljeni v letu 2006 in so
               začeli opravljati svojo funkcijo kot tudi s tistih, ki so to funkcijo zaključili.
               Vendar se vsebina tega poročila vse preveč nanaša na ta lokalni nivo, začenši z
               občinskimi sveti. In če imamo v Republiki Sloveniji 210 občin in toliko in toliko
               krat toliko občinskih svetnikov, je seveda to za komisijo kot državni organ ogromno
               breme, če upoštevamo zakonska določila po katerih komisija kot državni organ zbira te
               podatke v klasični pisni obliki. Verjamem, da so ti rokopisi težko berljivi, v
               nekaterih primerih jih je celo nemogoče dešifrirati, a vendar se komisija kot državni
               organ vse preveč ukvarja s temi lokalnimi predstavniki.</p>
               <p>Drugi nivo je, seveda, če sedaj opustimo funkcijo svetnika občinskega sveta in
               pogledamo malo funkcijo župana, podžupana, župan, ki je hkrati tudi ravnatelj osnovne
               šole, župan ali podžupan, ki je hkrati morda tudi na kakšni funkciji v kakšnem
               podjetju, katerega večinski lastnik je občina ali država in ko vse skupaj seštejemo,
               je tudi ukvarjanje s temi posameznimi problemi veliko breme za komisijo, ki se s tem
               ukvarja na državnem nivoju, ob upoštevanju, da je na lokalnem nivoju v letu 2007 bilo
               potrebno premoženjsko pregledati 3620 takšnih funkcionarjev, kar predstavlja v
               odstotkih 69,75%. In prav tukaj želimo v naši poslanski skupini, torej v SDS,
               opozoriti, da je prav zaradi tega potrebno na nekaterih področjih spremeniti veljavno
               zakonodajo, ki bo omogočala večji nadzor nad premoženjskim stanjem tistih velikih
               rib, ne pa malih ribic, ki jih je največ in prav zaradi tega, če za ilustracijo
               povem, da je na državnem nivoju 424 takšnih funkcionarjev, kar predstavlja 8,43%, na
               sodiščih, tožilstvih, pravobranilstvih 1.182, kar predstavlja nekaj več kot 21%. In
               to je tisto, kar bi želeli, da bi pisalo v veljavni zakonodaji, da bi se več poudarka
               dajalo predvsem premoženjskemu stanju teh funkcionarjev. Jaz sem prepričan, če malo
               povzamem sedanja dogajanja med člani Vlade, da bo poročilo, ki ga bo ta državna
               komisija predložila Državnemu zboru za leto 2008, predvsem pa za leto 2009, še kako
               zanimivo, če ne bomo dobili nove zakonodaje, ki bo sistemsko spremenila nekatere
               vsebinske predloge, ki so morda sedaj dobri.</p>
               <p>V poročilu za leto 2007 lahko ugotovimo tudi, da se je državna komisija ukvarjala z
               nezdružljivostjo funkcije, tudi to je komisiji vzelo precej časa. Se pa ustavimo
               predvsem tam, kjer komisiji kot državnemu organu zmanjka mehanizmov v zakonskem
               smislu, da bi stvari zaključila. Če se prav spomnim, se je en kolega ali kolegica v
               imenu poslanske skupine ustavil prav tukaj, kjer ugotavlja, da komisija kot državni
               organ od tukaj naprej nima več ustreznih mehanizmov, da bi nadaljevala pot, ali pa je
               napisano, da komisija pač opravlja svoje delo naprej, ne ve se pa na osnovi česa
               oziroma kakšen bo končni izplen oziroma zaključek.</p>
               <p>V poročilu so v poglavju 3.6 omenjene tudi omejitve pri poslovanju. Prav tukaj je
               zanimivo, da je komisija posvetila veliko pozornost obravnavi teh poslovnih subjektov
               in ugotavljala, da nekako nima celotnega seznama, je širila in ponovno pozvala, da so
               predvsem ti, ki na področju poslovanja tako ali drugače delujejo kot poslovni
               subjekti; da je dobila relevanten podatek skupnega števila teh poslovnih subjektov. V
               poglavju o uresničevanju Resolucije o preprečevanju korupcije v Republiki Sloveniji
               me veseli, da je tako kot tudi v Poslanski skupini Slovenske demokratske stranke
               ugotavljamo, da je uresničevanje Resolucije o preprečevanju korupcije v Republiki
               Sloveniji slabo. In tukaj se je potrebno vprašati, kdo je sedaj kriv za to? Mi vemo,
               da največji del odgovornosti tukaj nosi Komisija po zakonu o preprečevanju korupcije
               na državnem nivoju. Če ugotavlja sama v poročilu, da so edino oni, ki so izpolnjevali
               določila Resolucija o preprečevanju korupcije v Republiki Sloveniji, nosijo tudi svoj
               del odgovornosti. To je tudi jasno zapisano v poročilu za leto 2007. Torej komisija
               kot državni organ nosi tukaj svoj del odgovornosti in v Slovenski demokratski
               stranki, morda tudi zaradi takih ugotovitev, dobivamo občutke in potrditve, da
               vendarle ni vse tako dobro, kot bi moralo biti.</p>
               <p>Z ozirom na korupcijo, kot družbeni pojav v svetu in pa predvsem v Republiki
               Sloveniji, pomeni tudi analizo stanja na področju same korupcije v Republiki
               Sloveniji, kar je v poročilu za leto 2007, v šestem poglavju, nekako nazorno
               prikazano, vendar tukaj moti eno preprosto dejstvo, ki ga, žal, moram tukaj
               izpostaviti. Namreč, ko ugotovimo in pogledamo, da nam je sestavljavec vsebine tega
               poročila za leto 2007 želel prikazati to tudi v posameznih grafičnih prikazih.
               Vendar, tukaj, tako kot sem že napovedal, moram opozoriti, da ti grafi tudi, ko damo
               vse svoje znanje, ki ga premoremo, da bi dobili razločne podatke v odstotkih, tega ne
               dobimo. Ti grafi, ki jih je okoli 15, so skorajda v večini neuporabni in to daje
               vtis, predvsem v Slovenski demokratski stranki dobimo vtis, da je to poročilo v tem
               poglavju zelo neuporabno. In to kaže odnos komisije, državne komisije do slovenskega
               parlamenta, v katerem sedimo poslanke in poslanci, in prepričani bodite, da nas vsaj
               večina pregleda, kaj nam ti grafi sporočajo. In žal, še enkrat ponavljam - ti grafi
               tudi, če jih povečamo, nam ne povedo nič. Ali je tehnika tako slaba ali pa je to
               storjeno namenoma: ne dajejo možnosti, da bi se dokopali do odčitanja teh podatkov.
               Primerjava istega grafa iz poročila za leto 2007-2006, torej ni mogoča, čeprav je pod
               viri teh grafov in pa besedila navedeno, da je te grafe in pa te raziskave delala
               FDV, ki je tudi za to pooblaščena, in pri kateri je komisija kot državni organ to
               tudi naročila, predvsem pa plačala. Tisti, ki bi pa morali sedaj dobiti podatke in
               jih prebrati, pa, žal, tega ne moremo. In seveda, s tem se ne moremo strinjati v tem
               smislu, ko obravnavamo vsebino teh grafov.</p>
               <p>Kar zadeva prijave sumov korupcijskega ravnanja, je v poročilu to navedeno tudi v
               obliki grafičnega prikaza v tako imenovanih tortnih izrezih. In če to primerjamo z
               vsebino poročila iz leta 2007, dobimo povsem identične podatke. Torej takšni grafi,
               ki se ponavljajo in ki so, bom rekel, zelo zelo amaterski, to je v odnosu do
               Državnega zbora s strani Državne komisije neprimerno, zato bi vsaj v Poslanski
               skupini Slovenske demokratske stranke prelagali, da bi se te stvari v bodoče
               izboljšale, in da se ne ponavljajo tisti podatki, ki so slabo vidni ali jih sploh ni
               mogoče prebrati. Danes sta tehnika in tehnologija tukaj zelo napredovali in treba ju
               bo tudi upoštevati.</p>
               <p>Če pogledamo malce v vsebino tega poročila, predvsem v poglavje, ki obravnava tako
               imenovana načelna mnenja. V Slovenski demokratski stranki imamo do teh številnih
               načelnih mnenj poglede, ki nekako narekujejo in pozivajo državno komisijo k temu, da
               bi jih bilo bolje opustiti, kot da jih komisija piše, kajti v poročilu za leto 2007
               lahko ugotovimo, da je bilo teh 537 oziroma, da je teh načelnih mnenj bilo 58, se
               opravičujem 58 načelnih mnenj v letu 2007. in kaj ugotavljamo? Ugotavljamo namreč, da
               načelna mnenja nimajo pravnega varstva, kar daje nek drug vtis in kar nam potrjuje
               tudi načelno mnenje, ki ga je prav tako za ta načelna mnenja v svojih ugotovitvah
               ugotovilo Vrhovno sodišče v svojem sklepu 55/2008 z dne 14. 2. 2008. Zakaj pravzaprav
               izpostavljamo ta načelna mnenja? Ta načelna mnenja izpostavljamo preprosto zaradi
               tega, ker nekako širša slovenska javnost dobi občutek, da je to dokument, ki temelji
               na vseh pravnih normah, ki ima tudi zagotovljeno pravno varstvo, kar seveda ni res.
               In na koncu povprečni ljudje, državljani in državljanke Republike Slovenije dobijo
               občutek, da je to neko politično mnenja in spominja na neka politična mnenja iz
               zgodovine in to seveda ni dobro. In prav zaradi tega je naše stališče, da se ta
               načelna mnenja, ki nimajo pravnega varstva, tudi ne pišejo tako na veliko in se
               objavljajo tudi na spletni strani državne komisije. Ljudje, ki zaupajo pravni državi,
               zaupajo tudi načelnim mnenjem, ki so zelo berljiva, v določenih vsebinah tudi, bom
               rekel, zelo napeljujejo k temu, da je to prav, dejansko pa lahko ugotovimo, da nimajo
               pravnega varstva, kar je ugotovilo tudi Vrhovno sodišče v svojem sklepu.</p>
               <p>Če pogledamo sodelovanje Komisije za preprečevanje korupcije z drugimi državnimi
               organi in organi lokalne skupnosti. No, tukaj v vsebini tega poročila za leto 2007
               pravzaprav komisija ugotavlja, da se takrat Vlada nekako ni ukvarjal z delom te
               komisije, čeprav v nekaterih vsebinskih delih zagotovo je v pristojnem ministrstvu za
               javno upravo, ki tudi sedaj pod vodstvom sedanje vlade prevzema pomemben del
               odgovornosti na področju urejanja zakonodaje, ki mora biti urejena v letu 2007.</p>
               <p>In še o nadzoru nad delom komisije. Danes smo že slišali, vsaj v enem stališču
               poslanske skupine je bilo zaslediti, da ima nadzor nad delom komisije, torej komisije
               kot državnega organa, tudi Komisija po zakonu o preprečevanju korupcije Državnega
               zbora. Da, to drži, vendar so ta pooblastila zelo minimalna. Ampak, tudi v naši
               poslanski skupini ne želimo posegati v posamezne veje oblasti, želimo le, da bi bila
               zakonodaja preferirana in taksativna, jasno določljiva tam, kjer daje komisiji
               Državnega zbora tudi jasna pooblastila. Sedaj so ta pooblastila oziroma se izvaja ta
               nadzor preko trimesečnih poročil, ki jih komisija kot državni organ pošilja, in skozi
               letna poročila, čeprav veljavni Zakon o preprečevanju korupcije nalaga tudi državni
               komisiji, da skozi aktualne dogodke seznanja komisijo Državnega zbora, teh je pa bilo
               tudi v letu 2007 kar nekaj. Upam, da bo v prihodnje na tem področju prišlo do
               izboljšav, predvsem pa, da bi veljavna zakonodaja te stvari nekako razčlenila in dala
               natančna pooblastila tistim, ki jih zaradi preprečevanja in omejevanja korupcije
               morajo imeti.</p>
               <p>No, in še o 10. poglavju tega poročila, Finančna in kadrovska problematika. Tako kot
               vsa javna, državna uprava se tudi ta komisija kot državni organ ukvarja s finančno in
               kadrovsko sušo. In če sledimo napovedim, bo ta še veliko večja v letih, v katera
               prihajamo. Ali je pomembno in ali je upravičeno vlagati javna sredstva, torej iz
               državnega proračuna, za učinkovitejše finančno in kadrovsko reševanje te komisije, bo
               pokazal čas. Je pa zanimivo, da je komisija v letu 2005 za svoje delovanje porabila
               659 tisoč evrov, v letu 2006 dobrih 627 tisoč evrov, v letu 2007 je načrtovala dobrih
               696 tisoč evrov, a je Vlada takrat odobrila dobrih 463 tisoč evrov, s katerimi pa je
               komisija tudi nekako izšla. Nekaj malega je iz poročila razvidno, da zaradi
               primanjkljaja sredstev določenih analiz, ki sem jih prej omenjal v tistem poglavju,
               kjer so predstavljeni grafi, ki niso uporabni, ni mogla zaključiti, ravno zaradi
               pomanjkanja finančnih sredstev in tudi zaradi kadrovske podhranjenosti.</p>
               <p>Komisija, kot navaja v poročilu, je v letu 2007 naročila izvedbo tradicionalne letne
               raziskave o stališčih slovenskih državljank in državljanov do korupcije, ki jo je
               izvedla Fakulteta za družbene vede, o kateri pa, kot sem rekel, imamo v Slovenski
               demokratski stranki temeljite pomisleke, kajti podatkov, ki bi jih želeli, praktično
               ne dobimo in tako ne predstavljajo neke dodane vrednosti, zato bi bilo škoda
               vsakršnega javnega denarja za te namene.</p>
               <p>In v zaključku poročila v letu 2007 so se zaposleni v Komisiji po Zakonu o
               preprečevanju korupcije kot državnem organu ukvarjali tudi s težavami in nenehnimi
               pritiski širše slovenske javnosti, da je to komisijo treba ukiniti, da ta komisija
               nima pravih pristojnosti, da ta komisija dela za določeno politično opcijo v
               Republiki Sloveniji, da ta komisija deluje po naročilu nekaterih, ki vodijo posamezne
               lobije v Republiki Sloveniji. Seveda vse to skupaj ni dobro. Zato pa je naloga
               komisije kot državnega organa, da se zoperstavi takšnim pojavom, takšnim govoricam,
               da takšne govorice tudi prestreže v tistih delih, ki jasno nakazujejo, da je potem
               javno mnenje o delu, o vsebini dela te komisije slabo, da ni dobro in seveda prav
               zaradi tega mora komisija kot državni organ del teh odgovornosti prevzeti nase.</p>
               <p>Skratka, v Poslanski skupini Slovenske demokratske stranke bomo sprejeli oziroma
               potrdili vse predlagane sklepe, ki jih Komisija po Zakonu o preprečevanju korupcije
               Državnega zbora predlaga Državnemu zboru. Vse skupaj z namenom, da bi dali tudi svoj
               prispevek k zmanjševanju korupcije v Republiki Slovenji, ki je, verjemite, povezana
               tudi s korupcijo v Evropi, v svetu in seveda bo pristojno ministrstvo, predvsem pa
               Vlada Republike Slovenije imela odgovorno nalogo, da bo vse skupaj spravila v okvire
               veljavne zakonodaje tega področja, ki bo celovito, temeljito posegla v zmanjševanje
               ali onemogočanje korupcije, kot družbenega pojava v Republiki Sloveniji, Evropi in
               svetu.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Lojze Posedel v imenu Poslanske skupine Zares.</p>
               <p>Prosim.</p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala lepa za besedo, gospod predsednik. Spoštovani vsi prisotni.</p>
               <p>V Poslanski skupini Zares najprej izražamo veliko nezadovoljstvo, ker poročilo o
               delovanju Komisije za preprečevanje korupcije obravnavamo šele danes, ko smo že v
               marcu 2009. Sicer so nam razlogi za to popolnoma jasni, saj vemo, da je bilo poročilo
               dostavljeno že 30. maja 2008, vemo pa tudi, da so v letu 2008 bile volitve. Še bolj
               nerazumljivo nam je bilo dogajanje v zvezi s samo Komisijo za preprečevanje korupcije
               v prejšnjem mandatu. Spomnimo se namreč vseh velikih poizkusov in načinov, kako
               onemogočiti delovanje komisije, ali celo čisto odkritih poizkusov ukinitve te
               komisije. Temu smo se že v prejšnjem mandatu kot Poslanska skupina Zares ostro
               nasprotovali, zavedamo se namreč dejstva, da čas v katerem živimo in pogoji kakršni
               so, so zelo dobri za razvoj korupcije in da se je potrebno temu pojavu zoperstaviti
               in zato je bilo tako nerazumljivo nasprotovanje vladajoče stranke in pa kompletne
               koalicije v prejšnjem mandatu, da se ta komisija ukine. Tako kot je zaskrbljujoče
               tudi dejstvo, ki ga je predstavil tudi predsednik komisije, gospod Kos, da pada
               zaupanje ljudi do ustreznih inštitucij in da je to padanje zaupanja zelo
               zaskrbljujoče tudi iz tega dejstva, da nič ne nastane samo iz sebe. Se pravi, če
               ljudje izgubijo zaupanje, ga izgubijo zaradi slabih izkušenj in te izkušnje zagotovo
               izhajajo iz dveh razlogov, ki sta v poročilu izpostavljena. Se pravi, ljudi je strah
               pred maščevanjem, kar pomeni, da v mnogih primerih ni zagotovljena tajnost tistega,
               ki sporoči kakšno zadevo in se zato ljudje bojijo maščevanja. Po drugi strani pa je
               tudi občutek, da se, tudi če se kakšen indic sporoči, da se potem nič ne ukrepa. To
               je zelo zaskrbljujoče. K temu nezaupanju je v veliki meri pomagala ali pa prispevala
               ravno vladajoča koalicija v prejšnjem mandatu, ki je s protisistematičnim delom in pa
               zmanjševanjem ugleda določenih nadzornih inštitucij zmanjševala ugled sodnikov,
               policije, na primer Računskega sodišča, spomnimo se kakšen je bil odziv na poziv
               Računskega sodišča bivšemu ministru Podobniku ali celo farsa z dvakratnim
               glasovanjem. Tako da, to nezaupanje je zelo zaskrbljujoče in zato bomo v poslanski
               skupini potrdili vse predlagane sklepe, ki so danes ob temu poročilu za leto 2007
               zapisani. Zavedamo se namreč, da je nemogoče biti uspešen v preprečevanju korupcije
               ob takšnem kadrovskem potencialu kot ga ima komisija, ob takšni opremi kot jo ima
               komisija in da je ravno iz tistih vrst in to je vrst vladajoče koalicije v prejšnjem
               mandatu prišlo toliko žaljivih ali pa ironičnih namigov ravno o teh obrazcih, ki jih
               morajo izpolnjevati in jih moramo izpolnjevati funkcionarji. Res je skoraj
               nedopustno, da je v takšni obliki potrebno opisovati premoženje funkcionarjev in
               potem javljati na takšen predpotopni način vsako spremembo. Tu ne gre samo za
               spremljanje premoženja funkcionarjev, gre za spremljanje premoženja vseh državljank
               in državljanov, ker ne samo korupcija tudi zloraba teh netočnih podatkov o
               premoženjskem stanju, se odraža praktično na vsakem koraku. Tisti, ki smo tudi v
               funkciji županov, to še bolj poznamo, ko ljudje prijavljajo podatke takrat, ko
               vlagajo vloge za zmanjšano plačilo vrtca, ko vlagajo vloge za subvencioniranje
               stanarin in podobno. Ob tehniki, ki je na voljo, bi morali te podatke o premoženjskem
               stanju dobiti na vsakem koraku, predvsem pa ta komisija, in se potem ne bi čudili in
               pregovarjali ob primerih, ko človeku, ki z velikim avtomobilom pri vrtcu komaj obrne,
               ko pripelje otroka, lokalna skupnost oziroma občina plačuje oskrbnino za otroka v
               vrtcu. Ali pa se tudi ne bi spraševali, od kod ljudem, ki cele dopoldneve presedijo
               po lokalih in se vozijo po mestu v najboljših avtomobilih, to premoženje.</p>
               <p>Dokler ne bo celovitega in resničnega pristopa k reševanju in preprečevanju
               korupcije, tudi ne bo uspeha. Zato je samo celovita akcija in celovit pristop k
               preprečevanju korupcije tisti, ki zagotavlja uspeh. In zato je toliko bolj
               nerazumljivo, da je prejšnja vladajoča ekipa tako nasprotovala neki osamljeni
               komisiji, ki je, vsa čast, zdržala v prejšnjem mandatu. In sem prepričan, da bomo
               danes v razpravi o tem poročilu za leto 2007 slišali zelo veliko sprenevedanja in
               potvarjanja resnic. Že v sami predstavitvi mnenja predhodnika je bilo slišati, da
               odgovornost za korupcijo nosita komisija in Ministrstvo za javno upravo. Mislim, da
               bo teh primerov zelo veliko. Po drugi strani je pa pomembno samo to, da se z delom
               nadaljuje in da se temu pojavu, ki je hudo prisoten v naši lepi Sloveniji, to je
               korupcija, zoperstavimo vsi organi in da pri tem delamo povezano, ker samo na tak
               način bomo tudi uspešni.</p>
               <p>Kot rečeno, Poslanska skupina Zares bo podprla vse predlagane sklepe in poročilo za
               leto 2007.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na splošno
               razpravo poslank in poslancev o poročilu ter predlogu sklepa.</p>
               <p>Besedo ima gospod Matjaž Zanoškar.</p>
               <p>Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Spoštovani predsednik komisije, kolegice in kolegi!</p>
               <p>Tako je, korupcija je pravzaprav spremljajoči del vsake družbe in spremljajoči
               dejavnik vsake države. Razlika med državami je v tem, v kakšni meri in s kakšnim
               sistemom se zoperstavijo temu deviantnemu pojavu, pa tudi v tem, koliko pomagajo pri
               vsem tem, da bi država dobila pravna načela in pravna izhodišča za boj proti temu
               deviantnemu pojavu. Iz poročila je razbrati, da Komisija za preprečevanje korupcije v
               naši državi v preteklem obdobju ni bila deležna vseh tistih stvari, ki bi lahko
               komisijo postavljali v položaj, s katerega bi se krčevito upirala in borila proti
               temu deviantnemu pojavu. Seveda je škoda v tem kar tudi sami ugotavljate, da poročilo
               prihaja s časovnim zamikom. Za to so objektivni in subjektivni razlogi, vendar bi
               želeli v prihodnje, da se ta časovni zamik nekako skrajša in da dobimo poročila prej.</p>
               <p>Pomembno se mi zdi tudi to, da iz tega poročila vejejo določeni napotki in napotila
               vsem tem, ki se jih kakorkoli tiče ta deviantni pojav, torej tožilstvu, policiji.
               Mislim, da je v tem tisto dobro, da bodo lahko vsi ti organi to poročilo sprejeli
               zase in ga vključili v svoje delo. Prepričan pa sem, da je politična volja te vlade
               in te strukture zdaj takšna, da bo tej komisiji omogočila vse pogoje, kadrovske in
               finančne, da bo svoje delo lahko neodvisno in uspešno opravljala naprej in da bo tako
               zagotavljala tudi ta pomemben segment pravne države. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Silven Majhenič.</p>
               <p>Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala, gospod predsednik. Spoštovani prisotni!</p>
               <p>Koliko je ta komisija smiselna, je razbrati v njeni učinkovitosti iz samega
               poročila. Zastavljen ima zelo širok spekter možnosti nadzora, kar pa že samo po sebi
               narekuje, da bi morala biti samostojna in neodvisna. O tem, da obstaja sum, da
               selektivno obravnava določene primere, je možno, kajti kot je bilo zaznati se je
               politika vmešala v delo te komisije, še posebej določene stranke, kar pa je
               nedopustno. Komisija se preveč ukvarja s funkcionarji, občinskimi svetniki in premalo
               z zadevami, ki širšo javnost še kako zanimajo in ki naše državljane in državo največ
               stane. Tako na državnem nivoju kot na lokalne nivoju bi jih moralo zanimati, kam
               gredo proračunska sredstva, javna naročila, še posebej na nivoju občin, korupcija,
               klientelizem in kar je še vedno zelo vroča tema, kartelni dogovori. Ampak za takšne
               posege, za odkrivanje takšnih nepravilnosti, mora biti zagotovljen primerno izšolan
               kader, ljudje, ki niso strankarsko obarvani, in zato morajo biti tudi ustrezno
               plačani. To, kar imamo danes, ne zadovoljuje in ne ustreza tistemu, kar bi moralo
               biti, seveda, če to protikorupcijsko komisijo sploh hočemo imeti, če pa jo že imamo,
               pa mora biti to neodvisna inštitucija, ki bo opravila delo dovolj profesionalno in ne
               bo podlegla pritiskom, določenim lobijem in strankarskim veljakom. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Radovan Žerjav.</p>
               <p>Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani predsednik komisije, kolegice in kolegi!</p>
               <p>Vsekakor ni dobro, da se poročilo o delu Komisije za preprečevanje korupcije za leto
               2007 obravnava šele zdaj. To ni dobro, gospod predsednik. Sam sicer nisem seznanjen,
               zakaj je temu tako, vendar bi bilo prav, da se posamezna poročila obravnavajo takrat,
               ko je to s časovnega zornega kota normalno.</p>
               <p>Iz poročila po moji oceni nedvomno izhaja, da Slovenija takšno komisijo potrebuje,
               še posebej zato, ker lahko odločilno izboljša stanje na področju korupcije, torej na
               področju, za katerega praktično vsi sumimo, da je v naši družbi prisotno, hkrati pa
               se tudi zelo dobro zavedamo, da nismo dovolj uspešni pri odkrivanju in sankcioniranju
               te nadloge, če temu tako rečem. Najbrž bo treba na tem področju še veliko narediti.
               Sam sem s tem stanjem nezadovoljen, še posebej takrat, ko se pogovarjamo o velikih
               primerih korupcije, o sumih, da temu tako rečem. Veliko več pozornosti moramo
               posvetiti temu področju. In sam sem mnenja, da bo treba tej komisiji dati večja
               pooblastila, več obveznosti in tudi več odgovornosti, ali pa zadevo organizirati
               drugače. Skratka, spremembe narediti tako, da bo komisija, ali kakorkoli bi se že to
               eventualno imenovalo, lahko bila učinkovitejša in to na vseh področjih in v vseh
               pogledih.</p>
               <p>Opozoril bi na zadevo, ki me je morda zmotila, namreč, pod narekovaji govorim,
               <q>"razglašanje"</q> suma korupcije v posameznih primerih; mislim, da je o tem že bilo
               govora. Velikokrat se ta inštitut uporabi, kar ima za posledico v največ primerih
               strašno velik medijski odziv, potem pa se pravzaprav ne zgodi kaj dosti več, po tem,
               seveda. Prav bi bilo, da bi takšen sum korupcije komisija nemudoma pregledala in
               raziskala ter korupcijo končno potrdila oziroma zavrnila, še posebej zaradi tega, ker
               je obtožba o korupciji zelo huda zadeva. Kot vem, pa me, prosim, popravite, komisija
               te pristojnosti nima, kar ni dobro. In seveda vedite, da gre v takšnih primerih
               predvsem za ugled in integriteto posameznikov, zato je ta zadeva še toliko bolj
               pomembna. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Miran Potrč.</p>
               <p>Prosim.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Za vse, ki smo bili poslanke in poslanci tudi v prejšnjem mandatu, bi rad ponovil
               našo ugotovitev, da je prejšnja vladajoča koalicija, vključno s Slovensko nacionalno
               stranko, storila vse, ampak res prav vse, da bi onemogočila delovanje Komisije za
               preprečevanje korupcije. Tu je delovala na ta način, da je minirala njeno vlogo v
               javnosti, še bolj pa na ta način, da je praktično nekaj mesecev po tem, ko je bila
               ustanovljena, že spomladi leta 2005 po dogovoru s Slovensko nacionalno stranko
               pripravila zakon, ki je pravzaprav onemogočil, da bi komisija sploh začela delovati.
               Res je k sreči kasneje preko aktivnosti opoziciji, tudi naše Socialne demokracije,
               takratne opozicije, in preko odločbe Ustavnega sodišča prišlo do tega, da se je
               komisija ohranila, k sreči ohranila, vendar možnosti za normalno delovanje ni imela
               dovolj.</p>
               <p>Zato kot drugo jaz upam, da bo današnja seja in nova vlada zagotovila, da se v
               skladu z mednarodnimi spoznanji, ki izhajajo tudi iz skupine držav za boj proti
               korupciji GRECO, v skladu z Resolucijo Združenih narodov za boj proti korupciji, ki
               smo jo zdaj ratificirali, pa dolgo, dolgo ni bila pripravljena za ratifikacijo prav
               zaradi tega, ker vključuje konkretno obveznost, da sleherni podpisnik zagotovi v
               svoji državi samostojen in od Vlade in politike neodvisen organ, ki se bori za boj
               proti korupciji, da bo vse to omogočilo, da bomo ustvarili pravne podlage za normalno
               delovanje komisije. Po mojem vedenju je eden od pogojev za to, da bo komisija lahko
               normalno delovala, zagotovljen v predlogu rebalansa proračuna kjer sedanja aktualna
               vlada drugače kot prejšnja, ki je komisiji jemala sredstva in ji s tem onemogočala
               kvalitetno delovanje, zagotavlja enkrat več sredstev kot jih je imela doslej. Zdaj
               jih je imela okoli šesto tisoč, zdaj milijon dvesto tisoč evrov. Jaz upam, da bo to
               dalo osnovni zagon za njeno delovanje.</p>
               <p>Jaz si želim bi neko pozitivno vzdušje, ki se danes ustvarja, v preteklih štiri leta
               pa ga ni bilo vsa opozorilo, da potrebujemo komisijo, ki bo samostojno in neodvisna,
               so bila zreducirana na to, da bi naj delovala parlamentarna komisija, ki bi skrbela
               samo za to, ali poslanke in poslanci in seveda tudi drugi funkcionarji vsaki dve leti
               izpolnjujemo obrazce, kar je po mojem prepričanju manjši in manj odgovoren in manj
               pomemben del nalog komisije. Komisija mora ustvarjati z svojimi prizadevanji zato, da
               se v vseh državnih organih oblikuje politika in organizirano delovanje za boj proti
               korupciji, da bo zdaj ta in takšna možnost zagotovljena.</p>
               <p>Jaz zato upam, da bo Vlada v doglednem času pripravila ustrezne zakonodajne podlage,
               ki jih je dolžna pripraviti, na podlagi odločbe Ustavnega sodišča, pa tudi na podlagi
               obveznosti, ki jih ima iz priporočil GRECO-a, da bo takrat to pozitivno vzdušje, ki
               je danes prisotno, prisotno tudi pri odločanju, da ne bo zopet sprenevedanja, ki smo
               ga poslušali štiri leta, ko je bilo hkrati govora o tem, da komisija nima pooblastil
               in so se ji pooblastila jemala. Ko je bilo hkrati govora o tem, da komisija ne
               preganja storilcev, ker jih seveda ne more, in ni bila nikoli zamišljena takšna
               vloga. To so govorili tisti, ki so ji še jemali pristojnosti, ki jih je imela, in
               dejanske možnosti odločanja, da takšno vzdušje ne bo in da bomo uspeli v doglednem
               času oblikovati z odločbo Ustavnega sodišča skladen zakon in zagotoviti delovanje
               komisije tako, da bo prispevala k temu, da bo boj proti korupciji v Sloveniji
               uspešnejši, predvsem uspešnejši v smislu preventivnega delovanja, kar je predvsem
               naloga komisija, s tem pa bo komisija prav gotovo pripomogla tudi k temu, da bo treba
               manj represije, ker bo tudi manj korupcije.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Miro Petek, prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa za besedo. Vsem skupaj lep pozdrav.</p>
               <p>Korupcija seveda je velik problem, tako v Sloveniji kot drugod po svetu. Toda,
               povsem je ne bomo mogli izkoreniniti, zagotovo pa moramo težiti k temu, da bi jo bilo
               čim manj oziroma moramo si prizadevati za tako imenovano ničelno toleranco. In
               prizadevati si moramo seveda vsi.</p>
               <p>Danes je bila tu že omenjena vlada Janeza Janše. Bilo je slišati že kar nekaj
               očitkov. Veliko več jih bo še tekom razprave, zato bi se bilo dobro spomniti
               mednarodne organizacije Transparency International, ki meri koruptivnost v državah
               Evrope in sveta. Leta 2001, takrat je bila vlada dr. Janeza Drnovška, je CPI, indeks
               koruptivnosti, Slovenijo uvrstil na 34. mesto. Leta 2004, zadnje leto vlade gospoda
               Toneta Ropa, je bilo to 31. mesto, se pravi, smo izboljšali ta položaj. To stanje,
               doseženo v času gospoda Ropa, vlade je ostalo enako tudi v letu 2005. Tudi takrat je
               bila Slovenija na tej lestvici Transparency International uvrščena na 31. mesto. Leta
               2006 je bila Slovenija na 28. mestu, leta 2007 na 27. mestu, leta 2008 na 26. mestu.
               Jaz si želim, da bi vlada gospoda Boruta Pahorja doprinesla, da bi Slovenija prišla
               na tej lestvici med prvih deset. To bi bilo absolutno imenitno! Sam pa bi nekaj več
               spregovoril o tem fenomenu, fenomenu načelnega mnenja. Mislim, da bi komisija v
               prihodnje morala redefinirati to svoje delo. S tem načelnim mnenjem se komisija
               največ pojavlja v slovenski javnosti. To je očitno najbolj priljubljen način
               komuniciranja komisije z mediji, s slovensko javnostjo in ob tej široki definiciji
               korupcije, ki je v Sloveniji, ta korupcija, koruptivnost zajeme izredno širok sloj
               slovenskega prebivalstva. Včeraj smo na drugi strani slišali retoriko GOEBBELSA.
               Zanimivo. Očitki, kako smo sprejemali neke goebbelsovske zakone in podobno, to celo
               na referendumu. Jaz bi danes namesto GOEBBELSA priklical v spomin grške filozofe in
               Platona. Poglejte, Platon loči med mnenjem in resnico, kaj pravi o mnenju, s katerimm
               ta tako imenovana Kosova komisija tako zelo rada nastopa pred javnostjo. Mnenje je
               nezanesljivo spoznanje nekega stanja za razliko od resnice, ki mora temeljiti na
               dejstvih. Resnica mora temeljiti na dejstvih.</p>
               <p>Poglejte, v medicini imamo fenomen drugega mnenja. To drugo mnenje potrdi ali pa
               ovrže prvo mnenje. Delo komisije pa temelji na mnenjih in na nek način tu in tam
               spominja tudi na grške sofiste, ki so v svojih filozofskih spoznanjih ostajali
               predvsem oziroma zgolj pri mnenjih. Vemo pa, kaj pomeni sofizem. Pod sofizem danes
               razumemo namerno zavajajoče trditve. Ta načelna mnenja te komisije imajo velikokrat
               tudi velik etični primanjkljaj, velikokrat je njihova produkcija namenjena lastni
               promociji ali očrnitvi nekega posameznika za obračun. To ni dobro. Ta načelna mnenja
               velikokrat spominjajo na tako imenovani <q>"naj bi žurnalizem"</q>, <q>"naj bi novinarstvo"</q> ali
               pa na tisto znano sintagmo <q>"kaj pa če je vse to res"</q>. In glede na to, da bo komisija
               v prihodnje dobila znatna sredstva z rebalansom proračuna, bi jaz vendarle pozval to
               komisijo, da bi več energije vložila v kakovostno delo in manj v samopromocijo.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Melita Župevc.</p>
               <p>Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa za besedo.</p>
               <p>Jaz bi rekla, da je to poročilo potrebno vzeti resno. Predvsem zadnja stran vsebuje
               neke sklepe, neke trditve, ki so zaskrbljujoči. Dovolite, da preberem en stavek: <q>"Te
               in vse zgornje ugotovitve govorijo o tem, da je stanje na področju preprečevanja in
               zatiranja korupcije v Republiki Sloveniji še bolj zaskrbljujoče, kot je bilo poprej.
               Aktivno vzpostavljanje pogojev za razvoj in razmah prave sistemske korupcije, kateri
               se je Sloveniji na dosedanji samostojni poti uspelo izogniti, postaja vedno bolj
               pravilo, zakonito, pošteno in etično delo posameznih organov in nosilcev oblasti pa
               vedno bolj izjema."</q> Mislim, da se moramo nad to ugotovitvijo vsi zamisliti.
               Prepričana sem, da z novo vlado prihaja neko novo obdobje boja proti korupciji v
               Sloveniji, in to ne samo na načelni ravni, temveč tudi v praksi. Opozicijski poslanci
               prikimavajo. Meni je žal, da smo zadnja štiri leta, predvsem pa zadnje mesece in
               tedne pred volitvami porabili za lov na čarovnice. Po Sloveniji ste lovili neke
               tajkune, obenem pa ste, kot je dejal kolega Potrč, ves čas želeli ukiniti to
               komisijo, ki javno in glasno opozarja na pojave korupcije v Sloveniji. In komisiji
               očitate PR <stage xml:id="Redna-03-2009-03-04.stage6">(piar)</stage>. Mislim, da je dobro, da komisija javnosti sporoča in opozarja na
               pojave, ki se pojavljajo na področju korupcije v Sloveniji. Veste, nobena oblast ni
               imuna pred korupcijo. Tudi sami ste dejali, da je to v Sloveniji problem. Torej je
               čas, da naredimo kakšen korak naprej.</p>
               <p>Veliko govora je bilo o mnenjih protikorupcijske komisije in o tem <q>"naj bi
               žurnalizmu"</q>. No, novinarstvo predstavlja tudi tako imenovano četrto vejo oblasti. In
               če potegnemo tu še eno vzporednico, ali ni prav, da se javno govori o teh stvareh. In
               resnica je vedno nek ideal, ni dosegljiva kar tako; da nekaj napišeš in postane
               resnica; to vsi vemo. Hočem povedati to, da imajo ta mnenja pomemben vpliv na način
               na katerega slovenska javnost dojema te pojave. Morda se s temi mnenji ne strinjate,
               ampak ta mnenja niso napisana zato, da bi se vi z njimi strinjali.</p>
               <p>Rekla bi samo še to, kar sem že prej dejala. Mislim, da smo v Sloveniji veliko
               preveč časa porabili za neko razpravljanje o tem, kdo je za kaj kriv, kdo je za kaj
               odgovoren, kdo je za kaj pristojen. Vemo, kakšne so pristojnosti te komisije in da
               komisija ne more nadomestiti tistega, kar delata policija in tožilstvo. In sem
               prepričana, da bo nova vlada znala ustvariti pogoje, v katerih bodo lahko bolje
               delali tudi organi pregona in nenazadnje tudi komisija, o katere poročilu govorimo
               danes. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Gospod predsednik komisije, spoštovane kolegice in
               kolegi!</p>
               <p>Naj najprej rečem, da sem sam razočaran nad poročilom. Namreč, poročilo bi moralo
               biti bolj konkretno. Tudi osnovni podatek, koliko pozivov policiji o začetku
               kriminalistične preiskave in nekaj takšnega, če že komisija sama nima pooblastila za
               podajo ovadb. In da bi iz tega poročila izhajalo, da se je komisija ukvarjala z
               resnimi korupcijskimi zadevami, ne pa da se policija ukvarja s kurjimi tatovi namesto
               z velikim gospodarskim kriminalom. In tu je podobno. Dosti je govora o občinskih
               svetnikih, ki niso predali ali pa so, nekdo je rekel, da je nezdružljivo njihovo
               delovanje, o konkretnih zadevah pa je zelo malo. Recimo, Mestna občina Ljubljana, vsi
               vemo, da so zadeve katastrofalne. Zdaj vidimo, da je bil stadion praktično oddan
               fiktivnemu podjetju, izgradnja trgovskega centra in vse skupaj. Na daleč se vidi, da
               so zadeve podmazane, če tako rečem, nič tega ni notri. Gradbeni lobij ni obravnavan,
               pa hvala bogu sta tu vsaj policija in kriminalistična policija, če bi prišlo naprej.
               Prej sem slišal, ne vem, če si prav razlagam, da je bila neka odvetnica proglašena za
               čarovnico, ker jo je policija zaprla. In to soseda poslanca, ki je včeraj rekel, da
               je ljudstvo na referendumu sprejelo gebbelsovski zakon, in vodstvo parlamenta ne
               skoči pokonci, čeprav je v tej državi eden prvih členov Ustave: Oblast ima ljudstvo.
               In potem se to ljudstvo obtoži, da je sprejelo gebbelsovski zakon. In gospod
               predsednik parlamenta, če včeraj niste bil v dvorani, ste dolžni reagirati na to
               žaljivost in nezaslišano govorjenje nekaterih poslancev. Če bi bilo to poročilo
               drugačno, bolj konkretno, če bi bila osnova pri delu komisije bolj natančno
               prikazovanje zadev, potem računam, da bi bilo res možno, da bi se sčasoma v Sloveniji
               indeks koruptivnosti zmanjševal, to se pravi, manj korupcije, s čimer bi se Slovenija
               približala skandinavskim državam.</p>
               <p>Kot je bilo že rečeno, se je v času prejšnje vlade stanje v Sloveniji po Corruption
               Transparency indeksu izboljšalo, to je nedvoumno. Vendar stanje ni dovolj dobro.
               Korupcija je večen pojav, zato nikoli ne bo idealno, nikoli ne bo doseženo dovolj
               dobro stanje.</p>
               <p>Prehajam na to, da so se nekateri zgražali nad pozno obravnavo tega poročila. Tudi
               sam sem nezadovoljen, 30. junija 2005, en mesec in pol pred razpustitvijo parlamenta,
               je prišlo poročilo. Čudim se, zakaj poročilo za preteklo leto ni dano do konca
               februarja. Upam, da je za lansko leto poročilo že predano. Zdaj je marec in bi se mi
               zdelo normalno, da vse take komisije zaključijo delo, enako kot mora zaključni račun
               nekje v tem roku predati vsak državni organ. Torej, iz svoje parlamentarne prakse
               vem, če tako pozno pride neko poročilo, ga v zadnjem mesecu leta ni možno
               obravnavati, zato ker je takrat parlament zatrpan z zadevami, ki ležijo <q>"na lagerju"</q>
               eno leto. Ampak, seveda, in tu prihajam do tega, vidimo, da je zatajila nova oblast.
               Parlament dela že štiri mesece, in to bi lahko obravnavali prvi mesec po
               konstituiranju Vlade, če bi dali na dnevni red. Tu so strokovne službe predvsem
               zehale. P nič. Za vas je, izgleda, to poročilo neprijetno, kajti poročilo nalaga - in
               to ne prejšnji vladi - številne zadeve. Tukaj piše - zelo pomembna obvezna
               priporočila in pod raznimi rubrikami zelo relevantna. Ampak, glejte, pravosodno
               ministrstvo je eno teh zadev poslalo v parlament. Gospod Kos nam bo povedal, kaj je
               že bilo poslano, kako je Vlada reagirala na podlagi tega. In če bo v poročilu
               številka nič, potem bom rekel, verjetno je bilo to poročilo pisano zato, ker se je
               pričakovalo, da bo prejšnja vlada naprej vladala, da bo zmagala na volitvah in bo to
               neko stiskanje za vrat prejšnje vlade. Hvala bogu, da ste tako napisali, ampak
               pokažite mi, kaj je nova vlada naredila. In ne recite, da so na pravosodnem
               ministrstvu novinci, ki še rabijo eno leto za zagon, pa na notranjem ministrstvu.
               Notranja ministrica se ukvarja z izbrisanimi, ne ukvarja se pa očitno s korupcijo
               oziroma na področju izbrisani pospešuje z izdelovanjem osnov, da bodo lahko tudi
               tisti, ki so sodelovali pri agresiji, dobivali odškodnine. Torej, nova oblast je
               zatajila. Nič ni naredila na tem področju. In seveda, pa bom zdaj ko imam priložnost,
               rekel tudi to, da sem jaz vsekakor za učinkovito komisijo. In mislim, da komisija,
               točno z gospodom Kosom, ima strokovne potenciale, da lahko to dela. Vrhunsko
               usposobljene, to priznavam. Vendar kar pa nedvoumno opažam in upam vsaj na
               izboljšanje, da je komisija uporabljala pri svojem delu, je bila spolitizirala. Pa ne
               od zunaj, ampak tudi od znotraj. Jaz gospodu predsedniku te komisije štejem v plus,
               da ne skriva, kje bije njegovo politično srce, na kateri strani. In to je v redu, to
               je transparentnost. Kljub temu pa moram reči, in na to sem tudi javno opozarjal, da
               sem bil frapiran, česa ste se lotili s svojim, vašim strokovnim mnenjem številka 98,
               s 13. 9. 2007. Namreč, takrat ste predstavili načelno mnenje o tem, kako se je
               policija oziroma z nadzorom ravnanja policije ob namestitvi družine Strojan v
               begunskem centru Postojna. Pomislite, to je kvečjemu stvar za varuha človekovih
               pravic, če je bilo kaj tam. In notranja revizija na policiji, to s korupcijo ni in ne
               more biti v zvezi, čeprav ste našli nek most, kjer ste govorili, da je tudi to
               ustreza definiciji korupcije.</p>
               <p>In problem je v tem, da ste za to, da ste lahko to politizacijo izvedli, naročili še
               pravno mnenje na področju, ki je nenamensko in je šlo za nenamensko rabo
               proračunskega denarja - okoli milijon evrov ali koliko je<gap n="..."/> Saj boste povedali
               oziroma ni toliko, ampak dosti proračunskega denarja je šlo nenamensko. In kdo bo
               ocenil, ali je to korupcija, jaz sem pozval na tiskovni konferenci naj Računsko
               sodišče nekaj reče. Dve leti sta minili - ni ničesar. Ker na Računskem sodišču - tam
               tudi srce bije enemu politično zelo na sredini<gap n="..."/> In poglejte, to je eksemplaričen
               primer politizacije komisije. V tistem času seveda, ko so eni uporabljali družino
               Strojan - danes vemo, kako se ukvarja s kriminalom in s tem - za blatenje Slovenije v
               tujini, za kršenje človekovih pravic in tako naprej. Če je v tistem begunskem centru
               v Postojni policija malenkost omejevala gibanje oziroma so nadzirali malo, kaj bo kje
               zmanjkalo v soseščini, da ne bi kaj zmanjkalo - to je korupcija za ene, to je
               korupcija!</p>
               <p>In tu želim resnično natančno pojasnilo in tudi, zakaj o tem poročilu, čeprav je
               bilo vprašano, ni ničesar, kar bi odgovarjalo temu. Na tiskovni konferenci sem
               opozoril na problem nenamenske rabe denarja, ampak ne pri sredstvih uporabe ne nikjer
               tega nisem zasledil. Sorodstveno se mi je zdelo, ko sem videl prazen datum izdelave
               poročila, da ste čakali, kaj bo Računsko sodišče o tej zadevi reklo, pa da boste še
               vnesli notri kaj takšnega. Ampak očitno ni bilo to.</p>
               <p>In poglejte, jaz želim, da se komisija v prihodnosti ukvarja s korupcijo, da je
               neodvisna, če pa se kdo ne more osvoboditi tega političnega, recimo, angažiranja,
               tisti mora imeti toliko načelnost, da se v takšne zadeve ne spušča.</p>
               <p>Toliko se mi zdi, upam, da bom dobil ustrezne odgovore. Namreč, to načelno mnenje, s
               čimer ste se tukaj ukvarjali, je dejansko alarmantno. Tu pa se, kolegi, morate
               strinjati in morate pogledati, ker - še enkrat pravim: povzetek strokovnega mnenja o
               zakonitosti policijskega delovanja. O zakonitosti policijskega delovanja! Nič ni
               povezano s finančnimi, materialnimi zadevami. Ničesar ni!</p>
               <p>Sam si takšnih načelnih mnenj ne želim več, želim si pa tistih, ki učinkujejo v
               pravi smeri, ki so res na poti do tega, da se borimo proti korupciji in da v Državnem
               zboru čim več govorimo o korupciji. Večkrat sem omenil, da sem bil enkrat na
               konferenci GOPAC-a - Global organization of parliamentarians against corruption, za
               boj proti korupciji seveda, in tam je bilo rečeno: <q>"Čim bolj javno govoriti, čim več
               v parlamentu razpravljati o korupciji, to je edino, eno od glavnih zdravil boja proti
               korupciji."</q></p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči.</p>
               <p>Gospodu Potrču bi želel odgovoriti na tisto, kar je prej sam govoril o preteklem
               delovanju te komisije in nas vpletati kot glavne akterje za ukinitev te komisije.</p>
               <p>Gospoda Potrča želim spomniti, da ne želim brati magnetogramov, ampak v
               magnetogramih je to zapisano, da smo bili mi eni od pobudnikovza sklic seje Državnega
               zbora v preteklih mandatih, ko naj bi se razpravljajo o korupciji, pa je takrat
               njegova politična opcija temu nasprotovala, ker se je ravno takrat največ pokradlo.
               Takrat se je namreč državno premoženje, spoštovani gospod Potrč, tudi s pomočjo vaše
               politične opcije, prodajalo kar brez razpisov, podjetja so šla kar tako, po tekočem
               traku, v privatne roke. Danes pa vemo, da so ta podjetja, več ali manj, skoraj že vsa
               zaprta, na stotine, tisoče ljudi pa na cesti. Ne bom omenjal podjetji, tudi Rdeči
               križ vam ni bil sveta svat in tudi tam ste imeli svojega človeka, ki je pridno
               pokradel ta fond.</p>
               <p>Da pa lahko povem tudi nekaj v kontekstu tega, kar bi bilo danes treba povedati,
               namreč obravnavamo poročilo za leto 2007, je pa žalostno dejstvo to, da je sicer
               komisija vzorno in kar izčrpno pripravila poročilo, v katerem sama ugotavlja, da se
               na nivoju državnih organov naprej od tega poročila ni zgodilo prav nič. Ni ukrepala
               ne policija, ne državno tožilstvo, ne Računsko sodišče, ne sodišča. In veste, zakaj
               ni ukrepalo oziroma od 595 primerov je samo 21 primerov pristalo na sodiščih? Zaradi
               tega, ker vsaka vlada najprej zamenja direktorje, ko pride na oblast, in ti
               direktorji poskrbijo za financiranje političnih strank. In politične stranke so prve,
               ki so skorumpirane, razen naše, ki nikoli ni bila v vladi. Res je ja, kar smejte, mi
               te možnosti nismo imeli, nismo bili postavljeni skušnjavi, hvala bogu. Vi pa ste bili
               in imate zelo umazane prste in ste krivi za mnogokatero usodo slovenskega državljana
               in državljanke, ki je danes socialni problem. In ta socialna problematika še narašča
               zaradi tega, ker se tako vedemo do korupcije. Korupcija se ne bo preganjala, dokler
               bodo politične stranke vpletene v korupcijo.</p>
               <p>Še nekaj, pri primeru Splošne plovbe - gospoda Kosa bi želel potem vprašati, kje je
               ta primer pristal - imamo jasno dokazilo, da je vpletena tudi aktualna politika,
               domnevno tudi sodišče, sodišča in tudi posamezniki, ki še danes opravljajo funkcije,
               ki so nosilne v tem. Podjetje smo pa prodali brez kakršnekoli ocene, koliko je le-to
               vredno, za 50 milijonov evrov tujemu državljanu, ki je bojda oziroma kar se da iz
               tiska videti, zelo velik mednarodni gospodarski kriminalec. To je sramota slovenskega
               naroda, ker je na tak način oddan edini slovenski ladjar v roke tujcem. In tu imate
               usodo tudi naših pomorščakov, ki so danes na zavodu, niti pravice do nadomestila
               nimajo, pa tudi prispevki za njihovo dobo niso plačani, ker je njih Splošna plovba
               zaposlila na podjetju <q>"Genshipping corporation"</q>, ki je fiktivno podjetje,
               registrirano v Liberiji. Pa to nikogar ne zanima v tej dvorani. Že večkrat sem
               govoril o tem. Gospod Kos je predal to dokumentacijo naprej. Zanima me iz njegovih
               ust, kaj se bo zgodilo s tem podjetjem.</p>
               <p>Drugi primer, ki je eklatantna kršitev vseh obstoječih uzanc in zakonov, je pa
               Istrabenz, ki se nihče še dotaknil ni, pa verjamem, da se ga tudi ne bo, zato ker ga
               vodi oseba, ki je tako ali tako dala v roke Hrvatom kar lep del Slovenije. To je
               gospod Igor Bavčar. Verjetno je zaščiten, ker tudi on dosti ve, koliko so drugi
               pokradli. Zaradi tega se ga ne sme niti omenjati.</p>
               <p>Spoštovane gospe in gospodje! Če bi želeli, da se korupcija resnično preganja, potem
               morate - tudi ta vlada, dolžnost te vlade je upoštevati sklep Ustavnega sodišča.
               Sklep Ustavenga sodišča za to komisijo je jasen. Ta komisija nima pravih zakonskih
               podlag za delovanje in to je zapisalo Ustavno sodišče v svojem izreku. Prav bi bilo,
               da ustanovimo tako komisijo, ki bi bila neodvisna, apolitična in strokovno tako
               močna, da bi resnično lahko preganjala gospodarski in drug kriminal, ne samo vodila
               evidence. Kajti, če je za vas to poročilo dobro, ki izraža, da je od teh 595
               primerov, ki jih je komisija obdelala - seveda temeljito in verjamem, da je v to
               vložila velik trud, strokovnost - obdelanih samo 21, potem je v redu. Sprejmite to
               poročilo. Zame to poročilo govori o tem, da je v tej državi marsikaj narobe.</p>
               <p>In ne nazadnje, želel bi vas še to vprašati. Kdo bo kriv za to gospodarsko krizo, ki
               bo povzročila s tem gospodarskim kriminalom, ki se nadaljuje, pa ga komisija ne
               obravnava tudi zaradi tega, ker nima ustreznih pristojnosti, kdo bo kriv za nove
               socialne probleme v državi, za katere vemo, da iz dneva v dan naraščajo in da število
               ljudi, ki so na cesti, iz dneva v dan v bistvu posega nenormalne številke. Prihajamo
               na to, da dnevno beležimo 100 ali več nezaposlenih. Ali bo za to odgovorna ta vlada,
               ki pravi, da bi rada zajezila klientelizem in korupcijo? Ali je ni takrat, ko smo ta
               podjetja prodajali, tako kar pod mizo, v času Ropove vlade? To se ve. Takrat je bilo
               prodano veliko veliko uspešnih podjetij. Gospod Bavčar je kupil in kasneje zaprl
               Kolinsko pa Drogo, pa nihče o tem ne govori. Tobačna tovarna že več let sameva, pa je
               tudi na tak način prodana in zaprta. Lahko bi govoril še o drugih podjetjih, v Elanu
               beležimo, da si danes direktorji izplačujejo visoke plače, pravni svetovalci pa
               enormne zneske za svetovanje, ki je, ne vem, zgolj pavšalno, kar po dva, trije
               pravniki delajo na teh področjih. In seveda še govorijo o tem, da so premalo plačani,
               ljudje pa ostajajo brez dela in se jih preprosto meče na cesto. Ali to ni korupcija?!
               Zakaj ne želite o tem govoriti, spoštovane poslanke in poslanci?! Zakaj so vas polna
               usta in polne besede o tem, da bi želeli pravno državo, brez korupcije, brez
               klientelizma, hkrati pa to dovoljujete? Na vas je, da potrkate na svojo vest in
               pogledate, kaj vse ste v preteklosti dovolili, tudi vaši vodilni možje so to delali.
               Kradli so svoje lastno ljudstvo in ga rinili v bedo in pomanjkanje. In zato danes ne
               želite prevzeti odgovornosti, številka nezaposlenih, socialni ogroženih pa se nam iz
               dneva v dan povečuje. Ko se bo zgodil zakon ulice in ko bodo ti ljudje prišli vas
               vprašati, kako ste gospodarili z njihovim, takrat družbenim premoženjem, verjetno ne
               boste imeli odgovora. In če je država Slovenija socialna država, je to samo na
               papirju, ker vemo, da temu ni tako. Niti malo socialnosti in pravičnosti ni v
               dejanskem življenju Slovenk in Slovencev, zato ker veliki lahko naredijo velike
               napake, mali pa so zaprti že, če vzamejo čokolado v trgovini.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Franco Juri. Oprostite, gospod Juri, gospod Potrč ima
               repliko.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Rad bi samo pojasnil gospodu Prijatelju, da je na 8. seji Državnega
               zbora 13. julija 2005 bil obravnavan Predlog zakona o nezdružljivosti opravljanja
               javne funkcije s pridobitno dejavnostjo, ki je ukinil takratni Zakon o preprečevanju
               korupcije, prvopodpisani predlagatelj je bil gospod Zmago Jelinčič. In na ta predlog
               zakona sem mislil, ko sem govoril o tem, da je v tistem času Slovenska nacionalna
               stranka pomagala vladajoči koaliciji, da je bila ne dokončno, ampak s tem zakonom, ki
               je bil kasneje tudi razveljavljen po odločbi Ustavnega sodišča, ukinjeno ali pa
               oteženo delo Komisije za preprečevanje korupcije. Nisem govoril o nobenem procesu
               lastninjenja, nisem govoril o tem, gospod Prijatelj, da bi vaša stranka bila kaj
               kriva, ni mogla biti, ker nikoli ni želela biti v koaliciji in s tem ni nič pomagala
               niti škodila, res pa je, da velikokrat govori stvari, ki so zelo na pamet. Ampak,
               mislim, da je to pojasnilo koristno in potrebno, da ne bi gospod Prijatelj mislil, da
               sem mu očital karkoli drugega kot je iz zapisnika, še enkrat povem, 8. seje 13.
               julija 2005 razvidno. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franco, izvolite, imate besedo.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod podpredsednik. Bom izkoristil te tri minute s konkretnimi vprašanji
               oziroma premisleki. Očitno je, da je Komisija za preprečevanje korupcije trn v peti
               marsikomu, nekaterim strankam, zlasti tistim, ki so jo želeli ukiniti v preteklosti,
               predvsem pa je danes trn v peti nekaterim močnim družbenim subjektom, ki s politiko
               imajo še kako močno klientelistično navezo.</p>
               <p>Zanimivo iz izvajanja kolega Prijatelja je predvsem tisto, česar ni omenil.
               Zanimivo, ni omenil nekaterih velikih podjetij in velikih afer, ki se pojavljajo
               zadnje čase tudi v medijskem prostoru, med temi je veliko državno podjetje, ki se
               imenuje Luka Koper, drugo podjetje ima velik državni delež, ki se imenuje
               Intereuropa. To so podjetja, ki upravljajo tudi z logističnimi dejavnostmi, za katere
               se ve, veliko je indicev in podatkov, ki govorijo o tem, da je prišlo do zelo spornih
               poslov. Kolikor mi je znano, je Komisija za preprečevanje korupcije prijavila že
               marsikaj, vendar to, kar ugotavlja ta komisija, po navadi stoji v predalih nekaterih
               organov, ki bi morali zagotoviti nadaljevanje preiskave oziroma ugotovitev. Žal, do
               tega ne prihaja. In to je glavni problem. Moje mnenje je, da ima ta komisija še
               premalo pristojnosti in da bi bilo dobro podpreti vse predloge, ki bodo tako tej
               komisiji kot Računskemu sodišču, kot varuhu človekovih pravic in, konec koncev, tudi
               Ustavnemu sodišču zagotovili tisto dostojnost in tiste možnosti, ki jih sedaj nimajo.
               Dejstvo je, da obstajajo indici in sumi zelo spornih ravnanj velikih gospodarskih
               družb. Zato tudi tu sprašujem gospoda Kosa, kaj je na tem? Zakaj ne gredo stvari
               naprej? V Kopru smo vsi zelo zaskrbljeni, ker vemo, da ste marsikaj ugotovili prav v
               navezi med Luko, Mestno občino Koper in drugimi subjekti, vendar se nič ne premakne.
               <stage xml:id="Redna-03-2009-03-04.stage7">/Opozorilni znak za konec./</stage> Medtem pa prihajajo skrb vzbujajoči rezultati poslovanja
               teh družb, ki ogrožajo gospodarsko stabilnost naše regije. In nekateri<gap n="..."/> <stage xml:id="Redna-03-2009-03-04.stage8">/Izklop
               mikrofona./</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Čas je potekel, oprostite. Gospod Prijatelj, replika, izvolite.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Predhodnik je omenil, da nič ne omenjam Luke in Intereurope. Če bi bral poslanska
               vprašanja, bi videl, da sem zastavil poslansko vprašanje, in to ravno v zvezi z Luko
               - pozdravljamo to revizijo. Največje svinjarije, kar pravim namenoma in še enkrat
               poudarjam svinjarije, so se pa dogajale takrat, ko je to podjetje vodil njihov
               človek, se pravi, gospod Bruno Korelič. Vsa gradbena dela so bila narejena na črno.
               Ekološka ogroženost, ki je danes zelo velika v Kopru, dokazuje, da je bila v
               takratnem času zanikana. Da ne govorim, kaj je za gospodarstvo Slovenije povzročila
               investicija v sedmi pomol v Trstu, iz katerega nismo privlekli niti enega evra
               profita, ampak milijonske, v evrih izražene izgube.</p>
               <p>In ne nazadnje, če se omejim na delo občinskih županov, vaš brat je prejemal kar
               nekaj časa večjo plačo, kot bi smel, pa me zanima, ali je ta denar vrnil, kot župan
               seveda. In, recimo, gospa Breda Pečan je nezakonito prodajala zemljišča v Izoli kar
               brez razpisov, gospod Kos, mogoče ste tudi na tem kaj v vaši komisiji delovali. Tako
               da ne bi začeli s tem pranjem umazanega perila, veste, ker potem bi morali podaljšati
               to sejo še na soboto, nedeljo, ponedeljek in torek, pa verjetno še ne bi končali.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Prijatelj, mislim, da ni prav, da se takole osebno obračunava v
               parlamentu; moramo se držati teme, o kateri govorimo. Gospod Sajovic, izvolite.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Moram reči, da za razliko od večine
               predhodnikov poročilo ocenjujem izrazito pozitivno. Predstavljeno je na 55 straneh in
               bi bilo zagotovo težko bolj podrobno. Predvsem pa v takih poročilih ne sme in ne more
               biti tistega, kar bi si najbrž nekateri želeli, obravnavanja ljudi z imeni in
               priimki. Seveda dokončno obsodbo imajo možnost postaviti drugi organi in takrat se
               seveda tudi zadeve ustrezno predstavijo. Mislim, da je velika dodana vrednost takih
               poročil in delovanja protikorupcijske komisije predvsem preventivna. Prepričan sem,
               da v tej državi že ta trenutek tudi tisti, ki so na odgovornih funkcijah in gredo z
               letali in pa kakšnimi drugimi prevoznimi sredstvi na pot, bolj premislijo in iščejo
               tisto odločitev, ki je za državljane najcenejša in najbolj racionalna. To je zagotovo
               dobro. Tudi župani, kadar smo, pred določenimi odločitvami, na podlagi ravnanj naših
               kolegov, predhodnikov, iz vse države, ko vidiš zgodbo zapisano v medijih, razmisliš
               in se iz tega nekaj naučiš. Ker sem z Gorenjske, sem prepričan, da gorenjski župani
               ne bomo hodili na nogometne tekme v prihodnosti na račun kakšnih drugih sredstev, pač
               pa tako, kot je prav, samo za lasten užitek in lastno denarnico.</p>
               <p>Zagotovo pa se zagotovo strinjam, da je pa to zgodbo protikorupcijske komisije treba
               nadgraditi z ustreznimi organi. Zato sem vesel, da v koaliciji razmišljamo o tem, ali
               ustanoviti finančno komisijo ali ustanoviti nek preiskovalni urad, ki se bo ukvarjal
               s temi konkretnimi najhujšimi kaznivimi dejanji. Predvsem pa mislim, da je v Državnem
               zboru tudi danes veliko očitkov, pa kar tako, pavšalnih obtožb. Vsi državljani
               Republike Slovenije, predvsem pa poslanke in poslanci, smo dolžni, kadar vidimo, da
               je kaj narobe, to prijaviti ustreznim organom, kar organom pregona, ne
               protikorupcijski komisiji in sem zgrožen, ko slišim določene kolege, ki razlagajo,
               kaj je vse v Ljubljani narobe, pa ne upajo spisati ene same ovadbe in se pod njo
               podpisati.</p>
               <p>Že nekaj tednov poslušamo, koliko naj bi med izbrisanimi bilo tistih, ki so
               škodovali in sodelovali direktno v agresiji na Slovenijo. Sam jih še enkrat pozivam,
               sam imam tudi status veterana vojne za Slovenije, če vseh tistih ni toliko v hlačah,
               da bi to storili, spoštovane kolegice in kolegi, povejte mi imena in priimke tistih,
               ki ste jih prepoznali na posnetkih, ki so nosili zastave, tisti, ki so na Medvedjek
               spuščali kasetne bombe, obljubljam vam, takoj, v štiriindvajsetih urah bom sam
               napisal ovadbo in predlagal, da se jih iz vseh teh spiskov črta. Ampak treba je imeti
               malo poguma, malo odločnosti in ne vse tako na počez. Veliko je bilo govora tudi o
               prejšnji vladi. Sam tega ne bom komentiral, bila je vlada vseh Slovencev, tudi moja,
               ampak začela je mandat s tremi K-ji, in vsi tisti, ki ste štiri leta bili zraven -
               zdaj je čas, da poveste, katere konkretne zadeve na področju kraj, korupcije in
               klientelizma ste preko vseh organov, preko vseh ministrstev in sodišč pripeljali do
               konca in razčistili. Predvsem pa, ker vidim, da se<gap n="..."/> <gap n="..."/><stage xml:id="Redna-03-2009-03-04.stage9">/Opozorilni znak za konec
               razprave./</stage><gap n="..."/> čas izteka, na potezi smo vsi mi, predvsem z dejanji, ne z besedami, da
               se obnašamo drugače. Kadar je kaj narobe, pa da to povemo in se pod to podpišemo.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane in spoštovani.</p>
               <p>Nekdo je nekoč dejal, da je: <q>"Korupcija oblast plus monopol minus preglednost."</q> Sam
               bi k temu dodal, da ima ta enačba skupni imenovalec in to je erozija politične in
               siceršnje etike.</p>
               <p>Bojim se, da je korupcije med nami, v Sloveniji veliko več, kot jo preko
               vzpostavljenih sistemskih mehanizmov zaznamo. Še posebej pa v vseh njenih
               razsežnosti. Mislim namreč, da je evidenca premoženjskega stanja funkcionarjev samo
               eden od načinov za ugotavljanje, pregon in preprečevanje korupcije. Bistveno manj pa
               vemo o korupciji med uradništvom, kjer vsaj posamične govorice navajajo k tezi, da je
               te korupcije veliko. Tudi zato, ker je moč oblasti tako absolutna in ker je vedenje
               oblasti prepogosto polno ignorance. Slednje je po mojem mnenju eden ključnih izzivov
               za boj s korupcijo.</p>
               <p>Korupcija, kot vsi vemo, v temelju ogroža demokracijo. Vsaka demokracija in vsaka
               oblast sta ji podvrženi. Zato si ne delam nobenih utvar, da pri tem nova slovenska
               vlada ni nobena izjema. Toda, v idejah in načrtih nove oblasti vendarle prepoznavam
               iskreno namero - da korupciji stopimo na rep, da institucijam za odkrivanje korupcije
               in njen pregon damo močne zobe in da torej okrepimo sistemske vzvode za boj proti
               korupciji. In končno in najpomembnejše - v slovenski politiki in družbi povzdignemo
               poštenje in etičnost.</p>
               <p>Pravijo da je zaupanje dobro, nadzor pa še boljši. Ta logika me navaja k razmisleku,
               v kolikšni meri in na katerem mestu vrednot sodobne slovenske družbe je <q>"dobro"</q>.
               Morda sem naiven, a delim globoko in trdno prepričanje, da so vsi ljudje v svojem
               bistvu dobri. Raje ostanem naiven vse življenje, kot da spremenim to svojo temeljno
               prepričanje in nenazadnje tudi vzgib za svojo politično delovanje, za ustvarjanje
               pozitivnih sprememb. Iz te vrednote <q>"dobro"</q>, je treba črpati integriteto posameznika,
               organa, oblasti ali države. Odklanjam znamenito enačbo nobelovca in matematika Johna
               Nasha, da je svoboda v družbi mogoča le, če so posamezniki v tej družbi sebični,
               sumničavi, in da posledično družbeno ravnovesje svobode temelji na izključni skrbi za
               lastno korist. Grem v nasprotno vizijo, da je mogoča odprta in povezana skupnost
               svobodnih posameznikov, ki jih v življenju vodi dobro in pravično, ki s svojim
               znanjem, delom in ustvarjalnostjo oblikujejo blaginjo zase in svoje družine, in da to
               srečo delijo s skupnostjo, s katero jih povezuje skupno zaupanje v dobro med
               iskrenimi ljudmi.</p>
               <p>Zato tudi sam podpiram predlagane sklepe, predvsem pa pristop k pripravi novega
               zakona o sistemskem in celovitem boju skupnosti proti korupciji. Sam sem bil med
               prvimi, ki smo na primeru zamenjave zemljišč za mariborsko toplarno dokazovali resen
               sum korupcije in posledično velikega oškodovanja javnega premoženja. Tem stališčem je
               kasneje pritrdila tudi Kosova komisija. Zato si obetam, da bomo tudi na temelju tega
               poročila in predlaganih sklepov nadaljevali to razpravo in v tem mandatu korupciji
               odločno stopili na rep. Za to potrebujemo novo zakonodajo, poudarjeno neodvisnost
               komisije, ki mora imeti tudi močnejše pristojnosti in vzpostavljene sistemske pogoje
               za učinkovitejše sodelovanje policije, torej komisije, policije, tožilstva in
               sodstva. Kot rečeno, predlagano poročilo in sklepe bom podprl. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Ziherl, izvolite.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim! Tudi sam sem poiskal še druge podatke,
               ko sem dobil to poročilo, in ravno tako dobil zanimive rezultate na listi
               <q>"Transparency Itnernational"</q>. Namreč iz te liste je razvidno, da so na visokih mestih
               države z nizko koruptivnostjo tiste, ki so gospodarsko zelo uspešne, prednjačijo
               skandinavske države, večina držav Evropske unije pa hitro rastoča oziroma močna
               gospodarstva Kongkonga in Singapura. Torej lahko nekako povežemo gospodarsko
               uspešnost držav z nizko stopnjo koruptivnosti. In v tej luči vidim izreden, velik
               pomen boja proti korupciji, ki pa ni nujno - oziroma imam rahle dvome, če je to ravno
               komisija tista, ki prinaša dobre rezultate oziroma dobre izboljšave. To je le širši
               segment vseh vladnih služb, predvsem pa tudi organov pregona. Z optimizmom me
               navdajajo izredno dobri rezultati zadnjih let, ko Slovenija od leta 2004 vsako leto
               napreduje za kakšno mesto in je v letu 2008 že na 26. mestu. Bilo bi zaželeno, da se
               ta ugoden trend nadaljuje. Iz tega poročila bi bilo morda zanimivo še izluščiti, da
               je Hrvaška na slabem 62. mestu, pa bi morda na to dejstvo tudi kazalo opozarjati pri
               približevanju naše sosede evroatlantskim povezavam, da ne bi bili samo zemljevidi
               vzrok. Kajti, večkrat je že bilo opozorjeno, da so tudi drugi vzroki pri zapiranju
               poglavij Hrvaške, ker so pač v slabem stanju.</p>
               <p>Imam pa nekaj pripomb oziroma nekaj dilem. Namreč, komisija se ukvarja s preširokim
               spektrom - od zelo velikih zgodb do nekega drobiža obrobnih občinskih funkcionarjev,
               ki morajo z letnimi poročili poročati o svojem stanju. Pri zelo nizkih zaslužkih
               občinskih sejnin je pač velikost ali možnost koruptivnega dejanja zelo majhna. S tem
               zasujejo komisijo in pri tem zaradi velikega števila muh spregledajo kakšnega
               slona.</p>
               <p>Imam tudi dilemo, ker je treba poročati o prejetih darilih. Namreč, prvič je ta
               pravilnik star in so notri še vedno cene v tolarjih ozirom višina teh daril v
               tolarjih: 15 tisoč tolarjev, 30 tisoč tolarjev. In je naslednja dilema, ali je to
               cena od tam, od koder so prišli, ali je to cena v Sloveniji. Primer: na Tajskem za 15
               tisoč tolarjev kupiš že lep prstan z nekaj rubini, pri nas je to 3-krat dražje. Če
               upoštevam tajsko ceno, mi ni treba prijaviti, če upoštevam ljubljansko ceno, je treba
               prijaviti.</p>
               <p>Omenil sem že, da se komisija ukvarja z drobnarijami, kar je seveda čisto
               brezpredmetno. Mislim, da je bilo v načrtu oziroma v planu dela tudi preverjanje
               nakupa smetišnice in metle žene nekega državnega funkcionarja in ukvarjanja z
               občinskimi svetniki. Pri tem ostane premalo časa, energije, strokovnjakov za velike
               stvari, ki jih bo treba tudi v prihodnjih poročilih predelati, pregledati. Namreč,
               ravno danes in v zadnjih dneh ugotavljamo, da je polet predsednika države v Sarajevo
               stal predrago, da bi lahko od 39.000 do 57.000 evrov ceneje letel na tej relaciji.
               Ravno tako je dvakrat predrago letel v Gazo in končni rezultat tega je, da je nek
               nižji referent ponudil odstop. Mislim, da je predsednik države bolj odgovoren,
               predvsem ko je zadeva prišla v javnost, da se tej zadevi bolj posveti.</p>
               <p>Učinkovito delo komisije oziroma v pomoč pri preganjanju korupcije bo vsekakor
               dobrodošla finančna policija, Računsko sodišče in skupina za pregon organiziranega
               kriminala. Odprta so še nova področja, novi izzivi, in sicer: kriminal preko
               elektronskih medijev, ki strmo narašča in je morda še slabo pokrit. Že spet je
               vprašanje, ali je to delo komisije ali je delo organov pregona. No omenil sem že, da
               ravno zaradi lova na drobnarije komisija v bistvu ni naredila nič ali pa zelo malo
               pri velikih aferah Elan, banke in <q>"Čista lopata"</q>, da so tukaj prevzeli iniciativo
               organi pregona.</p>
               <p>Predvsem pa se na koncu sprašujem, kakšna je sploh vloga komisije, kajti poročila so
               velikokrat na osnovi mnenja, v bistvu ni nekih trdnih dokazov pri marsikateri zadevi,
               dokazov ki bi lahko šli na sodišče in bi bili dobra podlaga za neko utemeljeno
               kazensko ovadbo. In ravno v tem je možnost zlorabe te komisije v politične namene.
               Pač, pričneš o nekem politiku ali pa politični skupini v smislu, da se govori,
               preiskujemo, preiskujemo in še preiskujemo in potem, ko je čas položiti na mizo kaj
               konkretnega, se izkaže, da je bilo samo po srbskem pregovoru, <q>"što se je babi snilo,
               to se je babi strilo"</q>.</p>
               <p>Torej, poročilo bom vsekakor potrdil z veliko željo in veliko pričakovanji, da gremo
               po lestvici nekoruptivnosti še naprej navzgor, kajti to bo dobra podlaga za naše
               gospodarstvo, in vsi upamo in delamo na tem, da se prebije iz krize in z nekim novim
               zagonom pa z dobro gospodarsko atmosfero gre še na višje pozicije, za kar so
               sposobni, kar želimo, kar znamo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik, spoštovane kolegice in kolegi. Ker mi je
               ostalo tri minute, bom čisto na kratko.</p>
               <p>Se pravi, poročilo vsako leto z enakimi zaključki, več ali manj enakimi zaključki,
               ki odražajo, odsevajo izvršno nemoč komisije. Jalovi rezultati dela protikorupcijske
               komisije so očitno posledica pomanjkanja politične volje za zatiranje korupcije in
               klientalizma. Krivde ne gre v temu primeru pripisovati komisiji, pač komisijo
               jemljemo kot dežurnega krivca, ker drugega nimamo. Nujnost je finančna policija,
               Slovenska nacionalna stranka je to zahtevala, predlagala že v prejšnjem tisočletju -
               pa nič. Pa izgleda, da novi sklic Državnega zbora tudi ne kaže zanimanja za uvedbo
               finančne policije. Gradbeni lobi se razrašča, na splošno, razraščeni tajkunski lobi
               je začel svoje rakaste lovke pošiljati v vse pore družbenega in gospodarskega
               življenja. Postaja tako močan, da je šel že tako daleč, da kupuje sredstva javnega
               obveščanja, da nastavlja župane, da se aktivno udeležuje volitev, financira volitve.
               In zakaj? Kako lahko to dopustimo? Če pogledam samo v svoji regiji, je to že očiten
               primer. Ali se ne da narediti neke analize, od kod tem ljudem denar, od kod tem
               ljudem sredstva, da financirajo politične stranke, in to s skritimi sredstvi. Potem
               pa ni čudno, da so prerasli politiko in da vsiljujejo svojo voljo ter da so si že
               prisvojili celo pristojnost zastopati javni interes! Se pravi, so prerasli nas, ki
               imamo to funkcijo! Prosim, zadeve so že tako kritične, da ne vem več, ali se bomo že
               enkrat odločili za finančno policijo ali ne. Kaj pa ta komisija dejansko z omejenimi
               sredstvi in kadrovskim potencialom sploh zmore narediti? Zgleda, da ne glede, za
               kateri sklic Državnega zbora gre, vedno je ista pesem. Se pravi, prej ali slej se
               bomo morali odločiti za finančno policijo, ker preti že nevarnost, da bodo ti
               tajkunski, gradbeni lobiji postali tako močni, da bodo dejansko postavljali vso
               politično elito v tej državi. Takrat pa je seveda vojna izgubljena; to lahko vidimo v
               <q>"banana"</q> republikah, kjer je to že zdavnaj izvršeno dejstvo. Hvala za razumevanje.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovane kolegice in kolegi! Poročilo, ki ga
               danes obravnavamo, podpiram, pa čeprav je v nekakšni diskrepanci s tisto lestvico,
               večkrat omenjeno, <q>"Transparency International"</q>. Namreč, na vsako stvar in tako je
               tudi na tisto lestvico moč gledati na dva način, se pravi, pesimistično in
               optimistično. Kolegi iz SDS so videli bolj optimistično to stvar, lahko bi jo videli
               tudi pesimistično. Lahko bi rekli, da pač v drugih državah je stanje še slabše kot
               pri nas in so zato šli počasi po tej lestvici navzdol. Jaz pa verjamem bolj temu
               poročilu, ki ga danes obravnavamo, zato ker je podkrepljeno z resno analizo javnega
               mnenja in drugimi relevantnimi podatki, ki pač kažejo na to, da je stanje na tem
               področju v Sloveniji zaskrbljujoče, in če povežemo nekatere stvari, tudi vsak dan
               slabše, si upam tako trditi.</p>
               <p>To poročilo pove marsikaj. Med drugim kaže tudi na neko dejansko nemoč, da bi tako
               zasnovana komisija, kot je zdaj, lahko bolj učinkovito delovala in da bi jo po drugi
               strani različni oblastni organi v večji meri upoštevali ter jo jemali resno. Kljub
               vsemu menim, da je komisija delovala po svojih najboljših močeh in kljub temu da sta
               ji prejšnja izvršna oblast, pa tudi prejšnja parlamentarna večina kar naprej
               spodjedali avtoriteto in oteževali delo, je zasedla zelo vidno mesto v boju proti
               korupciji in njenemu preprečevanju v Republiki Sloveniji. Naj samo spomnim, kako
               težko in koliko težav je imela prejšnja vlada, da bi pripravila in vložila v
               zakonodajno proceduro ratifikacijo Konvencije Združenih narodov proti korupciji. In
               to očitno samo zato, ker ta konvencija zahteva od države pogodbenice ustanovitev
               neodvisnega telesa, za katerega delovanje in dejansko neodvisnost mora država
               zagotoviti tudi ustrezna finančna sredstva ter usposobljene specializirane kadre, ki
               bodo težkim in zahtevnim nalogam sploh kos. Obstoječa komisija pa prejšnji vladi ni
               bila po godu. To je prejšnja vlada večkrat nedvoumno izkazala. Pritiski takratne
               opozicije, javnega mnenja, pa tudi mednarodne javnosti so naposled prisilili prejšnjo
               oblast, da je šele proti koncu mandata vendarle popustila in konvencijo predložila v
               ratifikacijo Državnemu zboru, obenem pa je, ne pozabimo tega, obstoječi komisiji za
               preprečevanje korupcije tako znižala finančna sredstva, da je bilo komaj dovolj ali
               celo ne za golo tekoče poslovanje in preživetje.</p>
               <p>Razmere se na tem področju zelo hitro spreminjajo, po definiciji vedno na slabše.
               Storilci so vse bolj organizirani, premeteni, bolezen se hitro razrašča. Pojavne
               oblike korupcije pa so vse bolj zapletene in težko prepoznavne. O tem priča tudi
               javno mnenje, da se stvari na tem področju pri nas spreminjajo na slabše. Naši
               podjetniki in gospodarstveniki, na katerih je veliko breme premagovanja gospodarske
               in finančne krize, pa vse bolj opozarjajo, da je Slovenija postala dežela, kjer brez
               dajanja podkupnin ni mogoče dobiti posla in ni mogoče uspešno gospodarsko delovati.
               To pa že diši po sistemski korupciji, mar ne? Zato je nesporno, da se je treba
               ustreznejše zakonodajne ureditve tega področja lotiti čim prej, pri čemer je treba
               upoštevati tudi mednarodne standarde pri urejanju tega področja boja proti korupciji,
               vključno z ratificiranimi konvencijami Združenih narodov, Sveta Evrope, kot je
               kazenskopravna konvencija o korupciji in njen dodatni protokol, ki nakazujeta, kako
               je treba ta dejanja tudi kazenskopravno ovrednotiti in zagotoviti ustreznejše
               odkrivanje in pregon teh kaznivih dejanj.</p>
               <p>Sicer pa je bilo danes tukaj mogoče zelo nazorno videti, kako si je prejšnja vladna
               stranka razlagala vlogo in položaj komisije za preprečevanje korupcije. Štela jo je
               za državni organ, še bolj točno za vladni organ, ki naj služi aktualni vladi in ji
               bodi tudi poslušna. Če ne, je treba zamenjati predsednika, če to ne gre, ji odtegniti
               finančna sredstva in sposobne sodelavce. Če pa še to ne gre, pa komisijo samo kar
               enostavno ukiniti. Upam, da bo sedaj opozicija podprla zakonodajne rešitve, ki bodo
               zagotovile učinkovitejši boj proti korupciji in tudi samostojnost in neodvisnost
               komisije, ki ji bodo njene pristojnosti omogočile tudi večjo učinkovitost. Sedaj je
               na vas, da pomagate pri vzpostavitvi takšne komisije, ki bo v prihodnosti vse drugo
               kot tisto, kar ste vi prej večkrat očitali - brezzobi tiger. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Klasinc.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani gospod podpredsednik, spoštovane kolegice, spoštovani kolegi! Ne morem se
               strinjati s tistimi, ki trdijo, da je protikorupcijska komisija sama sebi namen ali
               pa celo brezzobi tiger, kakor smo danes slišali. Če bi bilo to res, potem raziskave
               javnega mnenja ne bi pričale o tem, da med vsemi ustanovami, ki se ukvarjajo s
               korupcijo v naši državi, anketiranci, to se pravi ljudje, ki so odgovarjali na ta
               vprašanja, v največji meri podpirajo prav Komisijo za preprečevanje korupcije - druga
               je takoj za mediji, skoraj v istem odstotku - medtem ko se policija in tožilstvo
               uvrščata na peto oziroma šesto mesto. O tem, da ti očitki ne držijo, priča tudi
               podatek, da je v letu 2007 prejela ta komisija kar 595 prijav suma korupcije, pa
               čeprav komisija nima preiskovalnih pooblastil. To je izraz zaupanja, ki ga ima večina
               Slovencev tako v komisijo kot tudi v gospoda Draga Kosa osebno, ki je eden tistih v
               naši državi, ki so najbolj prispevali k ureditvi tega področja v slovenski družbi.
               Žal pa so bila prejšnja leta, torej tudi leto 2007, o katerem govorimo danes, vse
               prej kot naklonjena delu te komisije. Raziskava, ki jo omenja poročilo, namreč
               ugotavlja, da je bilo leta 2007 število prijav nižje kot pa v nekaj prejšnjih letih.
               In vzrok? Raziskava spet kaže, da skoraj 40% anketiranih izjavlja, da jih je bilo
               strah pred maščevanje. Je pa zanimiv tudi podatek, da je bilo pred dvema letoma 20%
               ljudi prepričanih, da bi represivni organi sploh ne začeli z raziskovanjem
               protikorupcijskih postopkov in s protikorupcijskimi postopki in z raziskovanjem
               prijavljenih koruptivnih dejanj. Toliko o sproščenosti in toliko o učinkovitosti
               represivnih državnih organov v prejšnjem mandatu.</p>
               <p>Tudi današnja razprava nekaterih kolegov iz opozicije priča o tem, da jih ta organ
               še vedno moti. To je seveda razumljivo, saj je tej komisiji kljub vsem polenom, ki so
               jih pošiljale stranke bivše koalicije, uspelo marsikaj odkriti in posredovati organom
               represije, ki so potem s preiskavami teh dejanj nadaljevale. In žal mi je, da danes
               poslušamo toliko očitkov, ki potem nič drugega ne pripeljejo kot do sklepa, da ko
               mački stopiš na rep, pač zacvili. Zato sem prepričana, da bo v naši državi v
               prihodnje odnos do boja proti korupciji drugačen. Treba bo okrepiti neodvisnost te
               komisije, povečati učinkovitost policije in tožilstva, uvesti obvezne
               protikorupcijske klavzule v vse pogodbe v okviru javnih naročil, pa tudi uvedba tako
               imenovane finančne policije, o kateri so nekateri kolegi danes že govorili, bi lahko
               znatno priškrnila vrata korupciji. Mislim, da bo to uspešno, saj je sedanja vlada vse
               te ukrepe predvidela tudi v koalicijski pogodbi. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik, spoštovani predsednik komisije, kolegice,
               kolegi! V Državnem zboru smo že obravnavali Poročilo o varuhinji človekovih pravic,
               danes obravnavamo Poročilo Komisije za preprečevanje korupcije in na nek način sta ti
               dve poročili poročili, iz katerih se da ugotoviti krvno sliko države, v kateri se
               nahajamo, in kakšno je stanje tako demokracije kakor tudi stanje duha v družbi, v
               kateri smo. Spoštovane kolegice, kolegi, bolj kot to, da si pozicija in opozicija
               dopovedujeta, kaj je kdo storil za to, da bi ta komisija dobro delovala, kaj za to,
               da ne bi, bi bilo prav zavedanje vseh nas, da je ta komisija nujno potrebna in da
               tudi pri ostalih podobnih organih je naša naloga, da jim zagotovimo normalne pogoje
               za njihovo delo na eni strani, na drugi strani pa ustrezen zakonski okvir, da se
               lahko ukvarjajo s pravimi zadevami. Zato me motijo, tudi danes tu, pred tem zborom,
               sodbe nekaterih ljudi, ki jih imenujete z imenom in priimkom, kar pa na drugi strani
               očitate tako enkrat varuhinji, drugič pa komisiji, da v svojih poročilih preveč
               izpostavlja posamezne ljudi.</p>
               <p>Sam mislim, da bi parlament moral to enkrat končno razumeti in tako tudi delovati in
               poleg teh organov tudi ostalim organom pregona, kot so policija, tožilstvo,
               pravosodnemu sistemu dati normalne pogoje za svoje delo in prepustiti, da vsak opravi
               svoje delo. V teh razpravah, ko imate, vidim zdaj v vsakem zasedanju parlamenta, med
               koalicijo in opozicijo stalne duele, prosim, bodite včasih tudi bolj natančni. V
               Ljudski stranki, ki smo bili del prejšnje koalicije, danes opozicije, smo ves čas
               podpirali delo komisije in nikoli nismo imeli takšnih vzgibov in pa tudi aktivnosti,
               s katerimi bi onemogočili delo te komisije. Ker je bilo velikokrat izpostavljeno ime
               in priimek predsednika komisije, smo včasih že malce v šali, včasih pa malce zares
               tudi dejali, če koga oseba moti, potem naj se pogovorijo o tej osebi, ne pa o sami
               instituciji, za katero mislim, da opravlja svoje delo.</p>
               <p>Danes je bilo tudi večkrat izrečeno kar nekaj besed o piaru komisije, novinarjih in
               o teh zadevah. Mislim, da bi bilo prav, da smo vsi pri teh zadevah malce bolj
               tenkočutni v naši državi, kakor danes smo, in smo pozorni pri teh izjavah, ki jih
               dajemo, kaj naredimo tistim ljudem, o katerih govorimo. To velja tako na eni strani
               za policijo, tožilstvo ali tudi za komisijo. Res bi želel čim večjo učinkovitost, da
               pa so včasih tudi kakšni piarovski vložki, kjer se najprej okrca ljudi in jih spravi
               v širne medije, kasneje, ko pa se ugotovi, da nič iz tega ni - da bo takšnih primerov
               čim manj, da se res javno objavi takrat, ko je dovolj teh sumov korupcije ali pa na
               drugi strani, ko tožilstvo in policija tlačita ljudi v marice, naj bodo zadeve
               premišljene in naj se dela tako, kakor je treba. Ker so bili tu izpostavljeni pogledi
               na lestvico. Sam mislim, da se velikokrat v našem parlamentu, zaneseni s tem
               medpolitičnem boju, sami okrcamo in velikokrat preveč pesimistično in slabo stanje
               vzpostavljamo v tej družbi. Danes je bila omenjena že ena lestvica, pa naj omenim še
               lestvico oziroma izsledke iz študije, ki jo je opravljal že sedaj bivši varuh
               človekovih pravic v okviru OECD-ja, kjer se je govorilo o razvitosti posamezne dežele
               in so bili parametri, kot so gospodarski kazalci, zdravstvo in šolski sistem. Po
               tistih parametrih smo se mi tudi uvrstili v rang od 28. do 32. mesta. Ko pa smo
               vprašali ljudi, kako so zadovoljni s svojim položajem, to je bila študija v 180
               državah, smo se pa uvrstili okoli 60. mesta. Mislim, da ravno naše počenje ali tudi
               včasih rumeni tisk ustvarja to,da mi velikokrat na naše stanje v naši družbi gledamo
               bolj pesimistično, kot bi bilo mogoče treba. Sam sem daleč od tistih, ki bi trdili,
               da ni nič narobe, da je v tej državi vse v redu. Za to, da bo stanje v redu, moramo
               narediti ravno to, kar sem v uvodu dejal; vzpostaviti ustrezen sistem, mu omogočiti
               normalno delovanje in ne kratiti njihove integritete in tudi zagotoviti pogoje za to
               delo. In ko bomo tako delovali, mislim, da bomo na koncu tudi pri javnomnenjskih
               anketah, ki so tudi sedaj na tem področju v diskrepanci z nekimi kazalci, mislim, da
               je del tega tudi tega, da smo Slovenci do sebe tudi malce preveč zahtevni, preveč
               pesimistični in tudi mogoče premalo samozavestni. Tako bom tudi to poročilo podprl in
               predsedniku in komisiji želim uspešno delo tudi v nadaljevanju.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Levanič. Prosim.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo. Drage poslanke in poslanci! Velikokrat imam občutek, da je
               korupcije več v tistih državah, ki so od nas nekoliko oddaljene. Ta občutek dobimo
               predvsem zaradi dejstva, ker je tam korupcija mogoče nekoliko bolj vidna in jasna.
               Ampak na našo veliko žalost, lahko ugotovimo vedno znova, da je korupcije med nami
               vedno več, takšne, ki je predvsem skrita in pozna kanale, kako delovati; še več, kako
               ostati predvsem nekaznovan pri teh dejanjih. Če je kaj, potem je v naši državi
               postalo skoraj že vsakdanje, ali pa je vsaj občutek tak, da nihče ne odgovarja za
               nič; in to je narobe. Mi imamo Komisijo za preprečevanje korupcije, ki je bila v
               preteklosti vedno ali pa velikokrat tarča političnih napadov in predvsem oviranja pri
               svojem delu, predvsem s strani Slovenske demokratske stranke. Ne samo to, nekateri
               poslanci iz omenjene stranke se še vedno delajo norca iz te komisije in delajo vse na
               tem, da komisija pri svojem delu ne bi bila uspešna. Gospod Jerovšek si celo želi
               učinkovite komisije, a ji nasprotuje. Skrbi ga, koliko strani ima poročilo komisije,
               in ne dejanska korupcija, ki se v naši državi dogaja. To, žal, ne gre skupaj in to je
               še en dokaz več v smeri, da se nekateri žal požvižgajo na preprečevanje korupcije; še
               več, če nekdo, ki vodi komisijo, izreče kakšno negativno mnenje glede nekoga, ki
               prihaja iz vrst SDS-a, je kar naenkrat nesposoben za vodenje te komisije. Dragi
               gospodje! Vsem nam mora biti enkrat za vselej jasno, da predsednik za preprečevanje
               korupcije oziroma protikorupcijske komisije ne more biti vaš ali naš, ampak nekdo, ki
               je povsem neodvisen in ki si bo upal ob pravem času povedati, kdo in kdaj je naredil
               neko koruptivno dejanje. Ker še enkrat, v tej državi korupcije ne preprečujemo dovolj
               učinkovito in tisti, ki so res koruptivni, velikokrat pri nas ne odgovarjajo.</p>
               <p>Slovenija ima resolucijo o preprečevanju korupcije, ki pa je žal v okviru svojih
               omejenih možnosti načrtno uresničevala samo Komisija za preprečevanje korupcije,
               večina drugih državnih organov in organov lokalnih skupnosti je na njo, žal, že
               pozabila. Tudi v letu 2007 je bilo v Republiki Sloveniji kar nekaj aktivnosti, ki
               direktno nasprotujejo protikorupcijskim ciljem te resolucije in s tem ustvarjajo tudi
               okolje, ki namesto da bi preprečevalo, predvsem spodbuja in omogoča razraščanje
               korupcije. Še več, komisija je jeseni 2007 vsem poslanskim skupinam v Državnem zboru
               Republike Slovenije poslala osnutek zakona o integriteti v javnem sektorju, ki je
               odpravljal zaznane težave in pomanjkljivosti tako Zakona o preprečevanju korupcije
               kot tudi Zakona o nezdružljivosti opravljanja javne funkcije s pridobitno dejavnostjo
               in seveda pri vsem tem upošteval tudi svetovna dogajanja s področja preprečevanja
               korupcije in njenih posameznih pojavnih oblik, to je zaščite prijaviteljev korupcije,
               lobiranja in financiranja posameznih političnih strank. Del poslanskih skupin je
               sprožil zakonodajni postopek, vendar je večina v Državnem zboru po opravljeni javni
               razpravi oziroma obravnavi oktobra leta 2007 ocenila, da predlog zakona ni primeren
               za nadaljnjo obravnavo. In če se vprašamo, kdo je imel največjo odgovornost in
               največje število sedežev v Državnem zboru v prejšnjem mandatu, je odgovor na to
               vprašanje zelo jasen. Podrobna analiza Zakona o omejitvah in prepovedih za nosilce
               javnih funkcij pa kaže, da je sistemsko popolnoma zgrešen in da je poleg, pravnih
               nesmislov tudi popolnoma neuresničljiv v praksi. Prav tako nekaj, kar je prejšnja
               vlada sprejela v prejšnjem mandatu. Vsa opozorila glede pomanjkljivosti in napak
               predpisa so bila žal spregledana, kar kaže na načrtno rušenje vzpostavljenega sistema
               spremljanja premoženjskega stanja slovenskih funkcionarjev in vseh drugih pridobitev,
               ki smo jih imeli znotraj Zakona o preprečevanju korupcije.</p>
               <p>Neposredna posledica ukinjanja Komisije je bilo tudi dejstvo, da Državni zbor
               Republike Slovenije kljub vrsti pozvivov v letu 2007 še vedno ni imel sprejete
               konvencije Združenih narodov proti korupciji, zaradi česar so imeli predstavniki
               Komisije pri pojasnjevanju slovenskih protikorupcijskih stališč v tujini nemalo
               težav. In zaradi obojega, ukinjanja Komisije in zanemarjenja sprejema omenjene
               konvencije, je bila Republika Slovenija tudi v letu 2007 s strani predstavnikov
               mednarodnih organizacij večkrat javno izpostavljena kot država, kjer je padec
               prizadevanj za boj proti korupciji po vstopu v Evropsko unijo zelo zaskrbljujoč. Kar
               nekaj takšnih dejstev najdemo v tem poročilu. Iz tega poročila je tudi razvidno, da
               je Komisija kljub temu, da nima preiskovalnih pooblastil, kar je popolna neumnost,
               ker če kaj, potem bi morali predvsem tej komisiji, ker se vsi tako zelo zavzemamo za
               boj proti korupciji, dati polna pooblastila in kljub temu sprejema vrsto pritožb in
               prijav, ki vsebujejo znake korupcijskih dejanj. Še bolj zaskrbljujoče je dejstvo, da
               je Komisija z Vlado Republike Slovenije in posameznimi ministrstvi sodelovala samo
               pri reševanju nekaterih konkretnih vprašanj v celoti dosti slabše in še manj kot v
               letu 2006. Vlada Republike Slovenije v preteklem mandatu tako s Komisijo za
               preprečevanje komisije praktično ni sodelovala.</p>
               <p>Toliko o tem, da se je veliko v današnji razpravi govorilo, kaj vse se je naredilo
               pri boju o preprečevanju korupcije, da se je veliko stavilo na boj proti korupciji in
               mogoče predlog za prihodnje: bolje kot besedni boji v Državnem zboru in seveda
               obešanje na klin tiste, ki se proti korupciji borijo, jim dajmo končno polna
               pooblastila in podporo pri njihovem delu. Šele takrat bomo, drage kolegice in kolegi,
               lahko realno ocenili rezultate njihovega dela. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Hrovat. Prosim.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovani prisotni! Začel bom približno
               tako, kot je pred mano kolega Levanič: korupcija je bila, je in bo najbrž tudi v
               prihodnje, samo vprašanje je, koliko jo bo policija odkrila in tožilstvo delovalo
               naprej.</p>
               <p>V poročilu, ki sem ga zelo detajlno prebral, je pravzaprav daleč največ govora o
               nadzoru državne komisije nad premoženjskim stanjem funkcionarjev. Ugotavljam, da ste
               veliko opozarjali, izdajali načelna mnenja, kar pa pravzaprav nima velike teže. V
               poročilu, ki smo ga dobili, tudi v poteku obravnave navajate, da komisija razen
               pisnega opozarjanja nima nobenega ustreznega pravnega sredstva, da bi prisilila
               kršitelje k izpolnitvi zakonske dolžnosti. Zanima me, koliko predlogov, ki zadevajo
               sum na večja kazniva dejanja, ste posredovali na policijo. Takšne komisije v teh
               okvirih ta trenutek pravzaprav ne potrebujemo. Če zelo karikiram, lahko rečem, da je
               le kurirska služba med državljani, ki na korupcijo opozarjajo, in policijo, ki je
               zadolžena za odkrivanje teh dejanj, ter tožilstvom v nadaljevanju. Od 595 prijav jih
               je 21 doživelo obravnavo. Tu se poraja vprašanje, ali je res kaj narobe s policijo in
               tožilstvom ali pa republiška komisija dela slabo in nima občutka, kaj dati naprej in
               česa ne. Mislim, da nujno potrebujemo spremembo zakonodaje, ki lahko nadgradi to
               komisijo ali pa pooblastila v celoti preda policiji. Seveda so še druge možnosti,
               ampak dejstvo je, da sta ti dve pravzaprav najbolj logični.</p>
               <p>Žalosti me, da vaše ugotovitve, gospod predsednik Komisije, niso za nikogar
               zavezujoče. Pravzaprav izdajate le načelna mnenja, ki pa jih dotični upoštevajo ali
               pa jih ne upoštevajo. Če dovolite, bi vam to prikazal ali pa opisal s prakso, kaj
               pomeni vaše mnenje. Z nastopom poslanske skupine je za gospoda predsednika Obrtne
               zbornice Slovenije, ki ga osebno cenim in vem, da je veliko naredil za obrtnike,
               potrebno upoštevati tudi določbe zakona o preprečevanju korupcije, ki v 20. členu
               določa, da poklicni funkcionar, poslanec Državnega zbora ne sme opravljati dejavnosti
               zastopanja v zbornici, ki izvaja javna pooblastila. V statutu Obrtne zbornice
               Slovenije je v prvem odstavku 36. člena določeno, da predsednik zbornice predstavlja
               in zastopa zbornico ter uresničuje sklepe skupščine zbornice. Navedeno določbo
               statuta Obrtne zbornice Slovenije je Komisija za preprečevanje korupcije v svojem
               pisnem mnenju z dne 13. 2. 2009 razložila kot nezdružljivo s funkcijo poklicnega
               funkcionarja, poslanca Državnega zbora, ker Obrtna zbornica Slovenije šteje med
               subjekte, ki izvajajo javna pooblastila in zastopnik katere ne sme hkrati opravljati
               funkcije poklicnega funkcionarja. In kaj se je zgodilo? Da bo predsednik Obrtne
               zbornice Slovenije lahko istočasno opravljal funkcijo poslanca Državnega zbora, je
               treba odpraviti pravno oviro v statutu Obrtne zbornice, torej črtanje pristojnosti
               zastopanja zbornice v pravnem prometu, kot je to predlagano s spremembo statuta
               Obrtne zbornice Slovenije. To je obrazložitev upravnega odbora Obrtne zbornice. Še
               bolj zaskrbljujoč pa je stavek iz sklica za redno sejo skupščine, v katerem navajajo,
               da - tukaj bi vas prosil potem tudi za odgovor - glede pisne razlage Komisije za
               preprečevanje korupcije so bili člani upravnega odbora v razpravi posebej kritični do
               mnenja te komisije, ki predlaga - to je zelo pomembno - črtanje besede <q>"zastopanje"</q>,
               saj je po njihovem mnenju predsednik zbornice oseba, ki zastopa interese članov
               zbornice nasproti oblasti, socialnemu dialogu, v tujini in tako naprej.</p>
               <p>Sprašujem, ali ste vi v vašem mnenju, ki ga nisem videl, dali ali pa povedali, da je
               to nezdružljivo, ali ste ji vi v vašem mnenju predlagali, naj spremenijo statut in bo
               gospod, ki je zdaj poslanec, lahko še naprej opravljal funkcijo predsednika Obrtne
               zbornice Slovenije. Toliko o tem, koliko se da na vaše mnenje. Spremenil se bo
               status, s spremembo statuta ne bo več zastopal interesov, po mojem mnenju pa ga
               obrtniki potem ne potrebujejo na tem mestu.</p>
               <p>Za zaključek samo še to, da je žalostno, da kljub nedvomni ugotovitvi, da gre za
               nezdružljivost teh dveh funkcij, se ne upošteva vaše mnenje, pač pa se išče zasilni
               izhod, da se ta funkcija obdrži. Upam, da mi boste lahko odgovorili ali ste v svojem
               mnenju napisali, da ne more opravljati obeh funkcij, ali ste jim svetovali naj
               spremenijo statut. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Od kar govorimo v Državnem zboru o korupciji
               v zvezi z zakonodajnem postopkom, pripravo zakonov in resolucij, se pravzaprav skoraj
               o ničemer ne moremo popolnoma strinjati. Že Zakon o preprečevanju korupcije je
               nekatere motil zaradi naslova, ker je govoril o preprečevanju korupcije, o
               pristojnostih komisije, o resoluciji in o marsičem. Zastavlja se mi pa vprašanje, če
               je Komisija za preprečevanje korupcije res papirnati tiger ali brezzobi tiger, zakaj
               je nanjo treba streljati s težko artilerijo.</p>
               <p>Drugo vprašanje, ki se mi zastavlja; govora je bilo o umeščanju Slovenije na
               različne lestvice. Jaz soglašam s poslancem gospodom Bogovičem, da je treba nekoliko
               več optimizma vlivati ljudem. Ampak poglejte, na lestvici o indeksu razvoja človeških
               virov je Slovenija zelo visoko uvrščena. Ko pa greste gledat enega od kriterijev, ki
               se mu reče participacija žensk v odločanju, je pa Slovenija slabše uvrščena, kot so
               nekatere države podsaharske Afrike. Ko govorimo o umeščanju, je treba vedno vedeti,
               koliko je tistih subjektov, ki so uvrščeni, in po kakšnih kriterijih so uvrščeni.
               Mene bolj zanima tisto, kar je v poročilu zapisano v šestem poglavju in govori o
               percepciji državljank in državljanov Slovenije v zvezi s korupcijo. Ta percepcija pa
               je taka, da naj bi koruptivnost naraščala. Govorim pa za leto 2007. Ob tem me skrbi
               še nek drug podatek, ki govori o število tistih, ki bi bili pripravljeni koruptivno
               dejanje prijaviti, ker število takih pripravljenih pada, narašča pa število tistih,
               ki bi ob vedenju o korupciji bili lepo tiho, pri tem pa je vzrok, zakaj bi bili tiho,
               zelo zaskrbljujoč: ker se bojijo maščevanja, ker se bojijo sankcij, skratka posledic.
               To se pravi, da je vendarle v krizi etičnost našega ravnanja.</p>
               <p>Zato bi se v tej razpravi bolj posvetila samo enemu delu poročila. To pa je peto
               poglavje, ki govori o uresničevanju resolucije o preprečevanju korupcije v Republiki
               Sloveniji. Sodim namreč med tiste, ki so zagovarjali tezo, da je treba zmanjševati
               polje koruptivnosti. To pa se da doseči tako, da natanko definiramo, kaj je
               koruptivno in da zmanjšujemo možnosti za koruptivnost. Tukaj me posebej skrbi
               dejstvo, da je v letu 2007 Komisija za preprečevanje korupcije ena redkih, ki se je
               tudi v okviru svojih omejenih možnosti načrtno ukvarjala z uresničevanjem Resolucije
               o preprečevanju korupcije v Republiki Sloveniji. Kje so bili drugi državni organi,
               organi lokalnih skupnosti, ker so bili ukrepi teh, o katerih zdaj govorim, je tukaj
               zapisano, bolj stranska posledica drugih aktivnosti in ne posledica zavestnega
               upoštevanja oziroma zanikanja njegove vsebine? Od kod potem pričakovati ali kako
               pričakovati, da bomo v slovenski družbi prišli kmalu do tiste stopnje, ki se ji reče
               ničelna toleranca do korupcije? Po kakšni poti, s katerimi ukrepi? Če bomo
               resolucijo, namesto da bi jo implementirali, šteli za nek dokument, ki je sicer
               napisan, ampak velja za druge, ne za tiste, ki bi jo morali uresničevati.</p>
               <p>Tukaj je kar nekaj mest, o katerih govori Komisija. Poglejte, zagotoviti
               učinkovitejši notranji in zunanji nadzor nad uresničevanjem predpisov. Če je bil kaj
               problem v prejšnjem mandatu, je bil problem za oblast vedno nadzor. Ker so skušali
               polje nadzora, če naj bi bil to neodvisen in ne političen nadzor, kakorkoli omejevati
               ali marginalizirati njegov pomen. Recimo. Tukaj je tudi na 14. strani in potem na 15.
               strani mogoče prebrati, kateri so bili tisti ukrepi ali tiste aktivnosti, ki so bile
               direktno v nasprotju s protikorupcijskimi cilji resolucije. Nekateri postopki
               posameznih državni organov in organov lokalnih skupnosti vzbujajo dvome v
               uresničevanje posameznih točk resolucije. Tega je veliko, je popisano na treh
               straneh.</p>
               <p>Osnutek zakona o integriteti v javnem sektorju, ki bi omogočal nekoliko
               konkretizirati ali okrepiti dejavnosti, ki bi zmanjšale moč korupcije v tej državi,
               ni bil sprejet. Ampak poglejte, zakon o integriteti je bil zaustavljen. Bil pa je v
               Državnem zboru sprejet nek drug postopek, ki je bil vedno usmerjen v zmanjševanje
               pomena, v zmanjševanje ugleda, v zmanjševanje oziroma skratka tudi priznavanja tistih
               uspehov, ki jih je protikorupcijska komisija pa vendarle dosegla. Se pa ve, da eno je
               mnenje, drugo je pa tisto, kar sodi v pristojnost organov pregona. In tu bi se človek
               moral vprašati, kakšno je razmerje učinkovitosti med tema dvema.</p>
               <p>Danes zjutraj sem poslušala neko poročilo tudi o anonimnem telefonu, na katerega
               državljanke in državljani lahko prijavljajo sume davčnih nepravilnosti. Tam med 500
               do 700 prijav je. Eno leto je bilo okoli 50 ali 60 uporabnih prijav, naslednje leto
               okoli 130. To se pravi, da se počasi zavest o tem, kaj je nepravilno, kaj je treba
               preganjati, okrepljuje. Jaz pa še nisem zasledila, da bi kak organ, kakšna
               inštitucija kar takoj na začetku bila izjemno uspešna. Vsaka inštitucija potrebuje
               nekaj časa, da se tako zavest o njenih pristojnostih kot obveščenost o tej
               inštituciji utrdi v zavesti ljudi in lahko začne bolje delovati. Zdi se mi, da je z
               resolucijo o preprečevanju korupcije, ki je, mimogrede, tako piše na 19. strani:
               <q>"Komisija ugotavlja, da Resolucija o preprečevanju korupcije v Republiki Sloveniji
               kot osnovna strategija za preprečevanje in omejevanje tega pojava v državi postaja
               dokument, katerega zaradi njegovih izhodišč in vsebine kot vzorec za izdelavo svojih
               nacionalnih protikorupcijskih strategij vedno pogosteje uporabljajo druge države,"</q>
               zlasti iz jugovzhodne Evrope, piše v opombi, <q>"v Sloveniji pa razen posameznih
               poskusov Komisije v smeri njegove implementacije ostaja zgolj še eden od vrste
               neuresničenih strateških dokumentov."</q> Ta ugotovitev je pa taka, da mi vzbuja resnično
               zaskrbljenost. Mene ne skrbi to, če imamo v Državnem zboru poslanke in poslanci
               različna stališča o posamičnih rečeh, tudi če na različne načine vidimo, kako je
               kakšne stvari mogoče uresničevati. Ampak to, da je pa nek organ zapisal v svoje
               poročilo, da se nek dokument, ki je bil v Državnem zboru sprejet, ne uresničuje, to
               me pa resno skrbi. Jaz bi imela kot replike možnost reagirati na marsikakšno stvar.
               Ko se kakšna politična stranka hvali, kako dobra, da je, kako je izločena iz vseh
               postopkov korupcije, naj pa povem samo eno drobno anekdoto. Za POP TV so za oddajo
               Preverjeno spraševali poslanke in poslance, koliko stane poslansko vprašanje. Ker sem
               debelo zijala, ker mi ni potegnilo, kot se reče v žargonu, kakšna naj bi bila cena
               poslanskega vprašanja, sem potem, ko sem povedala, da jaz nisem nikoli od nikogar ne
               pričakovala, ne zahtevala kakršnekoli ugodnosti za to, da bi zastavila poslansko
               vprašanje, ampak se mi zdi to poslanska dolžnost, da reagiram na probleme okolja, iz
               katerega izhajam, in tudi države kot celote, so mi povedali, da je to znano dejstvo,
               ki so ga dobili kot podatek v eni od poslanskih skupin. Komentar se mi zdi, ni
               potreben. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>Ni kaj veliko vsej tej razpravi, ki se je odvila, dodati. Me pa res moti in skrbijo
               načelna mnenja. Kajti na koncu je vse v redu, vse OK, ampak škoda je pa povzročena,
               in to velika škoda tako posameznikom kot ustanovam. Kot sem dejal, me ta mnenja
               skrbijo. Nisem sicer proti njim, ampak prosim, da se dobro premisli o posledicah teh
               mnenj za posameznike in ustanove pridno gredo v javnost. V Slovenski ljudski stranki
               imamo zelo slabe izkušnje v preteklih letih. Sicer ne v zvezi z vašo komisijo, gospod
               predsednik Drago Kos, ampak na splošno. Zgodbe so poznane. Razne ustanove nekaj
               objavijo, s pomočjo medijev zgodba traja, škoda je povzročena, sodišča na koncu
               ugotovijo, da je vse v skladu z zakonodajo, nič narobe, posamezniki, družine,
               ustanove, diskreditirano. In to je trpljenje. Vsaj jaz si to tako predstavljam. In ni
               je odškodnine, ki bi lahko to popravila. Tukaj je malo več pozornosti. Mislim, da bi
               s tem, ko bi bila več pozornosti, bi s tem dajali, glede na to, da na splošno v
               javnosti je vaša komisija cenjena, bi dali pozitiven zgled celi družbi, kako naj se v
               takih primerih ravna, da se ne povzroča nepotrebna škoda.</p>
               <p>Spoštovane poslanke in poslanci! Vsi, ki smo tukaj notri, smo temu izpostavljeni.
               Samo čas je malo različen, enkrat kdo malo prej, drugi kasneje, ampak vendarle lahko
               pridemo pred takšne težave. Generalno gledano pa lahko vidimo, da je korupcija manjša
               v razvitih ekonomijah, z velikim bruto družbenim proizvodom. Naš cilj bi moral biti,
               da se Slovenija uspešno razvija, da se ljudje posvetijo delu in ne stranpotem.
               Kombinacija uspešnega razvoja države in učinkovitega nadzora bo sigurno pripeljala do
               tega, da se pridružimo najuspešnejšim državam tako v ekonomiji kot v preprečevanju
               korupcije.</p>
               <p>Rad bi povedal tudi osebno izkušnjo, da sem potreboval pomoč komisije, Draga Kosa in
               tudi njegovih sodelavcev, in moram reči, da je bilo visoko profesionalno urejeno.
               Dobil sem kvalitetne podatke in sem tiste razgrete glave na lokalni ravni utišal.
               Samo, veste, zelo sem se bal tega, da bi se moral o tem pred litijsko javnostjo
               pogovarjati, ko pa nisem čisto ničesar kršil. Nisem bil prijavljen, ampak šel sem h
               komisiji po mnenje, dobil sem ga in zadeva se je uredila. S takšnim delom in takšnim
               zgledom boste sigurno veliko prispevali k dobremu vzdušju in tudi zaščitili nekatere
               ljudi. Ker morate vedeti, da inštitut Komisije za preprečevanje korupcije in Draga
               Kosa mnogi vidijo v tem smislu, da nekoga celo ovirajo, da bi sploh kandidiral za
               kakšna dela. Jaz sem jim prinesel to na papirju, bilo je objavljeno, v vse občine je
               šlo to sporočilo. In tudi vsem svojim kolegom obrtnikom sem povedal, za božjo voljo,
               ne bojte se, dokler pošteno delate in pošteno kandidirate, vi delajte, na koncu
               koncev je zadnja pot, da to parafira komisija z Dragom Kosom, in ne se bati. Žlim vam
               uspešno delo in vsem nam, da se še naprej dobro in v pozitivno smer vse skupaj
               razvija. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Marinič. Izvolite.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa. Lep pozdrav vsem skupaj! V svojem predstavitvenem govoru v imenu
               poslanske skupine sem skušal čim bolj vsebinsko zajeti ta osnovni okvir poročila za
               leto 2007, ki ga je v skladu z veljavno zakonodajo državna komisija po zakonu o
               preprečevanju korupcije pravočasno dostavila Državnemu zboru, to je do 30. maja 2008.
               Zakaj je trajalo potem 9 mesecev, da danes lahko govorimo o vsebini, je seveda razlog
               v volitvah, zato z zamikom obravnavamo vsebino poročila praktično po 14 mesecih.
               Ampak vse to ni bistveno. Želel sem samo pojasniti, zakaj ti odmiki, zakaj tako dolgi
               čas. Zaradi volitev. In zakaj očitki državni komisiji neka politična pripadnost? Tudi
               tukaj se je potrebno vprašati, če bi želel vsaj nazorno prikazati, zakaj komisija kot
               državni organ dovoli, da se jo <q>"prime"</q> potem takšna definicija. Zelo svež primer je
               primer Patrie, ko se je predsednik te komisije sam vpletel v zgodbo, kar seveda ni
               politično modro dejanje. Zato sem v obrazložitvi v imenu poslanske skupine dejal, da
               bi se komisija, predvsem pa njen predsednik, morala takšnih stvari izogibati. In
               potem ta negativna mnenja, ki jih nekako oblikuje širša javnost, padajo na to
               komisijo.</p>
               <p>Ko govorimo o korupciji, se mi tudi zdi primerno, da če znamo klasificirati oziroma
               kategorizirati, segmentirati nekatere korupcijske zadeve po svoji teži, bi veljalo
               razmisliti tudi v tem primeru, ali gre to za lažjo korupcijo ali srednjo ali veliko
               korupcijo. Temu primeren bi bil tudi pristop. Tisto, kar pa se mi zdi najpomembnejše
               in kar sem nakazal tudi v stališču Poslanske skupine Slovenske demokratske stranke,
               ki pravzaprav na nek način posluša danes očitke nekaterih političnih strank v
               Državnem zboru, da vlada Janeza Janše želi ukiniti tako imenovano državno komisijo
               kljub temu da imamo opravka z veliko korupcije v Republiki Sloveniji, veste, tisto,
               kar je vlada Janeza Janše želela storiti v minulem mandatu in za kar se je še posebej
               zavzemal minister za javno upravo dr. Virant, je bilo povsem nekaj drugega, kot to,
               kar danes nekateri očitate.</p>
               <p>Jaz bom postavil vprašanje, pa upam, da bo komu <q>"potegnilo"</q>, kot je bilo lepo
               slišati eno izmed razpravljavk: Če bi imeli sistem javnosti premoženja, kot ga imajo
               v Angliji, ali bi bila potem potrebna še državna komisija po Zakonu o preprečevanju
               korupcije? Verjetno ne. Ravno v tem grmu tiči zajec. In jaz sem prepričan, da če bi
               takrat uspeli in sprejeli takšno zakonodajo, kjer bi premoženje vsakega funkcionarja,
               vsakega velikega ali pa manjšega funkcionarja bilo opredeljeno kot javno dostopno,
               potem se verjetno državna komisija po Zakonu o preprečevanju korupcije ne bi imela s
               čim ukvarjati. Verjetno v teh dneh ne bi mediji poročali o tem, da ima eden izmed
               članov vlade jahto, ki je starejšega tipa ali novejšega tipa, od kod je dobil 500.000
               evrov, koliko taka jahta stane, ne vem, ker se niti kot sopotnik na takih jahtah
               nisem imel priložnosti voziti, očitno pa je, da se nekateri javni funkcionarji, ki
               sedijo tudi v tem Državnem zboru, s takimi rečmi ukvarjajo. In jaz sem eden izmed
               zagovornikov, da bi sedanja vlada, predvsem pa pristojno ministrstvo sledilo tistemu,
               kar je v preteklosti že bilo, ko je vlado vodil Janez Janša, da bi naredili in
               sprejeli zakonske okvirje, kjer bi bili vsi javni funkcionarji dolžni prijaviti svoje
               premoženje. In to premoženje bi bilo javno. Zakaj skrivamo? Zakaj potem številne
               dileme, številni članki v javnih medijih, ko poročajo in ugotavljajo, kakšno
               premoženje ima ta ali oni funkcionar. In v tem kontekstu, bom ostal znotraj tega
               konteksta, pri tej jahti dotičnega člana Vlade, s katerim se ukvarja tudi državna
               komisija, njen predsednik, ko javno v medijih najprej pove, da ta član Vlade oziroma
               minister prijavi premoženje oziroma najprej zanika in potem ponovno pove, da pa je
               prijavil premoženje. Veste, to vzbuja dilemo in nezaupanje v inštitut komisije
               državne po zakonu o preprečevanju korupcije. In ne zlivati vsega na neko bivšo,
               preteklo vlado, ki je želela te stvari samo narediti javno dostopne. In seveda bi
               pričakovali prizadevanja sedanje vlade in koalicijskih partneric, da bi naredili
               končno to. Jaz upam trditi, da tako kot lahko ugotovimo, če so v Angliji dosegli
               pozitivne premike na tem področju, da bi veljalo take pozitivne prakse izkoristiti
               tudi pri nastajanju zakonodaje v Republiki Sloveniji. Upam, da v letošnjem letu, vsaj
               takšno je zagotovilo pristojnega ministrstva za javno upravo sedanje vlade, bo v
               Državni zbor v najkrajšem času, mislim, da celo v mesecu marcu, dostavilo predlog
               zakona, o katerem bomo poslanke in poslanci potem razpravljali, opravili vsebinsko
               razpravo, dali tudi svoja mnenja, svoje izkušnje, vse skupaj z namenom, da damo svoj
               pozitivni prispevek k temu, da bi se korupcija in pa število teh koruptivnih dejanj
               zmanjšalo na minimalno možno mero. Seveda ni to postopek enega leta, to je nek
               proces, ki teče, ampak če se bomo izognili političnim vplivom teh ali onih, potem je
               lahko to nekaj dobrega. Če pa bomo priča, da se vključujejo v politiko tudi tisti, ki
               vodijo komisijo, pa to ni dobro. In to pušča v očeh slovenske javnosti en madež, da
               je korupcije v Republiki Slovenije veliko, da pa ne znamo z zakonskimi predlogi, s
               sprejemanjem ustrezne zakonodaje preprečiti, da bi tega bilo čim manj. In še enkrat
               pozivam vse tiste, ki ste prevzeli največjo odgovornost za vodenje države v tem
               mandatu, da sledite ciljem, ki jih je imela že prejšnja vlada, da bi vso premoženje
               vseh funkcionarjev v Republiki Sloveniji postalo javno dostopno, da bi ljudje lahko
               videli, kaj kdo ima, in bi potem prevzeli sodbo sami, od kod recimo nekomu toliko
               denarja, da si lahko kupi ali drago jahto ali prestižno drage avtomobile, apartmaje
               in ne vem kaj še vse. Če zaključim, komisija kot državni organ mora sama pri sebi
               počistiti nekatere nepravilnosti in pa nekatera politična vpletanja, ki danes dajejo
               pečat, da takšna komisija kot je, ni potrebna. In s tem se v določeni meri moramo
               strinjati. Apeliram torej na vse, da bi čim prej prišli do takšne zakonodaje, da bi
               premoženje javnih funkcionarjev naredili javno. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Kumer.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala lepa za besedo. Spoštovani predsedujoči, kolegice in kolegi! Današnja razprava
               mi le potrjuje, da ima veliko ali pa morda celo največjo odgovornost ali pa največ
               lahko pripomore, da je koruptivnih dejanj pri nas čim manj, prav politika. In ne samo
               politika, predvsem še politiki. Če bi bila in če je prisotna politična volja, če je
               prisotna politična prizadevnost politikov, potem tudi organi, institucije, ki so v
               državi po zakonih in ustavi zadolženi, da to nečednost preprečujejo ali odpravljajo,
               bi bili bolj učinkoviti in bolj delovni. In ker te volje preprosto ni, in jaz bi
               opozoril, da smo mi Resolucijo v boju proti korupciji sprejeli leta 2004 v Državnem
               zboru in glavni problem oziroma naloga tudi poslank in poslancev v Državnem zboru je,
               da zagotovimo implementacijo usmeritev in nalog, ki so zapisane v tej resoluciji. Jaz
               sem v uvodu povedal, s čim smo se pretekla štiri leta ukvarjali. Predvsem s tem, ali
               je ta neodvisna strokovna komisija potrebna ali ne, namesto da bi se ukvarjali z
               implementacijo nalog in usmeritev, ki so zapisane v tej resoluciji.</p>
               <p>In ne nazadnje se lahko potegne samo ta zaključek, da je angažiranost in delo
               Komisije za boj proti korupciji, ki se kaže tudi skozi poročilo za leto 2007, le neke
               vrste slaba vest nas politikov, ki te svoje naloge v Državnem zboru nismo opravili.
               In jaz upam, da zamenjava oblasti, ki je bila prejšnjega septembra lansko leto, da bo
               to plat obrnila in da se bomo posvetili, tistemu, čemur se moramo posvetiti. Jaz se
               strinjam za javnost tega premoženja. Bi vas pa na nekaj opozoril, ko že govorite o
               prestižnih avtomobilih. Desetkrat igranje golfa na Mauriciusu s kakšno prijateljico
               ali prijateljem pomeni en prestižni avto. Ali bo to tudi zapisano v tem premoženjskem
               stanju funkcionarja ali pa javnih uslužbencev, politikov in tako dalje? Koruptivna
               dejanja so, ali hočete ali nočemo priznati tega, predvsem v domeni tistih, ki
               opravljamo in opravljajo javne funkcije in razpolagajo z javnim denarjem. Tu je v
               domeni. Ampak tukaj nastane ena taka kratka zavora, prepreka, zakaj se temu
               učinkovito mi ne upremo. Obe prepreki imata ime: nepotizem in klientelizem. In to sta
               dve domeni, ki sta tesno povezani s koruptivnimi dejanji. In ker je to celotno tkivo
               prepredeno, to kadrovsko tkivo je v celotnem družbenem tkivu prepredeno s
               klientelizmom in nepotizmom, potem je težko tisti, ki opravljamo ali opravljajo javne
               funkcije in s tem denarjem upravljajo, da bi te ljudi, ki so si jih nastavili v vseh
               družbenih porah, tudi primerno sankcionirali in kaznovali ali se za to zavzemali, da
               bi tako zakonodajo sprejemali, ko pride do teh deviantnih pojavov. Pa naj gre to od
               krajevne skupnosti, četrtne skupnosti pa do vlade ali pa državnih institucij. In
               tukaj je osnovna in osnovna poanta. Zato še enkrat: če je volja v politiki, potem se
               tem stvarem streže tako, kot je treba. Če te volje ni, te institucije, organi in
               tisti, ki so za to zadolženi, ne opravljajo svojega dela učinkovito.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi predstavnik Vlade? Gospod Lobnikar, želite besedo? Izvolite.</p>
            </sp>
            <sp who="SDZ5:LobnikarBranko">

               <speaker>DR. BRANKO LOBNIKAR:</speaker>

               <p>Hvala lepa, gospod predsedujoči. Spoštovane poslanke in poslanci! Vlada Republike
               Slovenije se zaveda pomembnosti urejanja področja sistemskega opravljanja na področju
               preprečevanja korupcije. Zaradi tega je že v svojem koalicijskem sporazumu zapisala,
               da bo področje preprečevanja korupcije kot sistemskega procesa, eno od osrednjih in
               pomembnih ter tudi nujnih področjih, ki ga bo urejala. Delamo takoj tisto, kar je
               mogoče, tudi v rebalansu proračuna smo zagotovili nujno potrebna sredstva za to, da
               lahko obstoječa komisija za preprečevanje korupcije izvaja svoje delo. Takoj smo
               pristopili k izdelavi osnutka zakona o integriteti v javnem sektorju, ki upošteva in
               bo upošteval tudi vse predloge, ki so bili danes v tem, Državnem zboru imenovani in
               so tudi zapisani kot sklep Državnega zbora, o katerem boste glasovali.</p>
               <p>Še nekaj o rokovniku. Predlog tega zakona je pripravljen. Bo v prihodnjih dneh dan v
               razpravo, in sicer tako, da bomo najprej opravili javno razpravo, tako kot je v
               skladu z delom te vlade tudi predviden 30-dnevni rok za čim širšo javno razpravo. Na
               podlagi tega bomo naredili nov tekst, ki bo prišel potem najprej v vladno in potem
               tudi v obravnavo v Državni zbor, kjer upam, da bomo lahko stvari, ki smo jih danes
               slišali v Državnem zboru, nadgradili z nekim sodobnim zakonodajnim aktom, ki bo to
               področje sistemskega opravljanja s preprečevanjem korupcije tudi za dlje časa in zelo
               dobro uredil. V tem predlogu bodo obravnavane tudi takšne stvari, ki ste jih danes
               zelo natančno ali večkrat omenjali, kot so izvor premoženja funkcionarjev, zaščita
               predlagateljev korupcije in tudi druge stvari, ki v takšnem predlogu zakona morajo
               tudi biti zapisane. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi besedo predsednik komisije gospod Kos? Izvolite.</p>
            </sp>
            <sp who="SDZ5:KosDrago">

               <speaker>DRAGO KOS:</speaker>

               <p>Hvala lepa, gospod podpredsednik. Poskušal bom v teh petih minutah, ki so mi na
               voljo, odgovoriti na vsa vprašanja oziroma vsaj na večino njih, ki so mi bila
               postavljena. Sem jih pa grupiral, tako da ne bom šel od enega do drugega.</p>
               <p>Najprej kar se tiče malih pa velikih rib. Če govorimo o ribah na področju
               prijavljanja premoženjskega stanja, se mi zelo strinjamo s tem, da je res nesmiselno,
               da morajo občinski svetniki prijavljati premoženjsko stanje. Če boste pogledali
               predlog, ki smo ga mi poslali jeseni 2007 v parlament, boste videli, da so bili
               občinski svetniki že izvzeti iz obveznosti prijavljanja premoženjskega stanja, ker
               res ni nobene potrebe in nobenega razloga, da bi svetniki to počeli. Če pa govorimo o
               velikih in malih ribah na področju prijav korupcije, bom rekel pa tako, komisija si
               sama ne izbira dela. Mi delamo izključno na podlagi prijav. Mi nikoli ne začnemo
               nobenega postopka samoiniciativno, kar pomeni, da lahko delamo samo tisto, kar nam je
               prijavljeno. Vendar morate pa vedeti eno stvar. Zadeve, ki jih mi odstopamo policiji
               in tožilstvu direktno brez predhodnega načelnega mnenja, o teh zadevah javnost ni
               obveščena iz več razlogov. Prvič zaradi tega, da ščitimo domnevno nedolžne in drugič
               zaradi tega, da pustimo policiji in tožilstvu, da svoje delo opravita neovirano. In
               verjemite mi, če bi videli tiste zadeve, bi vedeli, da so zadeve kot so <q>"čista
               lopata"</q> mala šala v primerjavi z zadevami, ki smo jih že odstopili policiji in
               tožilstvu. Na žalost je bilo največ teh zadev res na področju Primorske, kot je bilo
               tudi eno od vprašanj. In moram reči, pa čisto objektivno, da ta trenutek, če je
               pravna država v Sloveniji kje ogrožena, je ogrožena na področju Primorske. Po našem
               mnenju in smo že večkrat poudarjali, organi odkrivanja in pregona zelo slabo
               funkcionirajo na Primorskem. Seveda če do sodišča ne pride nič, tudi sodišče ne more
               nič narediti. Tudi pravne osebe, ki so bile danes omenjene, z vsemi temi pravnimi
               osebami smo se tako ali drugače že srečali. Za tiste, ki ne veste, da smo se z njimi
               srečali, smo svoja zapažanja o njih že odstopili ali policiji ali tožilstvu ali
               obojim. Moram reči, da zaradi slabih izkušenj s policijo smo v zadnjih letih
               spremenili naše težišče in smo vedno več zadev, in to še vedno delamo, odstopili
               tožilstvu. In naše izkušnje so, da se tožilstvo prej bolj konkretno zgane, seveda to
               ne velja absolutno, ampak v primerjavi z delom policije pa zagotovo, se zgane prej in
               bolj konkretno, kot pa se zgane policija, kar je sicer nenormalno, ampak tako pač je.
               In mi večino teh zadev tudi na področju Primorske odstopamo tožilstvu, južne
               Primorske, se opravičujem.</p>
               <p>Kar se tiče slabega uresničevanja resolucije, seveda to je objektivna odgovornost
               komisije, ampak vedeti morate, da resolucija o preprečevanju korupcije določa, da
               morajo državni organi o uresničevanju resolucije poročati komisiji. In državni organi
               tega do sedaj niso delali. Mi smo leta 2004 oziroma 2005 začeli z aktivnostmi za
               uresničevanje resolucije z zdaj bivšim ministrom Virantom. Zadeve so v začetku tekle
               zelo lepo, stvar je zgledala zelo obetavno, potem pa je prišla odločitev o ukinitvi
               komisije in od takrat naprej ni bilo nobenega dialoga, nobenega kontakta več. In
               seveda mi, tako kot nismo mogli in ne moremo prisiliti nekoga drugega, da karkoli
               stori, mi nismo mogli niti ne komunicirati z organi, sploh če ni bil vzpostavljen
               dialog, niti ta osnovni dialog z Vlado Republike Slovenije.</p>
               <p>Pogledal sem, se opravičujem za slabo kvaliteto grafov, nikakor to ni bilo storjeno
               namenoma, ampak enostavno mi pač uporabljamo tehniko, ki jo imamo na razpolago.
               Očitno bomo morali za naslednje poročilo, vsaj kar se grafike tiče, dati v zunanjo
               izdelavo. So pa to grafi, ki smo jih enostavno prekopirali od izvajalca tega naročila
               ozirom javnomnenjske raziskave, tako vanje sploh nismo posegali.</p>
               <p>Kar se tiče suma selektivnega obravnavanja zadev sem že povedal, da mi delamo
               izključno na podlagi prijav in tako kot prijave prihajajo. Kdaj je katera prijava na
               vrsti, je odvisno od obremenitev posameznika, ki se s to zadevo ukvarja in tako
               naprej.</p>
               <p>Odločno odklanjam kakršnakoli namigovanja na to, kar je bilo rečeno v smislu
               političnega vpletanja Komisije in na to, da velik del slovenske javnosti Komisiji ne
               zaupa in da je slovenska javnost kritična do dela Komisije. Če bi bilo tako, potem ne
               bi po javnomnenjskih raziskavah kar 73% anketirancev izražalo željo po tem, da mora
               Komisija še naprej delovati. V zadnji javnomnenjski raziskavi pa se je odstotek teh
               ljudi celo povečal. Moram reči, da odstotek tistih, ki so proti delovanju Komisije,
               pa sovpada z odstotkom volivcev, ki volijo eno določeno stranko. Mi se seveda
               ukvarjamo s politiki in politiko, ampak korupcija je tam, kjer je oblast.</p>
               <p>Še izkušnja. Ko smo leta 2004 začeli z delom smo se eno leto ukvarjali z delom
               prejšnje vlade, se pravi Vlade v obdobju 2004-2008. Sedaj ocenjujemo, da bo to
               obdobje krajše. Razlog ker so izkušnje, očitno se je komisija že toliko etablirala in
               tudi prijave, ki jih zdaj dobivamo, kažejo na to, da bo to obdobje, se pravi
               prejšnjega enega leta, zdaj dosti krajše, ker dobivamo tudi že dosti prijav, ki se
               nanašajo na delo tudi sedanje vlade.</p>
               <p>In kot sem že rekel, korupcija je tam, kjer je oblast, oblasti ima največ Vlada. In
               tako bo teklo tudi naše delo. Pa ne zato, ker bi si mi tako želeli, ampak tako pač
               je. Mi ne izdajamo načelnih mnenj, ker bi si to želeli, ampak ker tako zahteva
               zakon.</p>
               <p>Zato podpredsednik, lahko še nadaljujem, ker<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Čas je potekel, gospod predsednik, jaz sam vam ne morem dovolite. Ali želite, da še
               nadaljuje?</p>
               <p>Kakšno minuto, gospod predsednik, da zaključite misel.</p>
            </sp>
            <sp who="SDZ5:KosDrago">

               <speaker>DRAGO KOS:</speaker>

               <p>Hvala lepa.</p>
               <p>Kar se tiče načelnih mnenj. Pravica in dolžnost Komisije je, da izdaja načelna
               mnenja, urejena v zakonu in poslovniku, ki ga je potrdil tudi Državni zbor. Načelna
               mnenja niso potegnjena iz zraka, ne temeljijo na mnenjih, kot je bilo rečeno. Naša
               načelna mnenja temeljijo na dokumentaciji. Mi res ne sprašujemo posameznih fizičnih
               oseb, o tem, kaj se je dogajalo v posameznem primeru, ker bi to impliciralo, da
               želimo odločati o njihovi subjektivni odgovornosti, česar pa mi ne počnemo. Mi
               odločimo izključno na podlagi dokumentacije. In to je naša definitivna ugotovitev.
               Zato tudi piše v poslovniku, da naša mnenja nimajo ne pravnih, ne materialnih
               posledic. Moram reči, da tudi ni res, da zoper naša mnenja ni pravnega varstva.
               Komisija je že udeležena v nekaterih sodnih postopkih, ki so bili začeti ravno na
               podlagi načelnih mnenj. Šli smo celo do Ustavnega sodišča, ki je reklo, da je
               preprečevanje korupcije dejavnost, ki temelji na sami ustavi in da so načelna mnenja
               zelo pomemben element preprečevanja korupcije, seveda pod določenimi pogoji. Mi se
               trudimo te pogoje izpolniti. To pa seveda pomeni, da tam, kjer je možno načelna
               mnenja pisati tako, da se posamezniki, ki so bili udeleženi v posameznih zadevah, ne
               bi prepoznali, niti se ne bi prepoznali organi. Včasih je to možno, včasih ne. Na
               primer, včerajšnje načelno mnenje o poletu predsednika bi bilo gotovo nesmiselno
               pisati tako, da bi pisali nek državni organ, če pa vsi v tej državi vemo, da imamo
               samo enega predsednika republike in da je bil samo en tak primer, ko so leteli v
               Bosno in Hercegovino. Ampak v večini primerov, če boste pogledali, ne boste našli ne
               imen in ne poimenovanja organov. In za nas se tam postopek konča. V nekaterih
               primerih ugotovimo razloge za sum storitve kaznivega dejanja, takrat zadevo odstopimo
               policiji oziroma tožilstvu. Verjemite mi, naša največja frustracija je ravno ta, ker
               včasih že v naprej vemo, da se s to zadevo ne bo storilo čisto nič. Ampak to ne
               pomeni, da so ljudje oziroma da so naše ugotovitve napačne. Napačno je stališče, po
               katerem gre za korupcijo samo takrat, kot to ugotovi sodišče v kazenskem postopku s
               pravnomočno sodbo. To je gledanje, ki je zastarelo že pred 10 leti. V tej državi
               obstajajo tudi druge vrste odgovornosti kot je kazenska odgovornost. In sploh mi ne
               iščemo odgovornosti. Mi samo primerjamo opis dejanskega stanja s situacijo, ki smo jo
               ugotovili.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa, gospod predsednik. Hvala za obrazložitve. S tem zaključujem razpravo.</p>
               <p>O sklepu bomo v skladu s časovnim potekom seje zbora odločali v četrtek, 4. marca
               2009, v okviru glasovanj.</p>
               <p>S tem tudi prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA,</title> ki jo bo vodil gospod Klavora.
               Izvolite.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na <title>12. TOČKO DNEVNEGA REDA,</title> to je na <title>OBRAVNAVO PREDLOGA SKLEPA K TOČKI ČRPANJE EVROPSKIH SREDSTEV V
               SLOVENIJI.</title>
               </p>
               <p>Gradivo je v obravnavo zboru predložil Odbor za lokalno samoupravo in regionalni
               razvoj in zboru predlagal sprejem sklepa. Besedo dajem predsedniku gospodu Viliju
               Trofeniku za dopolnilno obrazložitev obravnavanega gradiva.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo in lep pozdrav vsem prisotnim! Odbor za lokalno samoupravo in
               regionalni razvoj je na svoji 1. seji 22. januarja in dveh nadaljevanjih 4. in 11.
               februarja seznanil z informacijo oziroma gradivom Službe Vlade Republike Slovenije za
               lokalno samoupravo in regionalni razvoj, ki nosi naslov Črpanje evropskih sredstev v
               Sloveniji, ki ga je pripravila v januarju 2009. Povod za širšo obravnavo te
               problematike na seji odbora pa je bilo revizijsko poročilo Računskega sodišča
               Republike Slovenije - Sredstva EU v zaključnem računu državnega proračuna, ki ga je
               Računsko sodišče poslalo Državnemu zboru decembra lanskega leta in v katerem je
               ugotovilo, da so vplačila sredstev v evropski proračun v letu 2007 za 8,7 milijonov
               evrov presegla prejeta sredstva iz evropskega proračuna. Poleg tega se je odbor
               seznanil z ugotovitvami Računskega sodišča o neustreznem načrtovanju evropskih
               sredstev, na kar je opozorila tudi Evropska komisija, saj je po njeni oceni napaka
               pri napovedi za leto 2007 v Sloveniji znašala 101% in je največja med vsemi državami
               članicami, kakor tudi z ugotovitvami o neustreznem evidentiranju tako vplačil v
               evropski proračun kot prejemkov iz evropskega proračuna. Odbor je prejel tudi odgovor
               Vlade na zahtevo poslancev, članov Komisije Državnega zbora za nadzor javnih financ,
               s prilogami.</p>
               <p>Predstavniki Vlade so na seji odbor seznanili s ključnimi težavami pri izvajanju
               kohezijske politike za programsko obdobje 2004/2006 in prvi dve leti programskega
               obdobja 2007/2013 ter z možnimi rešitvami, razvojnimi prioritetami in prednostmi,
               usmeritvami v novem programskem obdobju 2007/2013 na področju treh glavnih
               operativnih programov: krepitve regionalnih razvojnih potencialov, razvoja človeških
               virov ter okoljske in prometne infrastrukture. Glede na to, da Evropska kohezijska
               politika predstavlja približno tretjino proračuna Evropske unije, je pomembno, da
               zadnji podatki službe Vlade o črpanju strukturnih skladov v obdobju 2004/2006,
               datirani z 31. 12. lanskega leta, kažejo, da so bila razpisana sredstva dodeljena,
               sredstva podpisane pogodbe in izplačila iz državnega proračuna pri vseh skladih nad
               100%, zaradi težav pri izvajanju posameznih programov pa se zamuja pri posredovanju
               zahtevkov za povračila.</p>
               <p>V sami razpravi na seji odbora je bilo posebej poudarjeno, da v zaostrenih pogojih
               ekonomske krizih, v kateri se nahajamo, je zelo pomembno, da se sredstva evropske
               kohezijske politike porabljajo za tiste projekte, ki bodo ustvarili največjo dodano
               vrednost. Da se ne bi pri proračunu Republike Slovenije za leto 2009 srečevali s
               podobno situacijo, kot jo je ugotovilo Računsko sodišče v svojem poročilu za proračun
               v letu 2007, bi bilo smiselno, da bi glede na to, da so vsebina in finančna sredstva
               precej razdrobljena po posameznih ministrstvih, posamezni vladni resorji ponovno
               pregledali vse potrjene projekte oziroma sklenjene pogodbe in njihovo realizacijo za
               izvršitev oziroma ocenili realnost njihove izvedbe. Povsod tam, kjer so bile prevzete
               obveznosti, pogodbe pa še niso sklenjene, pa bi morali presoditi, ali so ti projekti
               tudi v današnji krizni situaciji resnično tisti, ki lahko največ prispevajo h
               gospodarskemu razvoju. V razpravi je bilo opozorjeno tudi na posamezne
               pomanjkljivosti gradiva službe Vlade, zlasti na to, da iz podatkov v gradivu ni možno
               zaključiti, ali je bilo počrpano premalo ali dovolj sredstev po posameznih obdobjih,
               in tudi, ali je Slovenija prispevala v evropsko blagajno več, kot je iz nje prejela.
               Večina razpravljavcev je bila mnenja, da bi morali priti do realnih podatkov glede
               črpanja sredstev v obeh obdobjih finančnih perspektiv in preveriti, ali je prihajalo
               do odliva sredstev tudi na podlagi financiranja projektov, ki niso bili razpisani
               oziroma so se financirali mimo kriterijev. Prav tako bi bilo treba analizirati, ali
               se pri dodeljevanju sredstev upoštevajo enakomerni regionalni razvoj ter postavljeni
               cilji in prioritete. V tem smislu bi morali odgovoriti tudi na aktualno vprašanje, v
               kolikšni meri so odobreni projekti z vidika regionalnih spodbud pripravljeni v skladu
               z veljavnimi regionalnimi programi. Prav tako iz gradiva ni razvidno, zakaj
               marsikateri projekti niso bili realizirani, zlasti na področju železniške
               infrastrukure. Ocenjeno je bilo, da je največji izziv Vladi v naslednjem obdobju
               predstavlja prav črpanje sredstev na področju prometne in okoljske infrastrukture,
               ker je bil program potrjen šele konec leta 2007, razpisanih pa le 63% sredstev glede
               na pravice porabe za leti 2007 in 2008. Na drugi strani pa je bilo mnenje opozicije,
               da je z morebitnim spreminjanjem razvojnih prioritet znotraj finančne perspektive
               2007/2013 in revizije izdanih sklepov in podpisanih pogodb z vidika izvedljivosti
               projektov ter skladnosti odločitev z veljavnimi regionalnimi razvojnimi programi kot
               tudi morebitnega spreminjanja mehanizmov politike, ki jih bo Republika Slovenija
               izvaja v okviru finančne perspektive 2007/2013, ogroženo pravočasno črpanje teh
               sredstev. Izražena je bila bojazen, da bi lahko eno do dve leti tekli v prazno. Na
               nivoju uspešnega koriščanja evropskih sredstev v obdobju finančne perspektive
               2007/2013 bi bilo zato po mnenju njenih članov treba sprejeti ukrepe, ki ne bodo
               posegali v preteklo obdobje, ampak predvsem pospešili vlaganje na tistih področjih,
               ki lahko pomembno prispevajo k hitrejšemu gospodarskemu razvoju in s tem hitrejši
               gospodarski rasti v prihodnje.</p>
               <p>Odbor je na podlagi seznanitve z vladnim gradivom in poročilom Računskega sodišča in
               razprave predlagal Državnemu zboru, da sprejme predloženi sklep ter s tem v
               naslednjih letih finančne perspektive 2007/2013 zagotovi možnosti za učinkovitejše
               črpanje evropskih sredstev, ki bo sledilo razvojnim ciljem Republike Slovenije v
               zaostrenih finančnih in gospodarskih razmerah. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Med tem je prišlo do manjšega tehničnega problema z ekranom, zato mi
               dovolite minuto do dve, da počakamo, da uredijo ekran.</p>
               <stage type="time">(Seja je bila prekinjena ob 14.06 in se je nadaljevala ob 14.07.)</stage>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo dajem predstavniku Vlade za uvodno obrazložitev mnenja. Gospa mag. Zlata
               Ploštajner, ministrica brez resorja, odgovorna za lokalno samoupravo in regionalno
               politiko, izvolite.</p>
            </sp>
            <sp who="SDZ5:PloštajnerZlata">

               <speaker>MAG. ZLATA PLOŠTAJNER:</speaker>

               <p>Lep pozdrav visokemu zboru! Kot je že uvodničar povedal, je bila tematika obravnavana
               že na odboru. Odboru je bilo predstavljeno tudi gradivo, ki ga danes ne bi povzemala.</p>
               <p>Opozorila bi na to, da je evropska kohezijska politika ena najpomembnejših politik
               Evropske unije, ki ji je resnično namenjena tretjina proračuna ter pomeni močno
               finančno spodbudo razvojnim prizadevanjem posameznih držav, seveda tudi Slovenije.
               Zato je izjemno pomembna njihova uspešna in učinkovita poraba z vidika doseganja
               zastavljenih razvojnih ciljev, ki so opredeljeni v posameznih programskih dokumentih
               države. V sedanjem obdobju, ko se soočamo s finančno in gospodarsko krizo, pa so ta
               sredstva izjemnega pomena tudi z vidika reševanja težav, ki jih povzroča kriza, saj
               so lahko pomemben vir financiranja ukrepov za premagovanje krize in spodbujanje
               novega razvojnega ciklusa. Zato mislim, da je prav, da se tudi ta visoki zbor zaveda,
               da je izjemno pomembno, da je uspešno izvajanje kohezijske politike naš skupen cilj,
               ker s tem zasledujemo skupne cilje, ki jih je ta država opredelila.</p>
               <p>Dejstvo je, da Slovenija do sedaj še ni izgubila evra oziroma niti tolarja iz
               naslova te politike, seveda pa to predpostavlja, da bomo uspešno zaključili črpanje
               za obdobje 2004-2006 in da bomo uspešno izvajali tudi črpanje za obdobje 2007-2013.
               Črpanje v okviru enotnega programskega dokumenta 2004-2006 je trenutno na ravni
               približno 60%, medtem ko je na področju kohezijskega sklada za to obdobje na ravni
               približno 60%. To pomeni, da moramo v polletnem obdobju do 1. junija 2009, ko je
               podaljšano črpanje za enotni programski dokument in za kohezijski sklad do leta 2010,
               opraviti preostalo delo. Obenem je treba tudi priznati in povedati, da aktivnosti v
               okviru nove kohezijske ali pa sedanje finančne perspektive so stekle, tečejo,
               razpisanih je bilo že precej sredstev. Seveda pa je zelo različna notranja dinamika
               teh razpisov, kjer nam podrobnejša analiza, ki jo imate tudi na voljo, pokaže, da na
               določenih prednostnih usmeritvah razpisi so bili, sredstva so angažirana, na
               nekaterih pa ni bilo postorjeno še nič. Tu se postavlja vprašanje, ali pri tem
               dejansko uspevamo realizirati svoje razvojne cilje, ki smo si jih tukaj zastavili.</p>
               <p>Pereč problem, na katerega je bilo opozorjeno tudi s strani Računskega sodišča, je
               problem razkorakov v plačilih in izplačilih in to je tista težava, ki je pravzaprav
               naša notranja težava, ki kaže na preveliko kompleksnost in zahtevnost sistema, po
               drugi strani pa tudi na preoptimistično planiranje, saj pri tem kazalci, ki jih lahko
               spremljamo na ravni finančne realizacije, kažejo, da so bili močno močno
               preoptimistični. Za leto 2008 smo tako uspeli realizirati le 12% sredstev iz naslova
               strukturnih skladov in približno 69% iz naslova kohezijskega sklada. Pri tem bi
               izpostavila tudi tisto, kar vidimo kot problem in čemur posvečamo posebno pozornost,
               pripravo velikih projektov, ker na tem področju smo uspeli razpisati samo okoli 10%
               sredstev. Veliki projekti so izjemno zahtevni. Bilo bi zelo koristno, če bi bili že
               pripravljeni in sedaj Vlada vlaga izjemne napore, da bi te velike projekte, ki
               pomenijo tudi velike prilive, tudi pripravila.</p>
               <p>Vlada je v tem obdobju treh mesecev pozornost posvetila tudi objavi različnih
               razpisov, pospešitvi predvsem tistih, ki so namenjeni reševanju krize. Tako je bilo v
               tem času objavljenih precej razpisov za področje, ki te ukrepe podpira - kar pa
               mislim, da bom imela priložnost pojasniti tudi v nadaljevanju - , in lotila pa se je
               aktivnega procesa poenostavitve postopkov in optimizacije sistema črpanja, ker to je
               tisti predpogoj, ki nam bo potem omogočal še uspešnejše delo v prihodnje.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               Srečko Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi! Pregled naše uspešnosti pri
               črpanju sredstev je možno strniti v en sam stavek: zagotovljenega nismo porabili, smo
               pa vse boljši. To je dejstvo. In če pogledamo tisto, kar pravijo o nas tudi drugi, ki
               nam skrbno gledajo pod prste, lahko ugotovimo, da nismo tako dobri, kot znamo
               zapisati v poročilu.</p>
               <p>Tudi gospo ministrico, ki bi jo mimogrede popravil, da gospod Vili Trofenik ni
               uvodničar, ampak je predsednik Odbora za lokalno samoupravo in regionalni razvoj.
               Tako da bo za drugič, verjamem, boljše.</p>
               <p>Zagotavljanje tega, da v bistvu smo nekako kar uspešni pri tem, seveda ni povsem
               točno dejstvo. Slovenija je bila od vstopa v EU sicer neto prejemnica sredstev. Danes
               to ni več, to vemo. Prvi dve leti je bila zelo slaba na področju črpanja evropskih
               sredstev. Prvo leto ni počrpala skoraj nič. Prvo leto je bilo pičlo, drugo malo
               boljše, tretje leto dinamika narašča in sedaj lahko ugotavljamo, da je procentuala
               tam nekje 60%. Slovenska nacionalna stranka je ves čas opozarjala slovensko vlado, to
               in seveda tudi prejšnjo, da ni prav, da se tako neodgovorno obnašamo pri črpanju teh
               sredstev, kajti mnogokrat se je zataknilo ravno tam, kjer bi pričakovali največjo
               ekspeditivnost in največjo sodelovanje. To je med ministrstvi. Vemo, da razpisne
               pogoje včasih morajo sestaviti, ne samo eno ministrstvo, tudi drugo, tretje
               ministrstvo mora dati soglasje k temu. In verjamem, da če je nek pobudnik, recimo na
               področju prometa, bil minister za promet, da se je to zatakne lahko pri okoljskem
               ministru ali pa mogoče, bivši minister za promet mi prikimava - torej imam prav. In
               na koncu je vse skupaj propadlo in za sredstva smo se obrisali pod nosom. To kaže na
               neresno delo tudi znotraj resorjev vlade. V Slovenski nacionalni stranki smo tudi že
               17. junija 2005 dali pobudo vladi, da bi naredila nek posvetovalni medresorski
               usklajevalni organ, ki bi skrbel za to, da bi ta dokumentacija bila skrbno in v času
               pripravljena in da bi se tudi dejansko lahko na razpisne pogoje prijavljala Slovenija
               pravočasno. Pa se od tega ni zgodilo nič. Spoštovana ministrica, vam v poduk, mogoče
               boste bi sedaj boljši pri tem. Še vedno vztrajamo na tem, da bi to posvetovalno telo
               moralo biti in seveda to posvetovalno telo bi bilo sestavljeno lahko iz strokovnjakov
               in bi skrbelo za ekspeditivnost, točnost in doslednost državne birokracije, ki je
               taka, kot je, neodgovorna včasih in tudi premalo premalo učinkovita.</p>
               <p>Tretja stvar, na katero želimo opozoriti, je pa to, da smo tudi zaradi
               nezagotavljanja proračuna za soudeležbo pri že odobrenih sredstvih izgubili kar nekaj
               denarja. In en tak primer je, ko mi smo trikrat opozarjali na to, da bomo izgubili
               5,5 milijona pri projektu dvotirne proge Koper - Divača, če ne bomo zagotovili
               soudeležbe. Petkrat je šla pobuda na ministrstvo in verjamem, da ta sredstva bomo
               morali na koncu vrniti. Danes poslušamo gospoda Patrika Vlačiča, da bomo 500
               milijonov evrov izgubili iz naslova posodabljanje železniškega sistema in s tem tudi
               primat nad petim vseevropskim koridorjem. To je izjavil gospod minister pred kratkim,
               tako je stanje na železniškem področju. Dejstvo je, če se bo to zgodilo, da je to
               nacionalna sramota in da zopet, spoštovane gospe in gospodje, za to ne bo nihče
               odgovarjal. Nihče. Seveda se sprašujem, če ugotavljamo tako šlamparijo in tako
               neodgovornost posameznikov, ali je v nacionalnem interesu Republike Slovenije, da to
               stanje vzdržuje. Danes smo neto donatorji v evropski proračun, 60 milijonov evrov po
               meni znanih podatkih dajemo; zamudili smo vlak, ko bi lahko prejemali. In imamo
               odprtih kar nekaj področij, na podlagi katerih bi lahko bolj temeljito pristopili k
               črpanju teh sredstev.</p>
               <p>Tretji sklop, na katerega želim opozoriti, so pa občine, ki so dostikrat v
               nemilosti, prepuščene same sebi. Jaz verjamem, da so se nekatere občine same
               organizirale tako, da so naredile posvetovalno telo ali pa mogoče kar nek urad. V
               občini Sežana imamo neko ORO, ki je kratica organizacije za pomoč vsem tistim, ki bi
               želeli pristopiti k razpisom evropskih sredstev, k pripravi dokumentacijo in
               ostalemu. Verjamem pa, da majhne občine te možnosti nimajo in da se ne znajdejo na
               tak način ali pa tudi, da v nezadostni meri posvečajo pozornost tej ponujeni
               priložnosti. In ravno tu bi morala zopet država, ustrezno ministrstvo, poskrbeti za
               to, da bi občine imele določen suport. Tudi tega nismo storili. In verjamem, da če se
               to ne bo zgodilo v prihodnosti, bomo zamudili še te priložnosti, spoštovana
               ministrica, ki jih imamo. Tako od ministrstva pričakujem, da kot najvišji državni
               organ na tem področju nudi ustrezen suport, ustrezno pomoč, tudi pravno, formalno
               pomoč, pa seveda tudi pomoč, ki je potrebna pri vseh teh pripravah, kajti vemo, da
               razpisna dokumentacija za neko razpisano področje je včasih lahko visoka v stolpcu
               zloženega papirja tudi en meter. Take so pač zahteve Evropske unije, zelo zahtevni
               postopki prijave.</p>
               <p>In dokler bomo govorili, v poročilu brali všečno napisane stavke ter hvalili zdaj
               eno zdaj drugo Vlado, da je bila dobra, ugotavljali pa nasprotno oziroma ministri se
               sami srečujejo s tem, da bomo izgubili tisto, kar je že odobrenega, potem gre tu za
               neusklajeno podajanje podatkov javnosti. Včasih je pa treba tudi pogledati malo po
               dnevnem tisku. In za to je pristojno gradivo, ki ga lahko najdete v časopisu Finance,
               menda se oni najbolj strokovno s tem ukvarjajo. Ko sem brskal po internetu glede
               tega, je tam zapisana druga zgodba.</p>
               <p>Tako bomo v Slovenski nacionalni stranki sklepe, ki so danes pripravljeni, vsak po
               svoji vesti podprli ali ne podprli. Vem pa, da je na tem področju velika šlamparija
               in od vas, spoštovana ministrica, bo odvisno, ali jo boste odpravili ali ne. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Bogovič v imenu Poslanske skupine SLS.</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Hvala, gospod podpredsednik, za besedo. Lep pozdrav, spoštovana ministrica s
               sodelavci in spoštovane kolegice in kolegi.</p>
               <p>Evropska kohezijska politika je ena najpomembnejših politik Evropske unije.
               Predstavlja okrog tretjino proračuna Evropske unije in, kot vemo, je namenjena
               zmanjševanju razlik med najbolj in najmanj razvitimi v tej skupini.</p>
               <p>V Poslanski skupini SLS menimo, da je evropska kohezijska politika za Slovenijo zelo
               pomembna, saj če malo pogledamo okrog sebe, vidimo, da ni več občine ali večjega
               kraja, kjer se ne bi izvajal vsaj eden izmed projektov, sofinanciran iz sredstev
               Evropske unije. Povod za širšo obravnavo te teme na seji odbora in na današnji seji
               Državnega zbora pa je bila revizija Računskega sodišča Republike Slovenije. Poslanci
               SLS menimo, da je Računsko sodišče izvzelo le en ozek izsek iz celotnega dogajanja.
               Ko govorimo o kohezijski politiki, namreč govorimo o večletnem načrtovanju in je
               smiselno stvari spremljati skozi daljše časovno obdobje. Vsi, ki smo se kdaj
               ukvarjali s projekti - tukaj nas je kar nekaj takšnih - namreč vemo, da od takrat, ko
               projekt nastane, do takrat, ko končno dobiš odobrena sredstva in ne nazadnje do
               prvega plačilnega toka, pretečejo leta. Finančni tok je torej tista zadnja stvar, ki
               se zgodi pri vsej stvari, pred tem pa je treba opraviti številne stvari.</p>
               <p>V Poslanski skupini SLS menimo, da ni prav, da se ves čas pojavlja raznorazne
               interpretacije v javnosti in mnenje, da je s črpanjem evropskih sredstev v Republiki
               Sloveniji vse narobe. To pač ne drži, vsaj kar se tiče stare finančne perspektive, ki
               pravzaprav še ni v celoti končana, smo pa po našem vedenju v obdobju, ko je bil za to
               področje odgovoren minister dr. Žagar, praktično počrpali vsa sredstva. Bile so sicer
               težave, pa se je marsikaj uredilo, saniralo tudi v dogovoru in sodelovanju z Evropsko
               komisijo. Ne nazadnje je Evropska komisija Republiko Slovenijo velikokrat uporabila
               kot pozitivno referenco. V programskem obdobju 2004-2006 je bila Slovenija po
               podatkih Evropske komisije pri črpanju sredstev med najbolj uspešnimi državami
               članicami. Na področju Evropskega sklada za regionalni razvoj je namreč porabljenih
               95% sredstev, kar je, lahko rečemo, skoraj najvišji možni obseg porabe pred
               zaključkom pomoči za preteklo obdobje. Nadaljnji podatki so, da je bilo na področju
               kmetijstva, ribištva porabljenih okrog 90%, na področju Evropskega socialnega sklada
               78% in področju kohezijskega sklada približno 60% sredstev. V celoti pa je ta
               sredstva moč porabiti do konca leta 2010 in mnogo projektov iz te perspektive je še v
               teku.</p>
               <p>V Poslanski skupini SLS se nam zdi pomembno poudariti tudi, da je Slovenija
               februarja 2008 z Evropsko komisijo podpisala pogodbo zaupanja za Evropski sklad za
               regionalni razvoj in kohezijski sklad, ki na podlagi ugotovljenega kakovostnega dela
               prinaša večje pristojnosti nadzora nad domačo institucijo. Menimo, da je s tem
               Slovenija dobila pomembno priznanje, da ima izpostavljene ustrezne nadzorne mehanizme
               pri črpanju sredstev iz skladov EU. V novi finančni perspektivi 2007-2013 se
               kohezijska politika izvaja prek treh skladov, evropski sklad za regionalni razvoj,
               socialni sklad in kohezijski sklad. V Poslanski skupini SLS smo zadovoljni, da smo si
               v času ministra Žagarja izpogajali 4,2 milijarde evrov iz naslova kohezijske politike
               v obdobju 2007-2013, kar pomeni približno 3,5-kratno povečanje v primerjavi s
               preteklim obdobjem. Kolikor vemo, smo v najkrajšem možnem času med prvimi izpeljali
               vse potrebne postopke takoj po zaključku pogajanj z Evropsko komisijo v operativnih
               programih, kar se je končalo v avgustu in novembru 2007, pa se je pristopilo tudi k
               angažiranju sredstev na razpisih, tako da je bilo konec leta 2008 razpisanega že za
               okoli 1,5 milijarde teh sredstev. Veseli smo, da so nekateri projekti že zaključeni
               oziroma se številni že zaključujejo in da se izplačila intenzivno izvajajo, kar
               pomeni, da so v mnogih primerih aktivnosti v zadnji fazi postopka črpanja evropskih
               sredstev. V poslanski skupini SLS se zavedamo, da črpanje pomeni mnogo več kot gola
               realizacija proračuna. Kot sem že omenil, o uspešnem črpanju sredstev novega
               programskega obdobja nazorno priča tudi pogled po Sloveniji, kjer danes praktično ni
               več občine, kjer ne bi stala tabla, na kateri piše Projekt, sofinanciran s strani EU.
               Naj poudarim, da je imela Slovenija konec oktobra 2008 kumulativno pozitiven neto
               položaj do Evropske unije v višini okrog 6 milijonov evrov. Če k temu prištejmo še na
               prejšnja sredstva avanse, ki jih je Slovenija že prejela na svoj račun, in sicer kot
               rezultat uspešnih pogajanj 2007-2013, pa je neto pozitiven položaj Slovenije okoli
               240 milijonov evrov. V celotnem obdobju je Slovenija prejela več sredstev iz EU, kot
               jih je v proračun vplačala. In po našem mnenju Sloveniji ob tekočem izvajanju nove
               finančne perspektive ne grozi nikakršna izguba sredstev najmanj ne do leta 2010.</p>
               <p>Glede na vse navedeno nikakor ne moremo govoriti, da je Slovenija pri črpanju
               sredstev EU neuspešna in neučinkovita. V poslanski skupini SLS menimo, da so razprave
               o slabem črpanju evropskih sredstev zavajajoče in neresnične. Takšne neodgovorne
               interpretacije v javnosti ustvarjajo veliko škodo tako v domačem okolju, ki neugodno
               deluje na potencialne porabnike, kot v širšem evropskem prostoru. Seveda se tudi mi
               strinjamo, da je pravilo še naprej budno spremljati sistem črpanja evropskih
               sredstev, odpravo teh pomanjkljivosti, izboljševati sistem ter poenostaviti
               administrativne postopke, saj so se v tem obdobju zagotovo pokazale šibkosti sistema
               in morebitne težave.</p>
               <p>Pa še nekaj bi rad poudaril v Poslanski skupini SLS menimo, da en izmed največjih
               problemov je to, da v Sloveniji nimamo pokrajin in posledično pokrajinske miselnosti.
               Pokrajine bi v marsičem lahko odigrale pomembno vlogo integratorja projektov, kar bi
               imelo za posledico manj projektov, ampak bi bili takšni, ki bi na dolgi rok najbrž
               dali tudi večji doprinos k razvoju Slovenije. Razlogi, zakaj jih nimamo, so nam
               znani.</p>
               <p>V Poslanski skupini SLS upamo, da bo črpanje evropskih sredstev tudi v prihodnje čim
               bolj učinkovito. Upam, da je temu namenjena tudi današnja razprava in da bo končno
               objavljen zopet kakšen nov razpis za črpanje evropskih sredstev in bomo s pomočjo
               uspešnega izvajanja kohezijske politike lažje prebrodili krizne čase.</p>
               <p>V Poslanski skupini SLS smo se odločili, da bomo podprli amandmaje, ki jih je
               pripravila Poslanska skupina SDS.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milan Gumzar v imenu Poslanske skupine LDS.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Spoštovan gospa ministrica, gospod podpredsednik, kolegice in kolegi poslanci! V
               Poslanskem klubu Liberalne demokracije smo gradivo, ki smo ga prejeli za današnjo
               točko dnevnega reda, Črpanje evropskih sredstev dodobra pregledali in prišli do kar
               hitrega zaključka, da gre ponovno za prikaz dvojnih podatkov, in sicer Računsko
               sodišče prikazuje ene podatke, vladno poročilo pa druge, tako da je težko oceniti,
               kako smo bili uspešni pri črpanju sredstev in kako smo pripravljeni na črpanje.</p>
               <p>V Poslanskem klubu LDS ocenjujemo, da v letu 2000 nismo bili dovolj uspešni, saj
               tako kažejo tudi podatki Računskega sodišča. Zato predlagamo pristojnim vladnim
               službam, da pripravijo predpise in zakonodajo tako, da se bodo lahko v prihodnosti
               počrpala vsa sredstva po prej znanih razpisih in pravilih, ki bodo enaki za vse, ki
               se bodo prijavljali na razpise, in tako pripomogli h krepitvi gospodarstva in
               enakomernega razvoja območja Republike Slovenije v celoti. Zato bomo podprli sklepe
               Odbora za lokalno samoupravo in regionalni razvoj, ne pa sklepov SDS oziroma
               amandmajev, ker gre v tem primeru za enak postopek kot pri sprejemanju zaključnih
               računov za leto 2007 in upam, da tudi o tej točki ne bomo glasovali dvakrat, tako kot
               o zaključnem računu. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Renata Brunskole v imenu Poslanske skupine SD.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni! Gospod predsednik, spoštovane kolegice in kolegi, gospa
               ministrica! Predstavljam stališče Poslanske skupine Socialnih demokratov. V
               zaostrenih pogojih ekonomske krize, v kateri se nahajamo - ne samo Slovenija, ampak
               tudi ostale države - je zelo pomembno, da se sredstva na področju evropske kohezijske
               in strukturne politike smotrno uporabljajo na način, da so dodeljena projektom, ki
               bodo v sedanji zaostreni situaciji ustvarila največjo dodano vrednost. Vendar pa
               črpanje evropskih sredstev žal ni takšno, kot je bilo načrtovano. Realizacija
               prejetih sredstev iz EU v državnem proračunu za leto 2007 kaže, da je bila Slovenija
               še manj uspešna pri črpanju sredstev iz EU kot v letu 2006, čeprav že v letu 2005 v
               državnem proračunu Slovenija ni bila uspešna pri realizaciji prejetih sredstev iz EU,
               ker je bila realizacija le 62,52% od predvidenih 483 milijonov evrov oziroma za 181
               milijonov evrov manj ali za 0,66% bruto družbenega proizvoda manj. V letu 2006 je
               bila Republika Slovenija počrpala le 77% predvidenih sredstev iz Evropske unije. V
               letu 2007 pa so bili realizirani prihodki iz sredstev Evropske unije za 40% oziroma
               za 234 milijonov evrov nižji od načrtovanega proračuna. Zaradi tega je bila republika
               neto plačnica - vsi vemo, kaj pomeni neto plačnica -, na podlagi tokov državnega
               proračuna. Slabo črpanje sredstev Evropske unije v letu 2007 je tudi zaradi tega, ker
               je prejšnja vlada šele 16. februarja 2007 posredovala nacionalni strateški okvir
               2007-2013, operativni program krepitve regionalnih razvojnih potencialov za obdobje
               2007-2013, operativni program razvoja človeških virov za to obdobje in operativni
               program razvoja okoljske in prometne infrastrukture za obdobje 2007-2013. Evropski
               uniji je vlada šele 16. februarja 2007 posredovala navedene dokumente, medtem ko je
               to obdobje že potekalo.</p>
               <p>Na področju kohezijske politike je bila v letu 2007 realizacija le 31,69%, vendar pa
               to še ni najslabše, ker je bila manj kot 25% realizacija sredstev, prejetih za
               strukturno politiko. Računsko sodišče je ugotovilo, da je tako majhna realizacija na
               področju strukturnih skladov ne le zaradi dinamike črpanja, temveč tudi zaradi
               neustreznega načrtovanja, ki je temeljilo na nerealnih postavkah. Na neustrezno
               načrtovanje plačil Republike Slovenije nas je opozorila tudi Evropska komisija.
               Najslabše črpanje sredstev iz Evropske unije pa je bilo v letu 2008, ker je Sloveniji
               v državnem proračunu uspelo počrpati le 46,38% načrtovanih sredstev. Zaradi tega pa
               je bila država na podlagi neto položaja državnega proračuna Evropske unije neto
               plačnica v še večjem obsegu v letu 2008, kot je bila v letu 2007, ker je država
               nakazala 64,7 milijona evrov več v proračun Evropske unije, kot je iz njega dobila.
               Zaradi tega bo treba prilagoditi postopke projektov Evropske unije v letu 2009, kar
               pomeni, da se bodo težave slabega črpanja sredstev Evropske unije začele odpravljati
               šele v tem letu, čeprav je slaba dinamika črpanja že od leta 2005. Zaradi tega lahko
               pričakujemo tudi slabo črpanje sredstev Evropske unije v letu 2009, kar ne bo
               najbolje vplivalo na gospodarsko rast. Treba je narediti celotno analizo podpisanih
               prioritet prejšnje vlade, ker je z analizo stroškov in koristi ter makroekonomskih
               učinkov tako na gospodarsko rast kot tudi na zaposlenost potrebno izbrati, kateri od
               teh projektov so dobri za gospodarski razvoj države in kateri so bili morebiti
               podpisani le zaradi političnih preferenc. Naj povem, da o tem je bilo govora na samem
               odboru za lokalno samoupravo. Ugotavljamo, da ni bilo pripravljenih velikih
               projektov, saj je bilo veliko majhnih projektov, ki so z vidika priprave projektov
               dražje v primerjavi z večjim projektom. Mogoče pa bi bil za nas lahko zgled Irska, ki
               je na ta način z velikim projektom tako rečeno na področju infrastrukture v celotni
               državi naredila zelo veliko. Vsekakor pa je treba vzeti resno opozorilo Računskega
               sodišča, ker v Sloveniji dejansko ni institucije, ki bi celovito spremljala podatke o
               prilivih iz evropskega proračuna. Zaradi tega je težko temeljito analizirati
               problematiko črpanja sredstev iz Evropske unije za celotno Slovenijo.</p>
               <p>Ponovno poudarjam, da je stanje na področju črpanja evropskih sredstev v letu 2008
               še slabše od leta 2007. Zato smo poslanci Poslanske skupine Socialnih demokratov že
               na Odboru za lokalno samoupravo in regionalni razvoj podprli sklepe, ki so bili
               predlagani, katerih namen je izboljšanje sistema črpanja evropskih sredstev. Moram
               reči, da takrat ni bilo zaznati nestrinjanja ob tem predlogu sklepa. Ob tem se nam
               zdi pomembno, da vlada pripravi poročilo, zakaj je prišlo do takšnih razkorakov v
               podatkih o načrtovanih in prejetih evropskih sredstvih. Prav tako se nam zdi
               pomembno, da vlada Republike Slovenije pripravi evalvacijo razvojnih prioritet
               Republike Slovenije v okviru ustreznih programskih dokumentov. To je pomembno, ker se
               Slovenija danes nahaja v težkih pogojih ekonomske krize in zaradi učinkovitejšega
               črpanja evropskih sredstev v teh pogojih.</p>
               <p>Zaradi vsega tega bo Poslanska skupina Socialnih demokratov podprla predlog sklepov
               Odbora za lokalno samoupravo in regionalni razvoj. Žal pa se v tem trenutku poslanci
               Poslanske skupine Socialnih demokratov ne moremo strinjati in bomo zavrnili amandmaje
               sklepa, ki ga je vložila Poslanska skupina SDS. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvonko Černač v imenu Poslanske skupine SDS.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi ter vsi ostali prisotni! Dovolite mi uvodoma nekaj
               besed glede procedure pri obravnavi te točke oziroma glede proceduralnega manevra, ki
               so si ga privoščile poslanske skupine vladajoče koalicije pri obravnavi te
               problematike, ki so najprej zahtevale sklic nujne seje Komisije za nadzor javnih
               financ, v povezavi z revizijskim poročilom Računskega sodišča o tej temi oziroma o
               letu 2007, ki, mimogrede, še ni dokončno, rok za odzivno poročilo je potekel v teh
               dneh. Priporočila Računskega sodišča pa gredo predvsem v smeri oziroma na področje
               boljšega spremljanja, evidentiranja in boljšega administriranja projektov na področju
               koriščenja evropskih sredstev. Proceduralni manever so si privoščile te poslanske
               skupine po tistem, ko je bila ta seja Komisije za nadzor javnih financ sklicana in
               tudi opravljena v prvem delu 12. januarja, nakar je bil sklican Odbor za lokalno
               samoupravo in regionalni razvoj, ki ga vodi gospod Trofenik iz Zares, ki je to
               obravnavo tudi dokončno po več prekinitvah opravil. Gradivo, ki smo ga v vmesnem času
               dobili s strani nove vlade, namreč ugotovitve, na katerih ste temeljili sklic izredne
               seje, derogira, izničuje, in nastal je velik problem. Vladni podatki namreč kažejo
               popolnoma drugačno sliko, kot ste jo, spoštovani, vse od predvolilnega obdobja naprej
               v javnosti prikazovali. Ko ste slikali katastrofalno sliko na tem področju in
               zavajali javnost, češ kako je Slovenija pri črpanju evropskih sredstev neuspešna.
               Podatki vas demantirajo in zaradi tega ste pač morali to zadevo zapeljati v druge
               vode.</p>
               <p>V gradivu za današnjo sejo ni niti poročila Komisije za nadzor javnih financ, ki je
               edina pristojna za obravnavo te tematike v povezavi s poročilom Računskega sodišča,
               niti sklepov, ki so bili sprejeti - ničesar, kljub temu da smo to tematiko izčrpno
               obravnavali na dveh zasedanjih, 12. januarja in 26. februarja.</p>
               <p>Kakšen je bil torej resnični namen predlagateljev, Socialnih demokratov, Zares in
               LDS, pri tej zadevi. Namen je bil ta, kot sem povedal že na začetku, potrditi tisto,
               kar ste govorili pred volitvami, žal pa so vas podatki demantirali. In na drugi
               strani si ustvariti ugodno pozicijo, ko se bodo projekti, ki so v izvajanju in ki so
               bili razpisani v teh dveh preteklih letih, 2007 in 2008, začeli tudi finančno
               izvajati in ko bodo ta plačila nekje prikazana v nekem proračunu 2009, 2010 in tako
               naprej. Kajti, vemo, kako je pri teh projektih. Najprej je treba imeti razpis, potem
               je treba se na ta razpis prijaviti, dobiti sklep in šele potem gre projekt v
               realizacijo. Gre za projekte, ki trajajo tudi več let in šele na koncu, ko je vse
               plačano, lahko tisti, ki so uspeli dobijo sredstva povrnjena. Tako je to obdobje
               tako, da bodo učinki tistega, kar se je počelo v letu 2007, 2008, vidni še v letih
               2009, 2010 in tako naprej. Slovenija ne samo, da je bila v prvem letu nove finančne
               perspektive uspešna, lahko bi ga šteli celo 2008 za prvo leto, ker vemo, kako so
               administriranja na ravni EU potekala, bila je in to je dokazano in zapisano med
               najbolj uspešnimi novimi članicami. Zaradi tega je treba pri analizi tega biti realen
               in pošten. Šlo je za prvo leto nove finančne perspektive, za obdobje, ko so se
               programi na ravni Evropske komisije šele potrjevali. Zadnji so bili potrjeni šele
               konec leta 2007. V tej luči je treba gledati prikazano. Če pa želimo najprej govoriti
               o tem, ali smo bili dovolj uspešni ali ne glede porabe tistega, kar je bilo za to
               obdobje izpogajano, moramo najprej nekaj besed povedati tudi o tem, kaj je pravzaprav
               temelj velikim sredstvom, ki jih imamo na voljo v obdobju od 2007 do 2013, govorimo o
               preko štirih milijard sredstev in kako so bila ta sredstva pravzaprav izpogajana.
               Kako to, da je Slovenija za to obdobje dobila vrednostno gledano primerljivo daleč
               največ sredstev v njeni zgodovini iz tega naslova? Tisti, ki ste sedeli v teh klopeh
               v preteklem mandatu, se boste spomnili, da situacija v letu 2005 ni bila tako
               enostavna. V letu torej, ko se je pogajala nova finančna perspektiva.</p>
               <p>Na drugi strani smo se zelo hitro razvijali. Šli smo čez 75% prag razvitosti. In če
               perspektiva ne bi bila zaključena do leta 2005, spomnite se, bi imeli zelo veliko
               težavo, koliko sploh in na kakšen način iz teh skladov pridobiti. Zaradi tega dobro
               veste, da je bila v opciji tudi administrativna delitev: Slovenija na dve razvojni
               regiji, ki bi nam v primeru spodletelih pogajanj omogočila čim bolj učinkovito
               črpanje teh sredstev. Prejšnja vlada je na teh točkah zelo aktivno in uspešno
               delovala in tudi razumsko, moram reči, kljub temu da je takratni poslanec mag. Milan
               M. Cvikl, ki sedaj kot generalni sekretar Vlade sedi na levici Pahorjevi, celo javno
               blatil takratnega predsednika Vlade gospoda Janeza Janšo, češ, da je šel v
               pogajanjih, takrat kot so se pogajali pod luksemburškim predsedstvom junija 2005,
               raje spat, tako je rekel, kot da bi se pridružil novim članicam, ki so se
               prostovoljno odpovedale 10% sredstev na področju kohezije. Zelo premišljena je bila
               ta poteza. Izkazala se je kot dobra, takrat ko je bila spoznana realna ocena, da
               luksemburški predlog ne bo uspel, ker so bila nasprotovanja med Veliko Britanijo in
               Francijo prevelika uspel je predlog pod angleškim predsedstvom decembra 2005 in
               Slovenija je bila edina izmed teh novih držav, ki se takrat ni odpovedala 10-im % in
               jih zaradi tega tudi ni izgubila.</p>
               <p>Skratka, perspektiva 2007-2013, pogajanja v tej smeri so bila uspešno zaključena in
               če bi držala ta teza, ki jo izpostavljate, da so sredstva bila premalo koriščena -
               kaj lepšega! V tem obdobju, ki je bilo za nami, ste govorili, da se vse pregreva, da
               je gospodarstvo pregreto, da je teh sredstev preveč, torej bi s hitrejšim koriščenjem
               po tej sintagmi se dogajalo še hujše, kot se je že tako ali tako dogajalo. Kaj
               lepšega, da imate sedaj tukaj eno veliko rezervo, če menite, da je, za obdobje, ki je
               pred nami. V nadaljevanju bom povedal, da temu ni tako. Ker na eni strani smo storili
               vse v tem preteklem obdobju, da je bil ta okvir za obdobje 2007-2009 v maksimalni
               možni meri izkoriščen oziroma razpisan, in na drugi strani vidimo, da so vaše
               ambicije za letošnje leto z rebalansom proračuna 2009 katastrofalne, katastrofalne.
               Medtem ko javnost prepričujete o tem, kako boste črpanje teh sredstev povečali, jih z
               rebalansom zmanjšujete.</p>
               <p>Zdaj mogoče še eno besedo, dve, glede obdobja prejšnje finančne perspektive
               2004-2006 - mislim, da ni treba o tem obdobju izgubljati besed. Bilo je storjeno vse,
               da se je to obdobje oziroma se bo v prihodnjih mesecih uspešno zaključilo. Počrpana
               bodo vsa sredstva, ki so bila Sloveniji namenjena, in celo več, ker je bilo razpisano
               več, kot je na voljo, ravno zaradi tega, ker se je računalo s tem, da kateri izmed
               projektov ne bo uspešno zaključen. Časovnica glede 2007-2023 in podatek, ki je
               pomemben, zakaj v letu 2007, pa tudi še v enem velikem delu leta 2008 ne more biti
               likvidnostnega koriščenja teh sredstev, je sledeči. Nacionalni strateški referenčni
               okvir s strani Evropske komisije je bil odobren 18. junija 2007. Prva dva operativna
               programa krepitve regionalnih razvojnih potencialov in okoljske in prometne
               infrastrukture -27. avgusta 2007 in zadnji, novembra 2007, 21. novembra operativni
               program razvoja človeških virov. To je okvir, iz katerega moramo izhajati. Šele, ko
               so bili ti programi potrjeni, je bilo mogoče začeti z razpisi. Kljub temu lahko
               ugotovimo in to izhaja iz gradiva, ki ga imamo v svojih mapah, od milijarde sedemsto
               devet milijonov in nekaj tisoč evrov na področju krepitve regionalnih razvojnih
               potencialov je bilo razpisanih 678 milijonov v prvem letu ali 112,6% glede na pravice
               porabe 2007-2008. Ministrstvo, ki ste ga najbolj kritizirali, ki ga je vodil dr.
               Žagar najbolj uspešno. Operativni program razvoja človeških virov - na voljo v
               celotnem obdobju do 2013 755,699.371 evrov, razpisanih 205 milijonov v prvem letu ali
               83% glede na pravice porabe 2007 pa 2008. In razvoj okoljske in prometne
               infrastrukture: na voljo milijardo 635,599.744 evrov, razpisanih 157 milijonov ali
               63,5% glede na pravice porabe 2007-2008. Pri tem je treba povedati, da sredstva, ki
               ne bodo v tem obdobju porabljena, ne bodo zapadla, ker je perspektiva dolga do 2013.
               Skupaj je bilo torej v tem obdobju v prvem letu razpisanih milijardo 200 milijonov od
               dobre 4 milijarde, kolikor imamo na voljo do leta 2013. Torej, če bi bilo razpisano
               še več, bi še bolj <q>"kurili"</q>. Kajti investicijska aktivnost bi se še bolj pospeševala.
               Mislim, da tudi to ni bil namen; namen je bil, da se učinkovito podprejo tisti
               projekti, ki so nekje bili že zasnovani in ki so že tekli iz prejšnje finančne
               perspektive, in da se začnejo novi, kar dokazujejo investicije na območju celotne
               naše države. Ni je občine, v kateri se ne bi iz teh sredstev dogajalo karkoli. In kaj
               imamo sedaj? Problem niso aktivnosti prejšnje vlade. Problem je neaktivnost sedanje
               vlade. Ali imamo kakšen aktualen razpis? Imamo kaj novega? Je kaj svežega? Vsi
               čakajo. Občine čakajo. Ne ve se, kdaj bo kakšen razpis. Vse je odprto. Ob tem, da so
               vse podlage ustvarjene. Nič ni treba potrjevati na Evropski komisiji, nič se ni treba
               dodatno pogajati, treba je samo začeti delati in ustvariti podlage za investiranje.
               Sedaj toliko bolj kot takrat, ko je bila gospodarska aktivnost visoka; in mi smo na
               to opozorili. Gre za vlaganje v železnice, avtoceste, širokopasovno omrežje, v
               energetske projekte, v obnovljive vire energije. Skratka, na vsa tista področja, ki
               so, kot govorimo oziroma kot zdaj vi govorite, odkar ste na oblasti, naš razvojni
               potencial in ki pomenijo pomemben prispevek k povečanju gospodarske rasti. Gre tudi
               za vlaganja na področjih, kjer je Slovenija podhranjena in kjer bo morala, če se bo
               želela v prihodnjih letih hitreje razvijati, bistveno pospešiti vlaganja.</p>
               <p>Dovolite mi še besedo glede administriranja projektov. Tukaj se strinjamo, da je
               treba stvari izboljšati. O tem nimamo različnih mnenj. Mnogo stvari, ki so bile
               zasnovane v preteklosti, je treba izboljšati, treba je omogočiti lažji dostop do teh
               sredstev in na tem področju nas vse skupaj gotovo čaka precej dela in v tem vas bomo
               v popolni meri podprli.</p>
               <p>In kaj se dogaja sedaj z rebalansom? Z rebalansom za 2009 se celo zmanjšujejo
               sredstva iz Evropske unije. Glede na razmere, v katerih smo, bi bilo utemeljeno
               pričakovanje, da bi se ta sredstva vsaj podvojila, predvsem na tistih programih
               oziroma podprogramih, kjer še imamo rezerve. Zaradi tega smo tudi predlagali amandma
               oziroma drugačne sklepe, kot so predlagani. Po vpogledu v rebalans proračuna za leto
               2009, s katerim smo bili danes seznanjeni, pa smo prepričani, da je ta naš predlog še
               toliko bolj utemeljen. Prejšnja vlada je v času visoke gospodarske rasti, torej v
               obdobju, ko spodbude na temu področju niso bile potrebne, načrtovala osemsto
               šestinosemdeset milijonov šesto sedeminšestdeset tisoč sedemsto dvajset evrov
               sredstev, rebalans, ki ste ga vložili v proceduro ta sredstva znižuje na osemsto
               triinsedemdeset milijonov šesto petinpetdeset tisoč petsto oseminštirideset evrov
               oziroma za nekaj čez trinajst milijonov evrov. Ampak kar je še bolj pomembno in bolj
               značilno, pa je, da se na drugi strani vplačila v evropski proračun povečujejo za
               skoraj triinpetdeset milijonov evrov - s tristo devetindevetdeset na štiristo
               dvainpetdeset milijonov evrov.</p>
               <p>V Poslanski skupini Slovenske demokratske stranke ne podpiramo predlaganih ukrepov s
               strani Odbora za lokalno samoupravo in regionalni razvoj, ker se predlagatelji v njih
               bolj ukvarjajo z obdobjem, ki je za nami, kot z obdobjem, ki je pred nami. Pogrešamo
               nove razpise, nove možnosti za gospodarstvo, teh ni. Iz tega razloga smo ta predlog
               amandmirali v smeri, ki bi omogočil še uspešnejše koriščenje sredstev iz Evropske
               unije, in predlagam vam, da nas v tej točki tudi podprete. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Trofenik v imenu Poslanske skupine Zares.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo.</p>
               <p>Povod za razpravo o problematiki črpanja evropskih sredstev in uvrstitev te
               problematike na plenarno sejo Državnega zbora je Revizijsko poročilo Računskega
               sodišča o sredstvih EU v zaključnem računu državnega proračuna Republike Slovenije za
               leto 2007, s katerim je Računsko sodišče želelo odgovoriti na edino vprašanje o
               preglednosti prikaza prejetih in vplačanih sredstev v evropski proračun. Niti si ni
               postavila cilja ugotavljanja učinkovitosti niti ugotavljanja smotrnosti, kar bo še v
               prihodnosti nujno potrebno - toliko zaradi razumevanja.</p>
               <p>V Republiki Sloveniji namreč še danes nimamo urejenega sistematičnega in celovitega
               sistema spremljanja podatkov o prilivih in odlivih v evropski proračun in celovite
               informacije o evropskih sredstvih, ki bi služile za oceno stanja, vodenje politike in
               morebitne ukrepe. Pri pregledu zaključnega računa državnega proračuna za leto 2007 je
               Računsko sodišče ugotovilo nesporno, da so iz zaključnega računa državnega proračuna
               razvidna vplačana sredstva v evropski proračun in prejeta sredstva, vendar je njihova
               poraba nepregledna, saj je razpršeno znotraj neposrednih proračunskih porabnikov.</p>
               <p>Tako je bilo v letu 2007 vplačanih tristo šestinpetdeset milijonov evrov ali dobrih
               23% več kot leto poprej v evropski proračun, prejeto pa tristo sedeminštirideset
               milijonov evrov, kar je v absolutni številki manj kot leto poprej, leta 2006. Tako so
               bila v letu 2007 vplačana sredstva za 8,7 milijona evrov presegla prilive iz
               evropskega proračuna v državni proračun Republike Slovenije oziroma govorimo o
               negativni poziciji državnega proračuna, glede na evropski proračun. Poleg navedenega
               Računsko sodišče ugotavlja v svojem poročilu, da je bilo v letu 2007 realiziranih le
               slabih 60% od načrtovanih prihodkov iz evropskega proračuna, in v tem je problem, saj
               je bilo od načrtovanih 582 milijonov evrov realiziranih le 347 milijonov evrov.
               Znotraj tega je bila ugotovljena posebno slaba realizacija na področju strukturnih
               skladov, ki ni presegla 25%, poudarjam, od načrtovane višine. Mimogrede, stanje v
               lanskem letu 2008 je še bistveno slabše; izpad meri 420 milijonov evrov od načrtovane
               večine, neto položaj državnega proračuna pa znaša minus 64 milijonov evrov. Podatki
               zaključnega računa državnega proračuna ne dajejo celovitega odgovora o neto položaju
               Republike Slovenije. Zaradi tega je Računsko sodišče s pomočjo podatkov Evropske
               komisije, ne domačih institucij, izračunalo še dva neto položaja Republike Slovenije,
               in sicer neto položaj Republike Slovenije brez prejemnikov izvendržavnega proračuna,
               ki je bil v obravnavanem letu pozitiven in je znašal plus 6,5 milijona evrov, ter
               neto položaj Republike Slovenije kot celote, ki je bil prav tako pozitiven in je
               znašal 31,3 milijona evrov. Ker je leto 2007 prvo leto nove finančne perspektive, ko
               je bilo možno črpati sredstva iz dveh programskih obdobij, to se pravi iz obdobja
               2004-2006 in iz obdobja 2007-2013, vendar pa prejeta sredstva v zaključnem računu
               državnega proračuna niso prikazana ločeno, zaradi česar direktno ni razvidna
               realizacija v omenjenih dveh programskih obdobjih. Dejstvo pa je, da je v letu 2007
               bilo samo dobrih 8% iz nove finančne perspektive. 8%!</p>
               <p>Po ugotovitvah Računskega sodišča niso ustrezno evidentirani prihodki iz evropskega
               proračuna, iz naslova finančne perspektive 2007-2013, pa tudi ne vplačila sredstev v
               evropski proračun. Skratka, po ugotovitvi Računskega sodišča zaključni račun
               državnega proračuna ne predstavlja ustrezne informacije o vseh prejetih plačilih v
               Republiko Slovenijo, vključno s tistimi, ki jih Evropska komisija izplača neposredno
               upravičencem v Republiki Sloveniji. Poleg poročila Računskega sodišča je Vlada v
               zvezi s problematiko črpanja evropskih sredstev dostavila poročilo z naslovom Črpanje
               evropskih sredstev in odgovor Vlade na pisno zahtevo članov Komisije Državnega zbora
               za nadzor javnih financ za predložitev podatkov o evropskih sredstev in kronologijo
               vseh potrebnih aktivnosti glede priprave projektov in samega črpanja sredstev
               strukturnih skladov za finančno obdobje 2004-2006 in 2007-2013. Na žalost obsežna
               dodatna gradiva niso ustrezno obdelana in ne dajejo odgovora na nekatera odprta
               vprašanja, kot so: o razlogih za nesporno slabo črpanje, o razlogih za slabo
               načrtovanje, o skladnosti med odobrenimi projekti in veljavnimi regionalnimi
               razvojnimi programi, o izvedljivosti projektov, o smotrnosti in učinkovitosti porabe
               evropskih sredstev, o morebitnih dodelitvah projektov oziroma sredstev brez razpisov,
               o problematiki zagotavljanja lastne udeležbe, o dodani vrednosti prejetih evropskih
               sredstev; pa še kakšno vprašanje bi se našlo.</p>
               <p>Uspešno črpanje evropskih sredstev ne sme biti namenjeno samemu sebi, ampak moram
               biti sredstvo za dosego skladnejšega regionalnega razvoja v Republiki Sloveniji. Če
               želimo učinkovito počrpati razpoložljiva evropska sredstva za dosego cilja o skladnem
               regionalnem razvoju Slovenije, bo treba odgovoriti tudi na ta vprašanja, zato bomo v
               naši poslanski skupini podprli predloženi sklep, ki ga je pripravilo matično delovno
               telo. Hvala lepa.</p>
            </sp>
            <sp who="SDZ5:KlavoraVasja">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Matjaž Zanoškar v imenu poslanske skupine DeSUS.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovana gospa ministrica, spoštovani podpredsednik Državnega zbora, kolegice in
               kolegi! Poslanska skupina DeSUS v celoti podpira sklepe, ki jih je sprejel Odbor za
               lokalno samoupravo in regionalni razvoj. Poleg tega smo v poslanski skupini mnenja,
               da je pravi trenutek, da se umesti v širšo razpravo črpanje evropskih sredstev za
               odboje 2004-2006 in za novo finančno perspektivo 2007-2013. Seveda nas ob tej
               razpravi silno silno skrbi dejstvo, da v tem trenutku razpolagamo z različnimi
               podatki, ki so izsledki raziskav oziroma analiz, ki pa se med seboj razlikujejo. Ti
               podatki nam v celoti danes ne dajo odgovora niti odgovora državljankam in
               državljanom, ali je država Slovenija bila v tem odboju črpanja evropskih sredstev
               neto vplačnica ali neto prejemnica. Pomembno je, da je ta razprava o črpanju
               evropskih sredstev na programu sedaj, ko vemo, da je črpanje evropskih sredstev do
               sedaj že pomagalo pri generiranju novih delovnih mest, pri generiranju razvoja
               Republike Slovenije in sedaj, ko smo v tej finančni gospodarski situaciji, v kateri
               še silno silno potrebujemo nek dodaten suport pri pospeševanju razvoja naše države.
               Pomembno je, da je v tem trenutku narejen in se naredi presek glede črpanja evropskih
               sredstev do tega obdobja in od tega obdobja naprej, da se na podlagi črpanja ugotovi
               ta uspešnost, učinkovitost in da se najdejo vse tiste zagate in tisti problemi, ki so
               nekako vplivali na zmanjšano moč in zmanjšano učinkovitost črpanja evropskih
               sredstev. Seveda za preteklo obdobje moramo reči, da je Slovenija počrpala precej teh
               sredstev, da pa so vsekakor tu anomalije, ki jih je treba odpraviti zato, da bi bilo
               črpanje učinkovitejše in še boljše.</p>
               <p>Najmanj toliko pomembno, kot je črpanje in višina sredstev v sedanjem obdobju, je za
               Poslansko skupino DeSUS pomembno tudi, da Vlada od zdaj naprej naredi pregled
               razvojnih prioritet, da Vlada in resorna ministrstva, ugotovijo ali so vse te
               načrtovane prioritet prave, ali še držijo v teh novih pogojih, ali so to tiste
               prioritete, ki bodo našo državo dvignile glede tehnološkega razvoja in gospodarske
               rasti. Za Poslansko skupino DeSUS je silno pomembno, da se v tem preseku pregledajo
               tudi sklenjene pogodbe za črpanje sredstev iz evropskih virov, da se ugotovi
               vprašanje izvedljivosti in upravičenosti vseh teh projektov, ki so že v teku. Ali so
               to res projekti, ki generirajo nova delovna mesta in generirajo naš razvoj? Seveda to
               kompletno razpravo bomo sprejeli in sprejemamo v Poslanski skupini DeSUS kot
               priložnost in možnost, da se nekako odstranijo vse ovire na tej poti, da bi bili
               učinkovitejši v naslednjem obdobju, kot smo bili do sedaj oziroma še bolj.</p>
               <p>Velikokrat je v razpravah omenjeno, da so razpisi nestrokovno oziroma strokovno
               pripravljeni tako, da so zelo komplicirani in da enostavno, če delimo na tiste, ki se
               prijavljajo na te razpise, in jih lahko delimo na te lokalne skupnosti lokalnega
               okolja in tiste, ki se prijavljajo za razpise v širšem družbenem in državnem
               interesu, potem lahko rečemo, da so ti razpisi večkrat tako komplicirani, da
               enostavno manjše občine, ki ne razpolagajo s strokovnim kadrom in z znanjem, niso
               sposobne teh prijav. Velikokrat smo opozarjali na to, da bi ministrstva morala pri
               tem pomagati tem manjšim občinam in spremeniti razpise, da bi bili bolj enostavni.
               Tako mislimo, da bi bilo treba te razpise udejanjiti takoj, takoj je treba dati javne
               razpise za letošnje leto. Naj razpisi ne trajajo več kot 30 dni, naj odločitve
               resornih ministrstev ne trajajo več kot 30 dni, naj bodo sofinanciranja predvsem tam,
               kjer gre za nerazvita področja ali občine, ki so ogrožene, v večjem procentu, kot je
               to razpisano do zdaj. Naj se finančni viri in finančni tokovi razpolagajo in umestijo
               tako, da ne bodo nekatere občine pahnjene v težave likvidnostnih vsebin, ker morajo
               same zalagati denar, potem pa pri končni realizaciji pričakujejo denar vrnjen od
               ministrstev. Vemo, da so vsi ti projekti potrebni medresorskega usklajevanja. Taka
               relacija med ministrstvi mora biti dosledno upoštevana. In ko gre za umeščanje nekega
               projekta v prostor, potem se ve, da so tu zajeta tudi ostala ministrstva.</p>
               <p>Ni nam jasno, da tam, ko gre za razpise za državne projekte, ki zadevajo cestno
               omrežje, promet, ki zadevajo železnice, ki zadevajo tudi večje projekte na področju
               okoljevarstva, da se tam stvari tako počasi odvijajo. Tu verjetno ni razloga za
               čakanje, pač pa je lahko razpis takoj in se ta sredstva tudi takoj koristijo.</p>
               <p>Mnenja smo, da bi bilo za enotno prezentacijo in enotno interpretacijo od vsega
               začetka treba vzpostaviti enoten sistem sledljivosti črpanja evropskih sredstev in
               tudi poročanja, da bomo v vsakem trenutku vedeli, pri čem smo, ali smo neto
               prejemniki ali smo neto plačniki. Seveda na koncu in ne nazadnje tudi evalvacijski
               učinki so potrebni za črpanje teh sredstev. Naj se ve, ali so šla v prave namene ta
               sredstva, ali so producirala dodano vrednost, ali so producirala gospodarsko rast ali
               pa so bila potrošena in porabljena za kaj nepomembnega.</p>
               <p>Torej, naj zaključim. Poslanska skupina DeSUS bo v celoti podprla vse sklepe, ki jih
               je sprejel tudi Odbor za lokalno samoupravo in regionalni razvoj. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev o celotnem gradivu in predlogu sklepa. Besedo ima
               gospod Silven Majhenič. Izvolite.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. V končnem poročilu Računsko sodišče navaja
               enake ugotovitve kot v predlogu poročila. Seveda so v razpravah mnenja bila ves čas
               deljena, tako da se je edino smiselno opreti na stališča Računskega sodišča.</p>
               <p>Sklepi, ki so bili sprejeti na Komisiji za nadzor javnih financ za obdobje 2004-2006
               in v letih 2007-2013, so na nek način ohrabrujoči, saj se ugotavlja, da je bilo
               črpanje evropskih sredstev ustrezno. Apeli, da se evropska sredstva črpajo z
               dinamiko, kot je bila zastavljena, dajejo neko upanje, da se bo politika na tem
               segmentu poenotila. Slovenija ima pravico do leta 2015 iz evropske blagajne načrpati
               5 milijard evrov. V bistvu gre za naš denar. Treba je pripraviti dobre projekte, ki
               imajo visoko dodano vrednost, nikakor pa se denarja ne sme porabiti za namene, ki
               spodbujajo le javno porabo.</p>
               <p>Iz poročila je tudi razvidno, da se je dinamika črpanja v članicah Evropske unije v
               letu 2007 povečala, medtem ko se je trend aktivnosti črpanja v Sloveniji upočasnil.
               Sigurno je tu prisotno slabo planiranje in premajhna fleksibilnost Vlade, kar se
               odraža v tem, da sredstva niso bila počrpana dovolj učinkovito. Vprašam se, kakšni so
               denarni tokovi med Slovenijo in Unijo, koliko plačujemo in koliko dobimo. Tu smo
               zanesljivo na slabšem, saj je bila Republika Slovenija v letu 2008 neto plačnica v
               Evropsko unijo. Kot mi je znano, je bilo Računsko sodišče ves čas seznanjeno s
               potekom črpanja sredstev, tako da o netransparentnosti ne moremo govoriti.</p>
               <p>Gospodarska kriza v Evropi se je sprevrgla že v politično krizo, ki je za nas na nek
               način signal, da je treba strniti vrste in pozabiti na leve in desne. Naše
               gospodarstvo je vezano v 70% na izvoz ter je v veliki meri odvisno od tujih
               dobaviteljev, zato je zelo pomembno, kako se bodo zadeve reševale v prid našemu
               gospodarstvu znotraj države. Evropa rešuje svoje gospodarstvo z vsemi možnimi
               sredstvi in tu ni milosti. Propadel bo tisti, ki je znotraj sistema in ni pripravljen
               z enako mero odreagirati. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana ministrica s sodelavci,
               kolegice in kolegi! Torej jaz sem začutil kar nekaj nasprotujočih mnenj pri
               predstavitvi gospe ministrice o obravnavani tematiki in predsednika Odbora za lokalno
               samoupravo in regionalni razvoj. Mislim, da se je dalo čutiti tule velike razlike pri
               podajanju bistva problema. Seveda se lahko strinjam tudi s tem, da je treba mogoče
               kakšen projekt tudi še ponovno pogledati, ponovno kaj preveriti tudi zaradi krize, ki
               jo imamo. Zaradi izvajanja pa so eventualno nastali kakšni problemi pri sami izvedbi
               posameznih projektov in pogledati mogoče tudi kdaj na kakšno prioriteto. Vendar v
               globalu seveda ne, razen če želimo, da cel projekt obstane. Pa mislim, da tu niso
               potrebne nobene spremembe ne pri organizaciji črpanja sredstev - to bi bilo še
               najslabše za državo oziroma za možnost črpanja - in ne kakšne velike spremembe pri
               kakšnih prioritetah.</p>
               <p>Torej gre tudi za nekatere velike državne projekte, katerih črpanje ni odvisno samo
               od ministrstva oziroma službe Vlade, ampak so odvisni tudi od raznih drugih
               dejavnosti. Konkretno je na področju prometa že en tak primer. Me je pa, moram reči,
               da precej zmotila v mnenjih nekaterih poslanskih skupin trditev, da gre za politične
               projekte, da je zaradi tega ponovno treba preveriti. Kolegica Brunskole je govorila o
               političnih projektih v imenu poslanske skupine. Ne vem, ali je mislila pri tem
               belokranjski vodovod. Jaz se strinjam, dajte ga preveriti, naj ga kdo preveri, vendar
               jaz sem trdno prepričan, da belokranjski vodovod ni politični projekt, ampak je
               projekt, ki se že dolgo let vleče in ga je treba zaključiti, ga je treba plačati tudi
               iz teh sredstev, zaradi tega, ker Belokranjci in Belokranjke ta vodovod seveda nujno
               rabijo. Ali je treba ponovno preveriti, ne vem, projekt Rimskih toplic? Daleč od
               tega. Naj ga kdo preveri, če hoče. Vendar jaz sem trdno prepričan, da je za razvoj
               turizma v Sloveniji vključno zdraviliškega turizma ta projekt nujno potreben. Dobro
               je, da teče. Ali je treba preveriti koroški center za ravnanje z odpadki? Zagotovo,
               če ga hoče kdo preveriti, vendar jaz sem trdno prepričan,da vse te projekte, okoljske
               projekte, Slovenija in posamezna področja nujno potrebujejo. Če pogledam na drugi
               strani sklepe Odbora za lokalno samoupravo se mi zdi,da je vsaj tri četrt nalog, ki
               jih je dobila Vlada oziroma vladna služba, da jih izvedejo, raznih analiz in poročil
               in morebitnih reorganiziacijskih preverb in tako dalje in tako dalje, mislim, da je
               to negativno, da je to slabo. Trdno sem prepričan, da je mnogo bolje, da vsi, ki ste
               in smo zadolženi za realizacijo posameznih projektov, delamo na projektih, ne pa na
               analizah in presojah in kaj jaz vem čemu še. Jaz, kakor vem, vam manjka ljudi, je
               manjkalo ljudi že v prejšnjem mandatu, sedaj jih še bolj manjka, ker jih je, kakor
               imam podatek, tudi manj. Upam, da ne bo še kdo odšel od tam. Treba je delati na
               projektih, ne pa na analizah in izračunih zaradi analiz ali zaradi izračunov.</p>
               <p>Druge stvari je že kolega Bogovič prej v mnenju naše poslanske skupine jasno
               definiral, zato ne bi tega ponavljal. Izražam pa jasno stališče, da ne bom podprl
               sklepov, ki jih je pripravil Odbor za lokalno samoupravo, pač pa bom podprl sklepe,
               ki jih je predoložila poslanska skupina SDS, ki so povzeti sklepi Odbora za nadzor
               proračuna. Strinjam se tudi z obrazložitvijo teh sklepov oziroma z obrazložitvijo
               tega amandmaja, ki pravi, da amandma daje operativno podlago za nadaljevanje
               uspešnega črpanja evropskih sredstev tudi v prihodnjih letih in je usmerjen k
               pospeševanju vlaganj sredstev na tistih področjih, ki lahko pomembno prispevajo k
               hitrejšemu gospodarskemu razvoju in s tem k hitrejši gospodarski rasti. Zato pa se
               seveda pri vsej stvari tudi gre. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa predsedujoči za besedo. Pozdrav tudi ministrici in pa sodelavcema!</p>
               <p>Že takoj v uvodu, jaz mislim da je ministrstvo problematiko črpanja evropskih
               sredstev ustrezno predstavilo. Strinjam se tudi, bom rekel, kar z večino sklepov
               matičnega delovnega telesa, Odbora za lokalno samoupravo, kajti, če nas Računsko
               sodišče opozori na nek problem, potem je seveda temu potrebno nameniti neko
               pozornost, se bom pa v razpravi, diskusiji pa usmeril predvsem vnaprej in pa ne
               nazaj.</p>
               <p>Seveda, zmeraj, ko dosežemo en rezultat, nekdo ga vidi kot uspeh, drugi ga vidi kot
               neuspeh. Jaz moram reči, da je zgodba črpanja evropskih sredstev relativno novo, vsi
               skupaj od ministrstva naprej pa do občin smo se še učili in prepričan sem, da bomo in
               pa moramo biti v teh letih, ki prihajajo, boljši in pa še uspešnejši. Kot župan vodim
               enega večjih slovenskih projektov za posamezno občino, moramo reči, da se nam je
               nabralo nekaj dragocenih izkušenj, za katere sem pa prepričan, da če jih tu povem, da
               bodo v tej državi koristili še marsikomu. Predvsem velja, da se moramo na te projekte
               pripraviti bolje kot smo se v preteklosti. Če danes pogledate prvo stran v Financah
               je tam resno opozorilo slovenskim občinam, marsikatere so v resnih finančnih
               škripcih, stanje na področju občinskih financ se je v letu 2008 poslabšalo in občina,
               ki ima slabo finančno situacijo seveda ne more biti dober izkoriščevalec evropskih
               sredstev. Zatorej, tiste občine, ki računajo na konkretne projekte, seveda je za te
               investicije potrebno varčevati pri proračunih, rebalansih vsaj že kakšni dve leti
               prej.</p>
               <p>Na drugi strani smo župani pa tudi poslanci na državo pri sprejemu rebalansa
               naslovili kar nekaj apelov, če seveda v teh časih, ko je kreditiranje občin težavno,
               ko težko pridemo do dodatnih virov, če država ne bo ustrezno pomagala, potem bomo
               seveda počrpali tudi bistveno manj sredstev kot bi si mi vsi skupaj želeli. Recimo
               kohezijski evropski projekt deluje tako, da ko se občini kot investitorju račun
               izstavi, potem se seveda izstavi zahtevek v Bruselj na državo in prihajajo sredstva
               nazaj. Tu moram reči, da če prihaja do zamikov, lahko prihaja tudi do nekaj
               težav.</p>
               <p>Druga stvar so seveda javna naročila. Na področju javnih naročil se da s številnimi
               pritožbami, nekaterimi upravičenimi, drugimi tudi neupravičenimi, zapraviti in pa
               izgubiti milijone in milijone evropskih sredstev. Takrat čas neusmiljeno teče.
               Zagotovo je revizija javnih naročil, predvsem pa na eni strani poenostavitev
               postopkov, na drugi strani pa povečevanje odgovornosti, zagotovo na mestu zato, da
               bomo hitrejši in pa učinkovitejši. Ena od zgodb, ki se jo marsikdo v tej državi na
               lokalni ravni ne zaveda,je tudi ta, da mora biti za evropske kohezijske projekte
               projekt pripravljen že v osnovi tako, da je zemljiškoknjižna zgodba nesporna in
               marsikatera od občin ima že prijavljen, odobren projekt, zemljišč za to pa nima
               pridobljenih. Potem pa nastopa druga težava, pridobitev gradbenega dovoljenja, in jaz
               sem prepričan, da mora Ministrstvo za lokalno samoupravo in pa razvoj, tudi podati
               apel na Ministrstvo za javno upravo, da takrat, kadar občine pridobivajo gradbena
               dovoljenja, soglasja za kanalizacijo, vodovode, čistilne naprave, da seveda ni
               potrebno biti tako dlakocepski, kot če hoče nekdo na sredi neke divjine zgraditi
               vikend za luksuz in pa zabavo. Občine seveda te projekte na področju vodovoda,
               kanalizacije, čistilnih naprav in pa še česa gradimo zato, da bomo ustregle javni
               koristi in pa ljudem ne pa osebnemu interesu. Jaz mislim, da marsikje v Sloveniji tem
               projektom, ki jih vodimo na občini, upravne enote, da se milo in blago izrazim, težko
               sledijo, ali pa sledijo z velikimi napori. Zato seveda kakšen apel na tem mestu
               zagotovo ne bi bil odveč.</p>
               <p>Zgodba financ. Odpirajo se tudi take zadeve, v zvezi s katerimi sem ministrico, ne
               toliko kot vprašanje, bolj kot pobudo, naslovil že na ponedeljkovi seji. Recimo, ko
               občine vodijo kohezijske projekte, tam se odpre cesta, v cesto se vgradi kar nekaj
               komunalne infrastrukture, ki je v lasti in pa pristojnosti občin. Zraven se pa
               srečujemo s problemi, ki jih pa dve, tri leta nazaj nismo imeli. Da recimo, ko je
               treba v isto cesto vgraditi tudi elektro infrastrukturo, ko je treba vgraditi
               kabelskega operaterja, ali pa telefonske vode, da seveda ta podjetja, ki so v
               večinski državni lasti, nimajo zadosti sredstev, da bi sledila projektom občin in pa
               grozi, da bomo recimo razkopali zaradi vodovoda, kanalizacije. Državna podjetja ta
               trenutek nimajo dovolj sredstev za soinvesticijo in prišlo bo do tega, da bomo nove
               ceste čez pet, šest ali pa deset let zopet razkopavali in to pomeni seveda tudi
               nesmotrno porabo davkoplačevalskega denarja. Tudi tem zadevam je potrebno nameniti
               pozornost in pa tudi preučiti, ali če imajo elektroenergetski distributerji možnost
               koriščenja evropskih sredstev, v kolikor bo Sloveniji grozilo, da zaradi določenih
               težav vsega bruseljskega denarja ne počrpamo. Predvsem zato, ker moram reči, da so
               določena od teh državnih podjetij na to črpanje relativno dobro pripravljena, mogoče
               še bolje kot lokalne skupnosti, saj imajo svojo dobro usposobljeno izvajalsko in tudi
               projektantsko mrežo. Mislim da, če vse to združimo in izkoristimo v maksimalni meri,
               bo od tega za Slovenke in Slovence bistveno več koristi kot pa od tega, če bomo
               porabljali kar nekaj ur za to, da se bomo prepričevali, ali so bili prejšnji bolj
               uspešni ali bomo bolj uspešni mi. Vsekakor pa podpiram, če Računsko sodišče opozori
               na nek problem, da smo mu poslanke in poslanci dolžni posvetiti vso pozornost in
               zadevo razčistiti, ne v luči političnega obračunavanja, predvsem v luči še
               uspešnejšega črpanja evropskih sredstev vnaprej. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Laszlo Göncz.</p>
            </sp>
            <sp who="SDZ5:GönczLászló">

               <speaker>LASZLO GÖNCZ:</speaker>

               <p>Hvala lepa, gospod podpredsednik. Spoštovana gospa ministrica, spoštovane poslanke in
               spoštovani poslanci!</p>
               <p>Sam se ne bom opredeljeval do do sedaj izrečenih ocen ene, druge ali tretje strani.
               Ugotavljam, da je na mestu tista ugotovitev, ki je bila povedana s strani gospoda
               Sajovica, da je potrebnega manj govorjenja in več dejanj. Je pa dejstvo, da gre za
               neko novodobno zadevo, za novodobne možnosti, ki bodo v marsičem potrebovale v
               organizaciji oziroma organiziranju še veliko nadgradenj in dograditev. Nekaterih
               vprašanj se bom dotaknil predvsem s teritorialnega področja. Rad bi poudaril, da je
               bilo črpanje evropskih sredstev v obravnavanem obdobju občutno manjše v primeru
               nekaterih gospodarsko manj razvitih območjih, predvsem vzhodnega predela države, kar
               do neke mere nakazuje tudi na nekatere nedoslednosti v sistemu organiziranosti. Sicer
               je tudi v primeru, denimo, Pomurja bilo zabeleženih kar nekaj pozitivnih primerov, ko
               se je evropski denar usmeril v dobre naložbe. Toda, kljub temu je pomembno, da z
               namenom izboljšanja stanja opozarjamo tudi na slabosti in nedoslednosti politike
               črpanja tako imenovanih evropskih sredstev oziroma denarja. Kljub določenim
               pozitivnim trendom moramo ugotoviti, kot je že bilo povedano, da je predvsem z vidika
               skladnejšega regionalnega razvoja zaslediti posredne ali neposredne pomanjkljivosti.
               Verjetno se vsi strinjamo z ugotovitvijo, da bi s še doslednejšim načinom črpanja
               lahko najprej zagotovili možnosti za postopen vzpon pokrajin oziroma regij, ki krepko
               zaostajajo za slovenskim povprečjem. Ugotovitev še posebej velja za narodnostno
               mešano območje v Prekmurju, kjer je na demografsko in socialno najbolj ogroženih
               predelih stanje še bolj problematično. In prav tu, v obravnavanem obdobju praktično
               ni bilo nikakršnih finančnih injekcij iz različnih evropskih skladov. Tamkajšnje
               občine, med katerimi so nekatere tudi v splošnem pomenu predvsem podhranjene, kljub
               veliki angažiranosti same ne bodo zmogle dejanskega kvalitativnega premika. Sem
               prepričan, da bo z večjo pozornostjo pristojnih državnih organov in služb mogoče
               črpanje evropskih sredstev tudi s tega vidika pospešiti in popraviti. Poudarjam, da
               je v primeru manj razvitih območij in pa občin pridobitev evropskih finančnih virov
               poleg razvojnega in gospodarskega predvsem pomembno vprašanje tudi socialnega,
               kulturnega, demografskega in še s katerega tujega vidika.</p>
               <p>Na koncu bi rad še omenil oziroma opozoril na problematiko nekaterih manjših občin,
               ki so sicer uspeli pridobiti določena evropska sredstva, ampak opozarjajo, da je
               sorazmerno dolgi rok nakazila denarja po realizaciji projektov s strani države
               oziroma državnih organov predstavlja za njih velik problem, saj si morajo občine
               začasno, kar pa lahko traja tudi več mesecev, iz drugih virov pokriti nastale
               stroške, kar pa zaradi likvidnostnih problemov postavlja marsikatero tovrstno občino
               v še posebej velike težave. Zato bo s strani Vlade oziroma pristojnega ministrstva
               potrebno na temu področju še kar precej postoriti, zato tudi še posebej opozarjam na
               ta problem, da se stanje izboljša tudi s tega vidika. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Franc Pukšič. Ga ni.</p>
               <p>Gospod mag. Andrej Vizjak, izvolite.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa spoštovani podpredsednik, spoštovane poslanke in poslanci.</p>
               <p>Najprej naj omenim, da smo tudi v Komisiji za nadzor javnih financ želeli ta cenjeni
               zbor in plenarno zasedanje seznaniti s sklepi, ki smo jih sprejeli na Komisiji za
               nadzor javnih financ na to temo, pa predsednik parlamenta oziroma Kolegij ni sprejel
               te pobude, zato imamo na nek način samo eno matično delovno telo, ki je predstavljalo
               svoje ugotovitve ne pa obeh, ki sta to tematiko obravnavala.</p>
               <p>Vendar kakor koli, razprava omogoča to širino, da pojasnim tudi dileme, ki smo jih
               tam obravnavali. Prvič, ne bi rad ponavljal vsega tistega kar je bilo že, tudi s
               strani naše poslanske skupine, izrečeno in kar drži, vendar bi rad podčrtal nekaj
               ključnih, pomembnih razlogov, zakaj se je verjetno tudi Vlada odločila, da na nek
               način začne zavirati črpanje evropskih sredstev. Namreč, pričakovali smo določene
               pospeške, seznanjeni pa smo s tem, da je tega manj kot pa je bilo v sprejetem
               proračunu. Poglejte, že Vlada je na samem začetku začela z razmeroma slabimi
               sporočili. Prvič je rekla, da bo spremenila institucionalni okvir, kar pomeni, da bo
               to strukturo, ki je do zdaj razdeljevala in potem kasneje nadzirala, odobravala in ne
               vem kaj še vse počela, spremenila. Druga pomembna najava je bila ta, da bo spremenila
               razvojne prioritete. Nič od tega se do danes še ni zgodilo in tudi nobenega predloga
               v tem smislu še ni. Na nek način je stanje statično, pri čemer se Vlada ne opredeli
               do obstoječih razvojnih prioritet in hkrati ne ponudi novih, pri čemer kritizira ali
               polemizira in podčrtuje tiste določbe Računskega sodišča, ki ugotavljajo določene
               neučinkovitosti in slabosti, v obstoječem institucionalnem sistemu pa ne predlaga nič
               novega. In to je, po mojem, tudi razlog, zakaj na nek način stojimo na mrtvi točki,
               zakaj ne pospešujemo, ne gremo s polno paro naprej. Poglejte, prejšnja vlada je ne
               samo pozornost obsegu črpanja, temveč tudi učinkom in projektom za katere se črpa
               evropska sredstva, namenila veliko pozornosti. Ne pozabite, da je Vlada sprejela
               Resolucijo nacionalnih projektov, kjer je opredelila vrsto pomembnih nacionalnih
               projektov: na področju gospodarstva, na področju gospodarske infrastrukture, na
               področju cest, železnic, zdravstva, pravosodja in tako naprej. Za te projekte je v
               Resoluciji namenila tudi veliko evropskega denarja, veliko precejšen delež
               sofinanciranja teh projektov je bil v finančni konstrukciji pokrit z evropskimi
               sredstvi. Kje so ti projekti? Se pravi, ali jih Vlada prepoznava kot koristne, ali bo
               nadaljevala z njimi ali ne bo nadaljevala z njimi. To še posebej tisti nosilci
               razvoja po regijah in vsepovsod po Sloveniji pričakujejo in želijo.</p>
               <p>Torej, ko govorimo o učinkovitosti črpanja in očitkih o nekem razdrobljenem črpanju,
               smo na nek način ponudili pristop, ki omogoča velike projekte in večje učinke. Vendar
               še enkrat, Vlada je napovedala spremembo teh razvojnih prioritet, spremembe ni,
               stojimo na mestu, žal. Skrb zbujajoče je dejansko tudi naslednje dejstvo, da bo
               precej projektov, ki so bili odobreni in ki so bili izvedeni v lanskem letu, zapadlo
               v financiranje, v denarni tok v letošnjem letu. Kar pomeni, da bodo, recimo temu,
               pretežni del letošnjega proračuna spremenjenega z rebalansom pojedli projekti, ki so
               pravzaprav že v toku, v izvajanju. Kajti vemo, da so plod nekih razpisov v
               preteklosti. Zdaj bo treba situacije plačevati. Torej, na eni strani imamo v
               rebalansu manjši obseg sredstev, po drugi strani moramo pa financirati tudi stare
               projekte iz teh sredstev, kar pomeni, da je prostora za nove projekte še manj, kot ga
               izkazuje rebalans.</p>
               <p>Spoštovani, bojim se, da so ti sklepi, ki jih je Odbor za lokalno samoupravo in
               regionalni razvoj predlagal, bolj sklepi, da se nekdo ukvarja sam s seboj, kot pa da
               bi dejansko bili jasno sporočilo, da je treba delati, ustvarjati projekte in tudi
               črpati evropska sredstva. Ogromno namena je v tem, da bi se našla neka napaka iz
               preteklosti, da bi se s kom obračunalo, da bi rekli: <q>"Aha, vidite, prav smo imeli, da
               so nesmotrno trošili na nekem projektu."</q> Po drugi strani pa ni videti neke nove
               politike, boljše politike, novih razvojnih prioritet, tistega, kar smo pravzaprav vsi
               tudi pričakovali. Tudi ko govorimo o cestni infrastrukturi, je v rebalansu
               predvidenega, vsaj kot sem sam videl, manj denarja kot v spremenjenem proračunu. In
               res se sprašujem, kje bo ta razvojni preboj.</p>
               <p>Še enkrat, prepričan sem, da je koncept tako gospodarskih središč, ki smo jih
               opredelili v Eesoluciji nacionalnih projektov, tisti koncept, ki bi lahko zmanjšala
               razvojne razlike med regijami, saj je teh 9 gospodarskih središč razporejenih širom
               po Sloveniji. Res je, da so v nekaterih regijah spredaj, v nekaterih zadaj, tudi
               glede umeščanja v prostor in podobno. Vendar so to veliki projekti, ki naj bi
               združevali horizontalno in vertikalno-horizontalno gospodarske subjekte na enem
               nivoju, vertikalno bi jih povezali z institucijami znanja, s šolami, nastale bi šole,
               in bi pravzaprav imeli razvojno celoto v okviru teh gospodarskih središč. Nič nisem
               zasledil ali videl, da bi se na tem polju kaj dogajalo.</p>
               <p>Tu je bilo večkrat opozorjeno na skladen regionalen razvoj. Poleg teh resolucijskih
               projektov je po moje edini projekt v Republiki Sloveniji, ki bo zmanjšal ali pa na
               dolgi rok začel zmanjševati razvojne razlike, projekt uvedbe pokrajin v Republiki
               Sloveniji. Zato ministrstvo iz tega mesta opogumljam pri pripravi zakonodajo, vesel
               sem, da ste jo uvrstili v program dela za letošnje leto in si želim, da ste pri tem
               projektu uspešni. Mi vam zaradi prestiža ne bomo metali polen pod nogo, ker
               verjamemo, da je to ključen projekt za zmanjševanje razvojnih razlik. Indeks
               razvojnih razlik se povečuje kljub vsem naporom, kakršnikoli je že kdo dejal, v smeri
               skladnejšega regionalnega razvoja. To pa zaradi tega, ker se bo vedno dokler bo denar
               usmerjal nekdo iz Ljubljane za Gorenjsko, za Pomurje, za Belo krajino, za Posavje,
               Dolenjsko ali kogarkoli povečeval. Tako dolgo bo, tako, dokler bo iz enega centra
               nekdo odločal o tem. In dokler ne bo pokrajin bomo, žal, soočeni z dejstvom, da se
               bodo razlike v Sloveniji kljub naporom povečevale. Naj omenim, da smo številne
               razpise delali v smeri, da smo dodeljevali regijam z neko večjo stopnjo razvojne
               ogroženosti več točk, da smo jih prej prepoznali kot dobre, kot druge, vendar kljub
               temu nismo uspeli v tem, kar je cilj nas vseh.</p>
               <p>Pa še nekaj. Danes je bilo tu večkrat poudarjeno nekaj kar ne drži in kar tudi ne
               izhaja iz ugotovitev Računskega sodišča. To je, da je bila na podlagi tega
               revizijskega poročila sredstev Evropske unije ob zaključnem račun državnega proračuna
               za leto 2007 Slovenija neto plačnik. Slovenija je bila v letu 2007 neto prejemnik in
               to jasno piše v zaključnem računu. Piše namreč, da če upoštevamo poleg proračunskih
               tudi vse ostale pritekline iz evropskega proračuna v Republiko Slovenijo, je
               Republika Slovenija izkazovala 31,3 milijona evrov presežka. In jaz mislim, da je
               korektno in prav, da gledamo vsa sredstva, ki smo jih vplačali v evropski proračun in
               vsa sredstva, ki smo jih dobili iz evropskega proračuna in potem govorimo o neto
               poziciji Slovenije. Če tako gledamo, potem je bila Slovenija, to izhaja iz
               revizijskega poročila, lahko si ga vsak prebere na strani 4 pri povzetku celo, da je
               ja tudi tistim malo manj skrbnim bralcem jasno, da je temu tako. In prosim ne
               poudarjajte tu nekaj, kar ni res, da je bil tudi v prvem letu finančne perspektive
               vzrok za takšen položaj Slovenije pri implementaciji finančne perspektive v poznem
               izpogajanju.</p>
               <p>Jaz bi si želel, da se učinkovito črpanje sredstev nadaljuje v prihodnje tudi.
               Sporočila Vlade so slaba, sporočila Vlade so takšna, da predvidevajo manj sredstev
               kot sprva. Kljub temu, da lahko nekdo izreče očitke o slabem planiranju, je zelo
               pomembno sporočilo obseg sredstev v proračunu. In ta se znižuje in to je slabo. To je
               prva stvar.</p>
               <p>Druga stvar je ta, da je učinkovitost črpanja zelo odvisna od učinkovitega dela
               uradništva, ki je povezano s to celo zgodbo. Tega je veliko, tako na tistih
               ministrstvih, ki izvajajo razpise oziroma so za njih odgovorni, kot na Ministrstvu za
               lokalno upravo, kot na plačilnem organu oziroma Ministrstvu za finance in podobno. Če
               se ljudje dnevno s tem ukvarjajo, potem je črpanje učinkovitejše, če se jih pusti pri
               miru, mi je prav žal to povedati, je črpanje neučinkovito in temu smo bili priča.
               Upam, da se zdaj tudi dnevno ali vsaj tedensko s tem ukvarjate in koordinirate te
               aktivnosti. Ker je procedura zelo zahtevna, mora imeti črpanje ustrezno prioriteto
               pri izvajanju nalog Vlade. Apeliram, da ga tudi vi umestite visoko na prioritetno
               listo, v kolikor ga še niste.</p>
               <p>Spoštovani, če gledamo naprej, se je začelo razmeroma neposrečeno. Še enkrat bom
               povzel zakaj. Zaradi tega, ker ste napovedali neke spremembe pa jih ni. Ljudje ne
               vedo pri čem so, ni razpisov. Po drugi strani ste napovedali spremembo razvojnih
               prioritet, jih tudi ni. Se niste opredelili ne do starih, ne do novih in ljudje lahko
               pravzaprav samo čakajo na neke <q>"horuk informacije"</q>, ki bodo prišle, pa še obseg
               sredstev je znižan. Menim, da bi lahko bila evropska sredstva zelo pomemben
               inštrument za izhod iz gospodarske krize, da bi lahko z njimi znatneje podprli
               pomembne infrastrukturne projekte, kot so prometna, železniška, informacijska,
               energetska infrastruktura, kot je tehnološki preboj gospodarstva. O tem žal ni ne
               duha, ne sluha.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Cvetka Zalokar Oražem.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegice in kolegi!</p>
               <p>V Poslanski skupini Zares, in tudi sama osebno, pozdravljamo današnjo razpravo in
               mislimo, da je nujna za to, kako črpamo evropska sredstva. Kajti, po naši oceni
               obstaja realna in tudi miselno problematična, velika nevarnost in bojazen, da bomo v
               Sloveniji v naslednjih letih soočeni z velikimi problemi pri črpanju in koriščenju
               evropskih sredstev. Na to opozarjajo tisti, ki imajo nekoliko globlji vpogled v
               stvari. Prepričana sem, in tudi današnja razprava kaže na to, da bomo, žal, politiki
               obsojeni na to, da bomo v prihodnjih letih predvsem diskutirali, kdo je za to kriv in
               prelagali odgovornost zdaj na eno, zdaj na drugo stran. To kaže na to, da pravzaprav
               problema ne znamo gledati iz prave strani. Zato bi bila po moji oceni nujna natančna
               analiza in pregled stanja za nazaj. Žal, mislim, da takšne analize nismo opravili.
               Meni je žal za našo vlado, kajti iz tega poročila sicer dobimo vrsto podatkov, vendar
               pa ne tudi pravega analitičnega pristopa. Zato bo najbrž možno v prihodnosti veliko
               diskusij in seveda tudi prelaganja krivde sem in tja. Mi s sporočilom nismo
               zadovoljni, kot sem rekla, in na tej točki bi resnično želeli, da bi pravzaprav
               naredili neko revizijo za nazaj. Kajti to, kar danes poslušamo že, s strani nekaterih
               poslancev, jasno kaže na to, da se bo zavajalo in se bo skušalo prikazati, podobno
               kot pri zaključnem računu, morda tudi na silo in tudi za zelo visoko ceno, stanje,
               boljše, kot je. Zakaj menim, da so težave? Kajti to poročilo, spoštovani kolegi in
               kolegice, je pripravljala tista uradniška struktura, ki je bila nosilka delovanja
               tudi v preteklem obdobju. Gospod Vizjak je govoril, da se pripravljajo neke napovedi
               o inštitucionalnih spremembah. Govori točno o tem. Jaz osebno sem prepričana, da ta
               struktura ni pripravila korektne analize in da ta struktura tudi ni tista, ki bi
               lahko bila nosilka črpanja evropskih sredstev v prihodnosti. Potrebne bodo, po oceni
               naše poslanske skupine, kadrovske okrepitve, morda tudi spremembe, če bomo želeli
               doseči napredek. To se ve, da pravzaprav ni dovolj strokovne usposobljenosti. Morda
               je del krivde res na tem, da se prvič s tem srečujemo oziroma, da enostavno nimamo
               dovolj usposobljenih ljudi, vendar pa menim, da bo potrebno takšne ljudi poiskati,
               drugače pač ne bo šlo naprej tako kot je treba. Seveda jaz mislim, da je to ena od
               ključnih zadev, ki čaka to novo vlado.</p>
               <p>Poleg tega bi želela povedati, da se mi zdi, da je Vlada za razliko od kolegov iz
               opozicije, ki trdijo, da na tem nič ne dela, temu področju posvetila izjemno veliko
               pozornost v teh stotih dneh, da je nenazadnje o tem bila tudi posebna točka na seji
               Vlade, da so se pripravljale tudi ustrezne organizacijske spremembe, ki naj bi te
               stvari okrepile. In, seveda, jaz mislim, da so bili tudi nekateri ukrepi že
               pripravljeni tako, da gredo v pravo smer.</p>
               <p>Zdaj pa o sklepih, ki jih imamo pred seboj. Imamo dvoje sklepov. Imamo sklepe, ki na
               eni strani nekako kažejo in govorijo o slabi realizaciji, ki so pripravljeni tudi na
               osnovi poročila Računskega sodišča, ki opozarjajo, tudi na nek način posredno skozi
               zahtevane spremembe, da morda načrtovanje ni bilo najbolj primerno in nasploh kažejo
               na to, da bodo potrebne korenite spremembe pri organizaciji koriščenja in seveda tudi
               pri prevetritvi posameznih projektov.</p>
               <p>Na drugi strani pa so sklepi stranke, bivše vladajoče koalicije, ki kažejo in želijo
               prikazati stanje kot ustrezno, kot da ni bilo nič narobe in kot da lahko popolnoma
               mirno čakamo na prihodnja obdobja, seveda če bo vse šlo tako naprej kot je bilo
               zastavljeno. Ampak podatki, ki jih imamo in ko vse zberemo, kar se je zbralo v
               zadnjih mesecih, tako skozi različna poročila, intervjuje in pogovore pa tudi
               poročilo Računskega sodišča, potem vidimo, da je kar marsikaj narobe. Nenazadnje,
               dejstvo je, da je v letu 2007 ostalo dvesto petintrideset milijonov evrov
               nerealiziranih načrtovanih prihodkov. To je številka, ki stoji in ki jo nihče nikoli
               ne bo mogel zbrisati, tudi če bo sklicana še ena seja, na kateri bi naj sprejemali,
               morda, drugačne sklepe. In seveda imamo tudi opozorila Evropske komisije in dejstvo
               je, da smo med vsemi državami prav v Sloveniji naredili največjo napako pri napovedi.
               Tudi to je dejstvo in tudi to je nekdo naredil in to je del te zgodbe o kateri
               govorim, da morda ekipa, ki to vodi in ki je bila postavljena pod prejšnjo vlado ni
               ustrezna in ni takšna, da bi temu poslu lahko sledila.</p>
               <p>Ugotovitve Računskega sodišča so tudi dejstvo. Kakor koli, gospod kolega Vizjak je
               rekel, da niso upoštevani vsi zneski, da bi resnično dobili pravo sliko o tem, ali je
               Slovenija neto plačnica ali ne. Ampak, ni pa prebral tistega stavka, ki potem piše
               naprej, da tudi neupoštevanje bruto načela evidentiranja ne vpliva na neto položaj
               državnega proračuna do Evropske unije. Torej, tudi če seštejemo bruto vse zneske, še
               vedno bo ostalo dejstvo, da je Slovenija neto plačnica in to mislim, da je naš skupni
               neuspeh. Kakor koli ga že pogledamo, kdor koli bo že za to kriv, tega resnično najbrž
               nismo v Sloveniji pričakovali in to razmerje bo, žal, še slabše v prihodnjih letih.
               Zaradi česa? Zaradi slabih temeljev, zaradi napačnega načrtovanja, zaradi tega, ker
               mislim, da se vsi v tem trenutku zavedamo, da je, tako kot je napisano v sklepih
               Slovenske demokratske stranke, argument za to, da je vse v redu, v tem, da so bili
               razpisi pripravljeni na način, ko je bil uporabljen pristop, s katerim se razpiše več
               sredstev, kot je razpoložljivih. To naj bi bil argument, s katerim naj bi bili vsi v
               Sloveniji potolaženi, da smo pravzaprav naredili vse, kot je treba. Kakšni so ti
               projekti, kako razvojno so usmerjeni, ali so načrtovani realno, so izvedljivi, to
               nikogar ne zanima. Za to bo nosila odgovornost nova vlada in prepričana sem, da bo to
               tudi cilj, ki si ga je zastavila opozicija, da bo pozabljeno na to, da so bili pa
               morda tudi temelji in podlage, na katerih to temelji, napačni in da bo izgubljenega
               kar precej časa, da se to popravi.</p>
               <p>Iz poročila Računskega sodišča je jasno razvidno, da se je skušalo v zaključnem
               računu zamegljevati stanje in prikazovati, knjižiti in tako naprej, vse kar je tu
               napisano, tako, da bi zadeva zgledala bolje in da pravzaprav ne bi bilo razvidno
               tisto, kar je ključno, da je bilo iz Evropske unije prejetih le 8,8% sredstev. In to
               je stvar, ki stoji v povzetku revizijskega poročila.</p>
               <p>Mislim, da,, res z državnega, nacionalnega vidika, z vidika naših davkoplačevalcev
               ni pomembno, kaj se bomo mi med sabo pogovarjali in kako si bomo prelagali ter
               dokazovali, kdo ima bolj in kdo ima manj prav, bolj je pomembno to, kar mislim, da
               počne tudi zdaj Vlada in kakršni so tudi sklepi, ki jih predlaga Odbor za lokalno
               samoupravo, torej, da se pogled usmeri vnaprej. In mislim, da so na zadnji seji Vlade
               takšni sklepi bili sprejeti. Mislim, da je tudi dovolj možnosti, da se, sicer ob
               velikih naporih, vendarle tudi ta stvar nekoliko izboljša, popravi. In upam, da bo
               Vlada namenila temu vso svojo pozornost.</p>
               <p>Vsekakor je problem, o katerem moramo govoriti, tudi velika razpršenost. Tako kot
               smo razpršili slovenske občine in imajo nekatere manjše občine težave, tako smo
               razpršili tudi te projekte v celo vrsto manjših projektov, zato da smo zadovoljili
               tudi majhne slovenske interese. In je seveda zato te projekte tudi zelo težko
               nadzirati, jih voditi, kontrolirati, in tu, mislim, da je velik problem. In v tem
               smislu v naši poslanski skupini podpiramo Vlado, da bi se lotila tudi tega, o čemer
               smo lahko brali, vendarle tudi revizije teh projektov v smislu njihove učinkovitosti,
               razvojne naravnanosti, izvedljivosti in tudi tega, da bodo sploh realizirani. Jaz
               mislim, da je ta prevetritev projektov nujna. Potrebno je tudi premišljeno
               koncentriranje na manjše število večjih in pomembnejših projektov, čeprav smo lahko
               prebrali, da bo tudi problem, kajti ti večji imajo pa težave na nekaterih drugih
               zadevah. Morda, če omenimo, vse kar stoji v zvezi z avtocestami je zaustavljeno
               zaradi tega, kar je bilo narejeno pred volitvami, zaradi vinjet. In to bo potrebno
               tudi rešiti in urediti.</p>
               <p>Mi smo optimistični. Upamo, da je pot, ki jo je nova vlada ubrala, prava. Bi bili pa
               veliko bolj zadovoljni, če bi resnično imeli pravi vpogled z analizo kje smo, kajti
               edino to bi lahko preprečilo stalne prepire, ki bodo v tem prostoru vladali, kdo je
               manj, kdo je bolj in kdo ni kriv za težave, za katere pa mislim, da pred nami so.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Eden glavnih vzrokov za vstop Republike Slovenije v EU je bil prav v možnosti
               črpanja sredstev iz evropskega proračuna. Če smo bili v času pred vstopom v EU pri
               črpanju predpristopne pomoči relativno uspešni, pa tega za obdobje po letu 2004 ne
               moremo več trditi. Najbolj nazorni so podatki. Če primerjamo na eni strani prihodke
               iz proračuna EU v državni proračun Republike Slovenije in na drugi strani odhodke iz
               državnega proračuna Republike Slovenije v proračun EU za leto 2008, prva stran pokaže
               komaj 46% črpanje sredstev EU, medtem ko slovenska plačila v proračun EU znašajo več
               kakor 114%. V evropski proračun smo za leto 2008 vplačali 64 milijonov evrov več, kot
               pa smo jih iz njega dobili. Bilanca je torej negativna, čeprav bi morala biti
               Republika Slovenija vse do leta 2013 neto prejemnica sredstev iz evropskega
               proračuna. Povejte mi prosim, kako je mogoče, da smo iz proračuna Evropskega sklada
               za regionalni razvoj za leto 2008 počrpali komaj 6,56% sredstev od 325 milijonov,
               komaj 25 in pol milijona evrov. Tako ne gre več naprej. Želim si le, da bo današnja
               razprava v Državnem zboru in ukrepi, ki jih bodo na tem področju sprejeli Vlada
               Republika Slovenije in pristojna ministrstva, bistveno pripomogli k večji
               učinkovitosti črpanja evropskih sredstev. V času velike globalne finančne in
               gospodarske krize, lahko ravno učinkovito črpanje evropskih sredstev pripomore, da se
               bo Republika Slovenija lažje spopadla z recesijo. Evropska sredstva, ki jih imamo na
               razpolago in dejansko čakajo, da jih počrpamo, bodo lahko bistveno pripomogla k
               novemu zagonu slovenskega gospodarstva. Zato menim, da je ravno učinkovito črpanje
               evropskih sredstev ena izmed ključnih nalog slovenske politike v mandatu te vlade.</p>
               <p>Ob tem bi predstavil še nekaj mojih opažanj. Prvič. Črpanje evropskih sredstev je
               zelo nepregledno. Občinska in državna administracija nista dovolj dobro usposobljeni
               za to zahtevno in relativno komplicirano delo. Prav nepreglednost črpanja in
               premajhna usposobljenost pa sta idealno polje za ribarjenje v kalnem. Posebej sem
               razočaran nad pripravljenostjo velikih infrastrukturnih projektov, predvsem na
               področju cestne infrastrukture, saj po mojem vedenju niti en projekt na tako
               imenovanih razvojnih oseh, na 3., 3.a in 4. osi ni pripravljen do te faze, da bi
               lahko začeli s črpanjem evropskih sredstev. Od leta 2005 do danes nimamo na področju
               cestne infrastrukture niti ene v prostor na novo umeščene državne ceste. V tem času
               ni bil sprejet niti en državni lokacijski načrt za umestitev novih državnih tras,
               državnih cestnih tras v prostor. To terja hitro ukrepanje in spremembo zakonodaje ter
               morda tudi kakšno kadrovsko zamenjavo znotraj državne administracije. Posebna zgodba
               pa je na primer črpanje sredstev norveškega finančnega mehanizma. Če bi vam
               predstavil primer gradnje otroškega vrtca v Idriji, ki smo ga zgradili junija leta
               2008 in še do danes nismo dobili sredstev iz naslova norveškega finančnega mehanizma,
               tako da je morala občina Idrija za ta projekt založiti skoraj 2 milijona evrov
               lastnega denarja, potem bi dobili odgovor na vprašanje, zakaj je slovenska
               administracija na področju črpanja evropskih sredstev tako neučinkovita.</p>
               <p>Prej je kolega Vizjak opozoril na resolucijo o nacionalnih razvojnih projektih za
               obdobje 2007-2023, ki so objavljeni v tej brošuri in ki jih je sprejela prejšnja
               vlada. V tej brošuri je nabor 35 velikih projektov, ki naj bi bili v veliki meri
               financirani tudi z evropskimi sredstvi. Sprašujem vas, koliko teh sredstev je danes
               pripravljenih na črpanje iz evropskih strukturnih skladov. če pogledamo, recimo, da
               ponovim, projekt na modernizaciji državnega cestnega omrežja na prioritetnih
               razvojnih oseh. Tukaj so naštete: tretja razvojna os, tretja A razvojna os, četrta
               razvojna os, projekt, ki je bil sprejet na prejšnji vladi leta 2006 danes ni sposoben
               za črpanje evropskih sredstev. Se pravi, da je bila to bolj želja na papirju, ki je
               neuresničljiva, čeprav iz sredstev javnega obveščanja lahko razberemo, da so ti
               projekti, ki sem jih prej poimensko navedel, sposobni za črpanje sredstev iz EU komaj
               tja po letu 2018. Če pa ne bo sprejetih ustreznih lokacijskih načrtov in ustreznih
               gradbenih dovoljenj pa niti do leta 2023 ne bo možno začeti teh projektov. Neto
               prejemnica sredstev iz evropskega proračuna pa bo Republika Slovenija le do leta
               2013, se pravi, da nimamo veliko časa. Prejšnja vlada je očitno zamudila svoj vlak na
               tem področju. Upam, da se to ne bo zgodilo tudi naši vladi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Milenko Ziherl.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim! Ob danes izrečenih očitkih o slabem
               črpanju, počasnem črpanju evropskih sredstev, bi bilo treba pogledati v vse postopke,
               ki so vodili do te situacije in pogledati, kaj se je na posameznem delu dalo storiti
               oziroma kaj je bilo zamujenega, kaj smo storili dobro.</p>
               <p>Začel bi s finančno perspektivo 2007-2013. V tistih letih, ko se je sprejemala in ko
               je bilo luksemburško predsedovanje, nas sedanji sekretar gospod Cvikl ni nehal
               bombardirati z vedno novimi bombastičnimi novicami, kako je nujno treba sprejeti
               luksemburški predlog, ki bi pomenil drobiž glede na kasneje v pogajanju. Mislim, da
               je celo uporabil izraz,da je Slovenija podobna opici, ki sedi na ograji in čaka, kaj
               se bo zgodilo. Vlada Janeza Janše je vsekakor imela živce, verjetno tudi vlade drugih
               držav, ki so kasneje bolje ali slabše šle v finančno perspektivo pod angleškim
               predsedstvom. Slovenija se je vsekakor dobro izpogajala, saj je bilo odobrenih preko
               4 milijarde evrov. Sedaj pa nastopi problem. Evropa je naredila svojo domačo nalogo,
               mi v Sloveniji pa še ne, ker je treba pripraviti projekte in ta denar po strogih
               merilih EU pripeljati v življenje in na takšen način potrošiti denar. Ugotavljamo
               lahko, da je bila že prejšnja finančna perspektiva dobro počrpana. Verjetno nas je
               morda skrbelo edino to, da so bili časovni zamiki, vendar smo ujeli zadnje roke in je
               bil denar počrpan.</p>
               <p>Morda bi bilo dobro pojasniti tudi dva pojma, in sicer <q>"commitment"</q> ali odobritev in
               <q>"payment"</q> ali izplačilo. Ko je denar odobren, ni nujno, da ga lahko pričneš že črpati
               drugi dan, morda projekti še niso pripravljeni, morda so kakšne druge ovire na
               domačem terenu, torej v Sloveniji. In tako se lahko zgodi, da je v določenem letu za
               tisto iz kvote za tisto leto črpanje nič. Recimo, če imamo projekt za deset milijonov
               evrov razbit na pet let, prvo leto ne naredimo nič torej ne porabimo dveh milijonov
               evrov, drugo leto naredimo že precej in porabimo, recimo, deset milijonov prejšnjega
               leta in pet novega, torej bo v temu letu 150% črpanje za leto oziroma 15% celotne
               perspektive. Toliko o tem.</p>
               <p>Torej do 2013 imamo še dosti časa, da z nekim pravilnim pristopom počrpamo vsa
               sredstva. Potem pa pride do realizacije na lokalni ravni. Pa bi morda kar na našem
               domačem primeru zadevo pojasnil, kajti potem se prične zadeva kuhati doma, ko
               nastopijo lokalni, osebni pa ne vem kakšni še interesi. Škofja Loka že petintrideset
               let pripravlja prometno rešitev starega mestnega jedra, ki je kulturni spomenik, pa
               ne vem kaj še vse, predvsem pa velika ovira za razvoj obeh dolin, kajti težak promet
               se odvija čez staro mestno jedro. Petintrideset let čakanja, petnajst različnih
               variant, na koncu pride v življenje šestnajsta, morda se motim za eno ali dve, ker so
               različni viri, ampak v glavnem, sprejeta je v razvojnih programih, odobrena so
               evropska sredstva. Obvoznica se gradi v etapah, poudariti želim da je hkrati ta
               obvoznica tudi del tako imenovane četrte razvojne osi, ki jo je omenjal kolega Bevk.
               Torej ta četrta razvojna os tudi nekako prihaja v prostor, in sicer tudi po etapah,
               tudi po segmentih. Morda je še kakšno vprašanje na sami trasi, vendar to ni ovira, da
               do 2013 ne bi bolj odločno zagrabili za evropsko blagajno. Torej, tri stopnje gradnje
               te naše obvoznice, narejena sta že vstopno križišče in izstopno krožišče potem se pa
               začne domača kuhinja. Kot veste smo imeli ponovitev županskih volitev, reklamacijo na
               dveh voliščih in v temu času je doma narasla civilna iniciativa. Zraven so tudi
               osebni interesi, kajti obvoznica oziroma trasa obvoznice gre preblizu hiše
               predsednika lokalnega DeSUS-a. Kandidat za župana, ki je pa imel cel kup reklamacij,
               je pa tudi član DeSUS-a. In ko vidim doma spisek pobudnikov civilne iniciative, so na
               prvih štirih mestih kmetje, čez katerih parcelo gre. Razumem njihov interes. Bodo pač
               na ta način prišli do boljšega plačila za parcele, kajti kmečka zemlja se prodaja
               samo enkrat za pozidavo, potem je za večno izgubljena. Potem peti in sedmi sta pa že
               omenjena županski kandidat in lokalni predsednik. In tako civilna iniciativa zavira
               črpanje evropskih sredstev.</p>
               <p>Bi se vprašal, ker so še nekateri drugi projekti v našem ožjem okolju plačani z
               evropskim denarjem pa šepa na relaciji Ministrstvo za okolje - izvedbeniki doma in
               ali ima tudi tam taco kakšna civilna iniciativa ali pa kot talno delovanje. Na
               Gorenjskem, kjer smo se <gap n="..."/> Ti bom pismeno prinesel, kolega. Na Gorenjskem, kjer si
               je Gorenjska razvojna agencija izbrala geslo: <q>"Gorenjska gre gor."</q> Tudi kolegi, ki
               smo od tam, sodelujemo pri teh projektih. Vendar ne moremo mimo tega, da je tudi na
               Gorenjskem vzniklo cel kup civilnih iniciativ, pod katerimi lahko z veliko lahkoto
               najdemo nekega lokalnega veljaka, ki ima pač svoje načrte. Toliko o teh dogajanjih na
               terenu, ki seveda tudi zavirajo realizacijo projektov in črpanje evropskih
               sredstev.</p>
               <p>V splošnem je pa taka usmeritev, da bi morale razvojne agencije, lokalne skupnosti
               kot so župani in občinski sveti imeti na zalogi projekte in ko je razpis, takoj iz
               predala potegniti že izdelan projekt in ga samo dodelati in vložiti.</p>
               <p>Kot smo danes že slišali, sredstva kasnijo, zato bi bilo morda dobro, da se v
               državnem proračunu zagotovi del sredstev za premostitev. Če norveška sredstva
               kasnijo, bi lahko država delno subvencionirala zadevo in potem iz norveškega sklada
               zapolnila to vrzel. Velik pomen sredstev Evropske unije je pa vsekakor za
               financiranje naših razvojnih izzivov, za katere pa mislim, da smo vsi enotni, in
               sicer iz evropskih sredstev se lahko financira infrastruktura. Tudi nas vežejo
               evropske direktive, bodisi urejanje kanalizacij, urejanje vodovoda, ravnanje s
               komunalnimi odpadki, priporočila za boljšo povezanost s širokopasovnim internetom pa
               morda ukrepi proti klimatskim spremembam, lizbonski razvojni cilji in še bi lahko
               našteval. Torej, tudi majhni projekti niso problem, saj lahko štiri občine, kot so v
               našem primeru, stopijo skupaj in projekt realizirajo skupaj in si pač v razmerju
               razdelijo ta sredstva, koliko se v kakšni občini dogaja. Torej, možnosti je še veliko
               in jih je treba do leta 2013 izkoristiti, če ne, nam bo res v teh kriznih časih 4
               milijarde evrov obležalo nekje na računu neizkoriščenih. To bi bila pa velika
               neumnost. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bevk, prijavili ste se za pojasnilo.</p>
               <p>Izvolite.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za besedo, gospod podpredsednik.</p>
               <p>Kolega Ziherl me je imenoval v svoji diskusiji v zvezi s četrto razvojno osjo. In
               res je, strinjam se z njim, da velikokrat nastopijo lokalne kuhinje in civilne
               iniciative, vendar bi morali po mojem mnenju spremeniti zakonodajo tako, da neka
               civilna iniciativa ne bi mogla za 5, 10 let zaustaviti nekega projekta, ampak le za
               nek razumljiv čas, mogoče par mesecev, pol leta in da se potem najdejo rešitve, ki so
               v skupnem in predvsem v javnem interesu. Ne v privatnem interesu, kot se velikokrat
               zgodi pri civilnih iniciativah, ki se potem nekako preoblečejo, kot da so neke
               iniciative, velikokrat pa gre prav za privatni interes.</p>
               <p>Zato mislim, da bi bil tukaj potreben poseg v ustrezno zakonodajo, da se ta stvar
               uredi in da je ta stvar bolj učinkovita. Poglejte, septembra 2006 je bila prostorska
               konferenca za uvrstitev dela četrte razvojne osi na odseku od Cerknega do Gorenje
               vasi. Od septembra 2006 do danes, čez par mesecev, čez pol leta bo minilo že več kot
               tri leta od tega datuma, se ni zgodilo prav nič. Če bo šlo s takšnim tempom, potem ne
               četrte ne tretje razvojne osi ne bomo imeli - ne do leta 2013, ne do leta 2018, niti
               ne do leta 2023, ko naj bi se zaključil nabor 35 vladnih projektov, ki jih je
               sprejela prejšnja vlada.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Bevk.</p>
               <p>Razpravljal bo gospod Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala, gospod podpredsednik.</p>
               <p>Na kratko v preteklost, na kratko v sedanjost in po ljudsko in po domače. Slovenija
               ni izkoristila vseh možnosti, ki bi jih lahko. Zakaj? To velja, z mojega stališča
               levi strani, prejšnji vladi. Zato, ker so bili razpisi prepozni. Zakaj so bili
               razpisi prepozni? Zaradi tega, ker so bili prepozni načrtno. Načrtno zaradi tega, ker
               država ni mogla parirati s svojim deležem sredstev, ki bi jih morala vlagati v
               projekte, financirane z evropskimi sredstvi. Ta sredstva, ki bi jih morala dati
               država, je država zapravila drugje. Seveda, ker je bil razpis prepozen, ker možnosti
               za prijave ni bilo, je bil kriv, da sredstev iz Evropske unije ni dobil, tisti, ki se
               ni prijavil. V resnici pa je bila kriva Vlada, ker je bila časovno neprimerna,
               neizmerna, in to načrtno, zaradi tega, ker so vsa sredstva ali pa večina sredstev, ki
               jih je država namenjala za sofinanciranje evropskih sredstev in projektov, zapravili
               drugod. To je res in to je škoda, da kdorkoli govori, da ni res. Prepričan sem, da
               gospa ministrica toliko bolje ve, ker je bila operativka 20 let in je sposobna bolj
               kot mi vsi, ki lahko tukaj govorimo 20 let - še enkrat to povem odkrito in priznam.</p>
               <p>Drugič. Gospa ministrica, ne nam zameriti, jaz vas poznam, vem, da ste delali
               odkrito in pošteno in da ste razumeli probleme in težave in ste jih požirali, danes
               pa imate to možnost in na žalost tudi odgovornost, da boste vse tisto, kar ste
               poznali, kar je skrito, kar sem zdaj jasno povedal, uporabili sebi v prid, ker vi
               veste, da se bo dogajalo tako, kot se je. Zakaj to omenjam? Zaradi tega, ker se
               bojim, da se zgodba, o kateri sem govoril, o prejšnji vladi, ponavlja. Namreč,
               pričakoval bi razpise, pa jih ni. In verjamem, da teh razpisov, ki bi bili
               pravočasni, da bi se zdaj lahko vsi uporabniki prijavili za pridobitev evropskih
               sredstev, tiste, ki jih še lahko črpamo - ni po vaši krivdi, ampak da nekdo politično
               to zgodbo zavira. Imam to pravico, da tu sumim in jaz to sumim. In se bojim, da se bo
               zgodba ponovila, da bodo razpisi prepozni, da prijave ne bodo pravočasne, ker ne
               morejo biti, ker za določene projekte potrebuješ najmanj leto dni, to vi veste bolje
               kot jaz, krivda bo na tistih, ki ne bodo pripravljeni, ker še danes ne vedo, za kaj
               se lahko sploh prijavijo, za katere razpise, in spet mislimo, da bodo tista sredstva,
               ki jih država mora nameniti kot soudeležbo pri sofinanciranju evropskih projektov,
               zapravljena nekje drugje. Tako se je zgodilo in bojim se, da tako bo. Zato vas prosim
               ne tega dovoliti in ne pustiti - ker vam verjamem - ne pustiti, da vas bo kdo drug v
               ozadju ekipe, ki jo imate, ali pa da vas bo politika pustila zavajati, da boste zdaj
               čakali zaradi ukazov politike samo zato, da bo država tista sredstva, ki jih nima,
               skrila ali pa rekla, da saj se niste prijavili, mi smo pa že ta sredstva, ki smo jih
               namenili za evropske zadeve, dali nekam drugam. Tega me je strah, gospa ministrica,
               in ne se pustiti.</p>
               <p>In za konec, veste, najbolj čudno je pa to. Ves čas poslušam, nekaj časa tukaj,
               nekaj v pisarni, ker sem zraven tudi pisal pripombe, govorjenje o tem, kako smo vsi
               nezadovoljni s koriščenjem, z izkoristkom sredstev, ki nam jih ponuja Evropska unija.
               Pri tem me pa čudi, ko je Slovenska nacionalna stranka kljub benevolentnemu
               sodelovanju predsednika odbora odboru predlagala amandma na sklepe, ki se glasi:
               <q>"Člani Odbora za lokalno samoupravo in regionalni razvoj Državnega zbora bodo
               podpirali vse aktivnosti Vlade Republike Slovenije in vseh ministrstev za dosego
               cilja, da bo Slovenija počrpala večino ali vsa sredstva, ki jih iz splošnega
               proračuna Evropske skupnosti lahko dobi."</q> Vsi govorite o tem, kako je to potrebno. Mi
               smo tak sklep predlagali, odbor ga je pa zavrnil. Zavrnil je tisto, kar danes vsi dve
               uri in pol govorite, kaj bi bilo potrebno. Zavrnil je predlog Slovenske nacionalne
               stranke, naj se vsi tekoči projekti, ki tečejo, nadaljujejo in se ne smejo prekiniti,
               razen če pristojni organ, Računsko sodišče ali kdorkoli, ugotovi, da se je karkoli
               narobe zgodilo. Kaj je slabega v tem sklepu? Nič! Da bomo ja počrpali tisto, kar še
               lahko - ne, odbor je ta sklep zavrnil; ne vem, zakaj. Ampak o tem cel dan danes
               govorijo. In tretji sklep: <q>"Za izvedbo posameznih projektov naj se zakonsko
               opredelijo roki."</q> Vsi danes govorijo o tem, kako ni rokov, kako ne vemo, kdaj bodo
               razpisi. In če Slovenska nacionalna stranka take sklepe, o katerih vsi danes
               govorite, predlaga, jih pa zavrne odbor. Ja, pa kje živimo?! Ali zato, ker se napačno
               pišemo? Slovenska nacionalna stranka je imela absolutno dobre namene, ker imamo
               izkušnje, ker podpiramo gospo ministrico, ker vem, da ima 20 let in več izkušenj, in
               ker vem, da bo delala dobro. Ampak ker smo mi Slovenska nacionalna stranka in
               opozicija, to ni dobro. In zdaj bo pozicija ves čas govorila točno to vsebino, ki jo
               je zavrnila. Tu pa morate razumeti, da je človek jezen. Tako kot smo včeraj - kot je
               gospod Perne, vsa čast, povedal - opravili pravzaprav vso razpravo samo po tem, ali
               je neka točka primerna za razpravo ali ne, in smo jo že tako ali tako opravili,
               vendar ni pa primerna za razpravo.</p>
               <p>Tako da, gospa ministrica, prav je, da o tem govorimo, prav je, da poveste odkrito,
               da daste podatke na mizo. Jaz sem povedal očitek prejšnji oblasti, da ni imela
               svojega deleža in ga je skrivala, da so razpise zavlačevali. In vas prosim, ker v vas
               verjamem, vsaj vi ne počnite tega in ne pustite se, tudi če boste imeli politične
               pritiske z ene ali druge strani, ne pustite se temu. Veste, koliko časa je treba od
               razpisa do projekta, do uvedbe, do izkoristka in kolikšen delež države mora biti, ki
               mora biti opredeljen v proračunu. Jaz upam in verjamem ter v vas zaupam, da se boste
               tega držali. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu predlagatelja bi rad razpravljal gospod Vili Trofenik.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Samo kratko pojasnilo kolegu Baroviču. Malo drugače je, kot si,
               kolega, predstavil. Na odboru te na žalost ni bilo. Predloženi sklep je bil podoben
               temu in bi ga bilo treba nekoliko dopolniti. Ker te ni bilo na odboru, si mi nismo
               mogli vzeti pravice, da bi ga ustrezno dopolnili, da bi bil sprejemljiv za večino v
               odboru. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala. Gospod Barovič. Izvolite.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Ni replika, samo odgovor. Jaz sem povedal, da ob vsej benevolentnost gospoda
               predsednika odbora sklepi niso bili sprejeti. Nič hudega, če niso bili, ampak moti
               me, da pa danes o teh vsebinah vsi govorijo, kako so perfektne, kako mora Slovenija
               izkoristiti ta sredstva, kako je dobro, da se izkoristi tisto, kar teče, in kako je
               pomembno, da so pravočasni roki. To me moti. Gospod predsednik, pa še enkrat pravim,
               je bil korekten, je bil benevolenten. Jaz pa ravno zaradi drugih obveznosti, tudi
               vezanih na porabo takšnih sredstev, nisem mogel biti na odboru, kar pa upam, da mi ne
               štejete v slabo, čeprav sem pravočasno in zelo korektno vložil amandma. In še enkrat.
               To ni očitek vam. Moti me pa, da o tej vsebini danes govorimo in danes je ta vsebina
               primerna, kot sklep, o katerem bi odločali, pa ta vsebina ni bila primerna. Samo to
               me čudi in moti, ampak nič hudega. Bomo tudi to preživeli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Damijan Perne.</p>
            </sp>
            <sp who="SDZ5:PerneDamijan">

               <speaker>DAMIJAN PERNE:</speaker>

               <p>Spoštovane kolegice, spoštovani kolegi! Hvala za besedo. Prav z zanimanjem sledim tem
               razpravam do zdaj in zanimivo mi je predvsem to, kako različne poglede imamo na
               popolnoma eno stvar.</p>
               <p>Ogromno število nekih številk in odstotkov se je obrnilo v teh razpravah in še vedno
               govorimo, čeprav govorimo o teh odstotkih, na eni strani o skoraj bravurozni,
               prekrasni sliki koriščenja evropskih sredstev, na drugi strani pa imamo precej kritik
               na to. Bojim se, da pri tej bravurozni oceni bila uporabljena nekakšna matematična
               akrobatika, zelo podobna tisti pri izdelavi zaključnega računa, ki se ga ne bi več
               dotikal. O njem smo dosti razpravljali.</p>
               <p>Na vsak način bi se poskušal tudi nekje izogniti vsem tistim številkam in odstotkom
               o katerih smo že na veliko danes razpravljali, zato ker bi se raje dotaknil konkretno
               teh razpisov, ki so bili in kako smo jih koristili; kako vidim to s terena, tam, kjer
               smo se pravzaprav s tem soočali. Ene številke pa bi se vseeno dotaknil, in sicer smo
               slišali oceno, kako je bilo črpanje evropskih sredstev kar 130%. Tukaj mi po
               enostavni, če hočete, kmečki logiki to ne gre skupaj. Iz 100 litrskega soda težko
               natočiš 130 litrov vina, razen če si ga vmes polnil z vodo. In bojim se, da je pri
               teh razpisih tudi nekaj takega bilo. Namreč, tisti, ki smo spremljali razpise,
               recimo, razpise za regionalni razvoj, se pravi za sredstva, ki so bila namenjena
               regionalnemu razvoju, so se nam dogajale zanimive stvari. In sicer, sredi razpisov so
               se na primer spreminjali razpisni pogoji in kar nenadoma neki projekti, ki so bili
               prijavljeni, niso več ustrezali tistim razpisnim pogojem. Na vsak način so se
               pojavili tukaj projekti, na eni strani so padali projekti zaradi tako imenovanih pik
               in vejic, zaradi česar sem bil sam tudi citiran v časopisu, ko sem to enkrat rekel.
               Na drugi strani pa so bili sprejeti projekti, ki niso imela niti osnove za to, da bi
               bili izvedljivi, ki naj bi se gradili na zemljiščih, ki niso imeli namembnosti in
               tako dalje in tako dalje. Da ne govorimo o tem, da so bili dokumenti, zahtevani za
               uspeh na razpisu, absolutno prenizkega ranga. DIP kot osnova za to, da boš uspel na
               nekem razpisu, zagotovo ni garant za to, da bo ta v praksi tudi izvedljiv.</p>
               <p>In, konec koncev naj se dotaknem tudi tiste zloglasne formule za izračun razvojnega
               indeksa, ki je bila uporabljena. V marsikateri regiji se s tem indeksom, vsaj v
               tistem prvem razpisu, nismo mogli strinjati, in zanimivo je da formule niso znali
               razčleniti niti v Umarju, ko so se jo lotili in poskušali priti do dna, kako je
               pravzaprav vse skupaj izračunano.</p>
               <p>Mislim, da je bilo poročilo Računskega sodišča nedvoumno, o tem niti ne bi več
               razpravljal. Na vsak način sem tudi jaz mnenja, da je treba evropska sredstva seveda
               počrpati. Dobro je, če nam to uspeva, ampak kozarce bomo pa dvignili in slavili šele
               takrat, ko bodo ti projekti tudi realizirani. Bojim se, da je realizacija
               katastrofalna, prenizka, tudi na račun tega, kar sem malo prej povedal. Zato mislim,
               da vsi tisti sklepi na matičnem odboru, ki smo jih sprejeli, so na mestu, in mislim,
               da tukaj bomo verjetno v prihodnosti lahko še marsikaj razpravljali.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Zvonko Lah.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Spoštovane poslanke in poslanci, gospa ministrica.</p>
               <p>Na seji matičnega telesa so predstavniki Vlade izrazili skrb, da v rebalansu
               proračuna za letošnje leto bodo težko zagotovili kaj več investicijskih sredstev kot
               za pariranje oziroma za svoj delež pri črpanju evropskih sredstev. Vendar, kar veliko
               občin je še, ki niso zagotovile prostorske pogoje za program devetletke v osnovnih
               šolah, nimajo zadostnih prostorov za predšolsko vzgojo, za vrtce. Nekatere občine,
               kjer so to že uspeli zgraditi, pa so se morale tako zadolžiti, da sedaj nimajo več
               možnosti zagotavljati svoja sredstva za te evropske projekte. Na Ministrstvu za
               šolstvo, kjer bi morali zagotoviti sredstva za tiste projekte, nekateri so že kar
               nekaj let pripravljeni in čakajo predvsem na sredstva ministrstva, pravijo, da jih
               enostavno ni in da jih ni pričakovati.</p>
               <p>Vemo, da je v veljavi nov pravilnik, na osnovi katerega, če se projekt ne bo
               pravočasno pričel, bo potrebno preprojektirati, bodo dodatni stroški, ki jih morajo
               zagotavljati občine. Ti stroški niso sestavni del upravičenih stroškov za
               sofinanciranje. Zato predlagam, da poskuša Vlada iz tistih operativnih programov, za
               katere vemo, da ne bodo sredstva počrpana, ki so tudi do sedaj bila črpana v nizkem
               odstotku, nekako prerazporediti in zagotoviti tudi tem ministrstvom,da se te
               investicije izpeljejo, ker so v velikem zaostanku. Nekatere občine imajo otroke tudi
               po gasilskih domovih, ostajajo samo še farovži, da tja dajo svoje otroke, pa so
               projekti pripravljeni že kar nekaj let in tudi v načrtu razvojnih programov
               ministrstva. Apeliral bi, da Vlada poskuša poiskati v sklopu teh sredstev mogoče iz
               operativnega programa človeških virov ali kaj podobnega, mogoče tudi s spremembo
               kakšnega operativnega programa, tudi sredstva, da tudi na tem področju zagotovimo
               normalno funkcioniranje osnovnih šol oziroma programov devetletke.</p>
               <p>Dotaknil bi se še operativnega programa razvoja regij. Občine naj bi iz teh štirih
               milijard evrov počrpale približno 35 do 40%. Imamo 12 regionalnih programov, 12
               regionalnih razvojnih svetov, 12 svetov regij, ki odločajo o teh projektih, ki gredo
               v nabor. Zadaj za temi programi so občinski proračuni, razvojni programi občin za več
               let naprej. Mislim, da je ta način črpanja oziroma izbira teh projektov bila dobro
               zastavljena, da občine imajo projekte, ali več občin skupaj, in čakajo na razpise za
               črpanje teh sredstev. Vemo tudi, da je država Slovenija obljubila Evropski uniji na
               določenih področjih rešitve pri ravnanju z odpadki, pri odvajanju in čiščenju
               komunalnih vod, pa tudi pri vodooskrbi, da do določenega roka zgradi to
               infrastrukturo. V občinah in nacionalnih združenih ugotavljamo, da je glede na višino
               primerne porabe ali sredstev, ki jih država dodeli občinam, to nemogoče. In zadnji
               čas je, da se tako občine kot tudi pristojna ministrstva usedejo. Sklepi, ki so bili
               na matičnem odboru sprejeti, mislim, da so dobri, da država naredi nek presek stanja,
               da se usedemo skupaj in vidimo realne možnosti, kako počrpati vsa sredstva, ki jih
               imamo na voljo, in kako čim več tudi zgraditi. Ne da samo razpravljamo o tem, temveč
               da se dejansko operativno lotimo teh projektov, ki so naši skupni, tako občinski kot
               državni.</p>
               <p>Lahko bi država imela že do sedaj - za kar ni kriva samo prejšnja vlada - nek načrt
               programov državnih cest, večjih državnih projektov in bi skupaj z občinami iskali
               neko sinergijo pri izvedbi teh projektov, tako občinskih, regionalnih ali državnih.
               Lahko omenim samo en projekt pri izgradnji avtoceste trenutno na tem zadnjem kraku,
               ko se je našla sinergija med izgradnjo infrastrukture v industrijski coni in gradnjo
               avtoceste. Ko je pri izravnavi terena v industrijski coni višek materiala in manjko
               pri izgradnji avtoceste in se to nekako pokriva, s čimer se znižujejo stroški pri
               enem in pri drugem projektu. Mislim, da bi lahko iskali v prihodnosti take sinergije
               v dobro vseh tudi pri črpanju evropskih sredstev. Tudi na tem področju imamo primer,
               ko je država na račun lokalne skupnosti oziroma argumentov lokalne skupnosti lahko
               vključila določen projekt ali lažje vključila določen projekt v črpanje kohezijskih
               sredstev.</p>
               <p>Mislim, da so občine in regijski sveti oziroma regionalni razvojni sveti v
               pričakovanju odziva razpisov. Mogoče je treba določene projekte res analizirati, kot
               so rekli kolegi. Omenil bi še to, kar je koleg Sajovic omenil, težave pri pripravi
               teh projektov, tako državnih kot občinskih, glede pridobivanja služnostnih pravic,
               lastninskih pravic, ki so osnova za pripravo teh projektov. Mislim, da je tu potrebna
               dokaj hitra reakcija Vlade na tem področju. Občine pa mislim, da imajo kar nekaj
               projektov pripravljenih in čakajo na razpis. Prosil bi, da so ti razpisi čim prej, da
               ne bo tako, kot je bilo 2007, ko je bil operativni program potrjen konec avgusta, pa
               smo do 15. septembra morali dati poročila, da so dela izvedena. Tudi gradbena sezona
               se bo pričela in mislim, da če hočemo letos kaj zgraditi, da je nujno, da so razpisi
               čim prej in da odpravimo, kolikor se da, pri naslednjih projektih tudi vse te
               administrativne ovire, da pridemo čim prej do teh projektov. Večje državne projekte,
               kot je danes bilo stališče poslanske skupine SD, pa mislim, da je iluzija
               pričakovati, saj je minister za promet sam izjavil, koliko let je potrebno, da se od
               umeščanja v prostor, do projektov, do razpisov pričnejo takšni večji projekti. Dajmo
               tisto, kar je pripravljeno, čim prej izkoristiti in čim več sredstev počrpati.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Gvido Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi! Ker vladna
               koalicija vztrajno predstavlja svoj pogled o slabem črpanju evropskih sredstev, naj
               ponovim nekaj neoporečnih dejstev, s katerim stopam v bran bivšega ministra gospoda
               Ivana Žagarja, ministru iz vrst SLS-a. Računsko sodišče v posebnem poročilu o
               sredstvih Evropske unije v zaključnem računu ugotavlja, da je bilo iz naslova
               evropskih sredstev realiziranih le malo manj kot 60% načrtovanih prihodkov. Ta
               podatek ne odraža dejanskega stanja. Edino relevantno obdobje za ocenjevanje
               uspešnosti črpanja evropskih sredstev je obdobje, ki zajema celotno programsko
               obdobje, ne pa podatki o črpanju sredstev znotraj posameznega proračunskega leta. To
               vprašanje so na takšen način rešile tudi že nekatere druge članice Evropske unije. Po
               podatkih, ki so nam na voljo za datum 31.12.2007, je Slovenija za programsko obdobje
               2006-2008 na nivoju strukturnih skladov realizirala delež izplačil iz proračuna v
               višini 94%, delež zahtevkov za izplačilo, posredovan na plačilni organ Evropske
               unije, pa je na ta dan znašal 80%. Po podatku, da je delež podpisanih pogodb na ta
               datum znašal 107%. Situacija se danes verjetno približuje maksimalnemu izkoristku. Iz
               kohezijskega sklada pa je bilo na področju prometa na ta dan porabljenih 51%
               sredstev, na področju okolja 37%, ob tem da, morajo sredstva biti porabljena do konca
               leta 2010 - torej je čas za akcijo, ne pa za prepričevanje, kdo ima prav in kdo ne.
               Tudi podatki za programsko obdobje 2007-2013 na ta datum kažejo, da je bilo
               razpisanih oziroma potrjenih že za 1,5 milijarde evrov projektov od skupno 4,1
               milijarde sredstev, ki so na voljo za to obdobje, torej že kar 33%. Seveda pa je
               sedaj odgovornost vladne koalicije, da zagotovi nadaljevanje črpanja preostalih
               sredstev. Neuspeha na tem področju vladna koalicija ne bo mogla naprtiti prejšnji
               koalicije. Torej, nikakor se ne moremo na podlagi teh podatkov in dejstev strinjati z
               oceno Računskega sodišča in s pavšalnimi ocenami, ki se pojavljajo v javnosti, da
               Slovenija slabo izkorišča črpanja evropskih sredstev.</p>
               <p>V Poslanski skupini Slovenske ljudske stranke ocenjujemo, da je bila realizacija
               črpanja uspešna, seveda pa nikoli ne smemo biti zadovoljni in želim, da bi bili v
               prihodnosti še uspešnejši oziroma najuspešnejši v EU ali še več.</p>
               <p>V sklepih Odbora za lokalno samoupravi in regionalni razvoj bi v prvih dveh mogoče
               šel še skozi, medtem ko potem naprej se pa samo nekaj kontrolira, nekaj gleda za
               nazaj. Mislim, da se s tem troši prepotrebna energija, in tudi mislim, in prepričan
               sem, da je v Sloveniji tako kot na vseh področjih tudi tukaj problem s kvalitetnimi
               kadri in ne vem, kako se bo to vse lahko uredilo, če se bomo ukvarjali samo s tem, da
               bomo nekaj revidirali, nekaj gledali, nekaj pregledovali, ne pa zrli naprej.</p>
               <p>Torej, če lahko vse te zadeve pregledate, ob tem da ne škodujete tekočim delom, da
               se lahko res kvalitetno pristopi k črpanju v prihodnosti, potem ni problema, naj se
               realizira za nazaj in vidi, ker potem bi lahko dobili dobre podatke, kako bo naprej.</p>
               <p>Želim vam veliko uspeha in veliko delovne moči.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Dejan Levanič.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo. Drage kolegice in kolegi! Ko pogledamo vse podatke, ki pričajo
               o tem, kako smo koristili evropska sredstva, da smo zamudili kar nekaj priložnosti v
               preteklem mandatu, jaz upam, da bomo to lahko nadoknadili. To bi bilo še posebej
               potrebno zaradi obdobja, v katerega prihajamo oziroma smo se znašli, torej velike
               gospodarske in finančne krize, in da skušamo kar se da najbolje izkoristiti državne
               službe, da čim prej stopijo v akcijo in izvedejo tisto, kar lahko.</p>
               <p>Moram reči, da sem navsezadnje malo začuden, da se zdaj nekateri strinjajo s podatki
               Računskega sodišča, drugi ne, kljub temu pa je to neka osnova podatkov, ki pričajo o
               realnem stanju v Republiki Sloveniji. In prav je, strinjam se z vsemi tistimi, ki
               govorite, da ni treba prelagati krivde na ene ali druge, ampak je treba skupaj iskati
               rešitve, da bomo lahko počrpali čim več evropskih sredstev v prihodnje. Kljub temu
               pa, če pogledamo podatke zaključnega računa državnega proračuna za leto 2007, je
               mogoče ugotoviti, da je bilo v državnem proračunu realiziranih 60% načrtovanih
               prihodkov, kar pomeni, da ni bilo realiziranih za 235 milijonov evrov načrtovanih
               prihodkov. In če to nekako potegnemo skupaj, vidimo, da so vplačila sredstev v
               evropski proračun za 8,7 milijona evrov presegla prejeta sredstva iz evropskega
               proračuna. Torej, drage kolegice in kolegi, mi vračamo denar v Evropsko unijo,
               namesto da bi ga izkoristili.</p>
               <p>Najnižja realizacija, le 25%, je izkazana pri prejetih sredstvih iz strukturnih
               skladov. Računsko sodišče je ugotovilo, da tako majhna realizacija na področju
               strukturnih skladov ni le posledica dinamike črpanja, o kateri smo govorili danes,
               ampak tudi in predvsem zaradi neustreznega načrtovanja, ki je temeljilo na
               neustreznih predpostavkah. Na neustrezno načrtovanje plačil Republike Slovenije iz
               evropskega proračuna je opozorila tudi Evropska komisija, saj je po njeni oceni
               napaka pri napovedih za leto 2007 v Sloveniji znašala 101%. To je ogromna številka in
               je številka, nad katero se moramo zamisliti, in je številka, ki je največja med vsemi
               državami članicami Evropske unije. Povprečje napak, toliko v vednost, vseh ostalih
               držav članic Evropske unije sicer znaša 12%. 12% proti 101%, kar velja za Slovenijo,
               je zaskrbljujoč podatek.</p>
               <p>V zvezi s tem, tudi ko smo govorili, kaj bo Vlada naredila v prihodnje in kaj dela
               na tem področju, ste lahko tudi sami zasledili, da je že sprejela določene ukrepe
               oziroma predvidela določene aktivnosti, zlasti glede boljše koordinacije ministrstev
               in agentov v celotnem sistemu. Vlada je že ustanovila tudi tako imenovano
               koordinacijsko skupino, pri čemer bo skušala okrepiti sistem črpanja, ga narediti
               učinkovitejšega, tudi bolj proaktivnega, predvsem kar se tiče organov upravljanja,
               vzpostaviti tesnejše sodelovanje z resorji, v okviru proračuna poiskati rešitve za
               finančno spremljanje projektov in plačil in tako naprej. Kar nekaj projektov je na
               papirju že realnih, torej že živijo.</p>
               <p>Jaz verjamem, da ministrica s svojo ekipo ve, kaj dela in to se vidi že na
               rezultatih, ki jih pripravljajo oziroma so jih pripravili v mesecu decembru, januarju
               2009. Za vaše vedenje je treba seveda povedati, da je bilo od decembra 2008 do
               januarja 2009 za projekte kohezijskega sklada s strani Evropske komisije skupaj 8
               milijonov 687 tisoč prilivov v državni proračun Republike Slovenije, da je bilo v
               februarju 2009 na Evropsko komisijo posredovanih 9 zahtevkov za plačilo na podlagi
               certificiranih izdatkov v skupni višini 18 milijonov in tako naprej. Tukaj je še
               veliko projektov, ki že tečejo, veliko zahtevkov, ki so bili zahtevani na naslov
               Evropske komisije, kar je nekako zelo dobro videti in za pozdraviti.</p>
               <p>Kolegu poslancu bi tudi sporočil, da ko smo prej govorili o Škofji Loki, je tudi ta
               projekt notri, kjer je bilo v mesecu januarju s strani Jaspers že izdano pozitivno
               zaključno poročilo, in še bi lahko našteval.</p>
               <p>Rad bi videl, da naslednjič, ko bomo sedeli v Državnem zboru ali ko bomo spet
               naredili neko analizo - katera sredstva in koliko smo jih počrpali, da bomo lahko
               bolj pozitivno gledali v tej smeri. Reči moram smo to, da realizacija prejetih
               sredstev iz Evropske unije v državnem proračunu jasno kaže, da smo vse od leta 2005
               bili na tem področju zelo neuspešni. Na področju kohezijske politike je bila
               realizacija le 31% v letu 2007, najslabše črpanje sredstev iz Evropske unije pa je
               bilo ravno v letu 2008, ker je Sloveniji v državnem proračunu uspelo počrpati le 46%
               načrtovanih sredstev in zaradi tega je država nakazala 64 milijonov evrov več v
               proračun Evropske unije, kot je iz njega finančnih sredstev tudi prejela. To je
               seveda stvar za zamisliti.</p>
               <p>Izpostavil bi tudi opozorila, da v Slovenji ni institucije, ki bi celovito
               spremljala podatke o prilivih iz evropskega proračuna in v tem primeru tudi pozval
               službe Vlade, da vzamejo problem kot zelo resen, da ne bomo, kot sem že rekel, v
               prihodnje ponovno sedeli v poslanskih klopeh in prebirali enako slabe podatke, kot
               jih imamo danes pred seboj.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani.</p>
               <p>Prepričan sem, da točka, pri kateri razpravljamo o tem, koliko procentov, koliko
               jurjev denarja je kakšna občina počrpala iz nekega naslova ali ni, ne sodi na Državni
               zbor, ampak bi Državni zbor moral razpravljati o politiki, o strategiji, o načinu
               izvajanja nekaterih projektov, ki si jih je država zadala. Jaz bi to celotno današnjo
               razpravo in na treh sejah Komisije za nadzor proračuna in na Komisiji za lokalno
               samoupravo označil z enim pregovorom, ki ga uporabljajo v tistem delu, od koder tudi
               sam prihajam, in sicer celo leto so nam govorili, da imamo deficit, na koncu so pa
               povedali, da imamo izgubo. Pomeni, stvar je preprosta, mi smo na tem področju šibki,
               politike, ki so bile zastavljene zelo daleč nazaj, se ne izvajajo tako, da bi bili
               rezultati optimalni. Nemogoče je razumeti, da bivši minister za lokalno samoupravo v
               štirih letih ni znal pojasniti, kaj je tam delal, in da je za to moral napisati
               odprto pismo gospodu predsedniku Vlade - zaboga, kako le, da je bil uspešen! Pa sem
               ga videl na mnogih televizijskih oddajah, na mnogih mitingih, ampak dejansko gre za
               to, da mi tukaj nismo uspešni.</p>
               <p>Ta točka dnevnega reda nosi napačen naslov. Mi ne govorimo o črpanju evropskih
               sredstev, ampak govorimo o tem, kako uspešni smo pri porabi tistega, kar namenjamo v
               skupni evropski proračun za namene, ki jih po postopku, kot je predpisan v Evropski
               uniji, lahko namenimo za lastne potrebe v infrastrukturi iz enega, drugega, tretjega,
               petega, ne vem katerega naslova. To je vse! In zavajanje slovenske javnosti je bilo
               vseskozi od začetka, da mi <q>"tobože"</q> iz te Evrope ne vem kaj črpamo. Zdaj je mladi
               gospod rekel, da smo neto plačniki smo bili v letu 2008 pa v 2007 in tako naprej v ta
               evropski proračun. Mehanizmi so nam dovoljevali, da bi bili uspešnejši, kot so bile
               nekatere države, Portugalska, Španija, Grčija in tako naprej. Mi smo v predpristopni
               strategiji še nekako dihali, slabo smo bili pripravljeni, ampak, če se primerjamo s
               tistimi državami v času pridruževanja in v času po vstopu v Evropsko unijo, so
               primerjave katastrofalne; in to je treba preprosto povedati.</p>
               <p>Nisem pristaš centralizacije, ampak to je edina točka, katero bi morali v Sloveniji
               vzeti zelo resno in vse stvari, ki so iz različnih naslovov, voditi iz nekega centra.
               Morali bi imeti nekega liderja, nekoga, ki bi imel pregled. Kaj je z napačno politiko
               pri uvedbi vinjet, da nam zadržijo 88 milijonov evrov, da stoji še nadaljnjih 70
               milijonov evrov in tako naprej. In zastonj je, da nekateri sprašujejo v Državnem
               zboru, kako je bil učinkovit sistem vinjet in kako smo ne vem kaj pokasirali.
               Prištejte zraven še to, kar smo zamrznili zaradi napačne politike. Ampak to zaradi
               tega, ker najbrž levi in desni nista vedela, kaj počneta. Minister Žagar si je
               prizadeval, skoraj da ubijal, da bi dokazal, kako je minus plus, na drugi strani mu
               je minister iz iste stranke zamrznil 88 milijonov evrov. Ampak za nazaj nima kakšnega
               smisla razpravljati. To bodo oni na eni klavzuri že razčistili, ker bodo zlahka se
               pomenili med seboj.</p>
               <p>Moja želja je, in v teh poročilih se res ne da nikjer ugotoviti, kaj je tisto, kar
               bi bilo priporočilo za danes, jutri, pojutrišnjem. Moje mnenje je, ker se s tem
               posebej ne ukvarjam, ampak spremljam kolege, ki se na teh odborih ukvarjajo s temi
               vprašanji, da bi dejansko ne naložili, lahko tudi, ministrici brez denarnice, da ji
               naložimo vse to breme, koordinacijo, ampak vse brez denarnice. Če bi imela denarnico,
               bi lahko kaj naredila, tako pa<gap n="..."/> Saj se šalim, vem, da je brez listnice. Menim, da
               gre preprosto za to, če ne bomo vse te politike potegnili skupaj, določili nekega
               liderja, nekega sekretarja, ne vem koga, ki bo vendarle imel ta pregled tako daleč,
               da bodo stvari pregledne, ampak to od razpisov do projektov, do spremljanja črpanja,
               do kontrole nekaterih uradnikov. Jaz se strinjam, da marsikakšna zadeva, ko ljudje
               razlagajo, zakaj kakšen projekt ne gre skozi - zaradi vejice, pike ali česa drugega
               -, da je tudi stvar šikanozne obravnave določenih primerov. Nekatere stvari se
               forsirajo, druge se dajejo v predale. To je v tej državi javna skrivnost. Vsi vedo,
               ampak tisti, ki so tam, pa tega ne razrešijo. Zgolj dobronameren predlog, kajti
               mislim, da nobenega niti ne obtožujem niti ne vem kaj, ampak če ne bo pregleda v
               celoti, potem teh rezultatov ne bo.</p>
               <p>Res bi rad slišal, kaj je zdaj, ker v teh poročilih Komisije za lokalno samoupravo
               nisem mogel zaslediti, kdaj se bodo sprostila ta sredstva za gradnjo infrastrukture
               oziroma avtocest, kajti če pravilno razumem, ne samo teh 88 milijonov evrov, ampak
               tudi teh, ki so bili v letošnjem letu že odobrena sredstva za to infrastrukturo, ker
               se nanašajo na isti problem. Torej, gre za to, da dokler ne bo spremembe vinjetnega
               sistema ali pač uvedbe vinjet za krajši čas - zdaj se ne bom spuščal v to, ali je bil
               to zgodovinski dosežek ali je bila to ne vem kakšna zasluga za dobro Slovencev in
               Slovenk, sam mislim, da je bila katastrofalna škoda. In zgodovina bo pokazala, da so
               nekateri naredili veliko škodo. Ampak, kaj to pomeni za sprostitev teh 88 milijonov
               evrov in že odobrenih sredstev, ki naj bi bila 19. januarja oziroma 28. januarja za
               dve resni avtocestni navezavi v Sloveniji. Razumem, tako kot so sporočila iz Bruslja,
               da bodo ta sredstva tudi zamrznjena, ne glede na to, da so odobrena, dokler se ne bo
               politika v Sloveniji spremenila. To bi res želel,da odgovorite, ker v poročilih
               nikjer tega ni. Na komisiji za lokalno samoupravo, ko sem spremljal, pa predstavnica
               Ministrstva za promet tega ni mogla obrazložiti, ker ni imela očitno vseh podatkov.</p>
               <p>Rad bi na koncu rekel to, da če kaj, potem je ta točka pomembna za to, da se zavemo,
               da ne govorimo o tem, kdo je kriv, kdo bi moral kaj - in tako naprej, ampak da vsi
               tisti, ki smo pač v teh javnih službah naredimo vse, da bomo tako organizacijsko kot
               tudi kompetentno postavili vso stvar tako, da bo Slovenija porabila vsaj tisti denar,
               ki ga vplača v evropski proračun - po poti, o kateri sem prej govoril, lahko pride
               nazaj. Bil bi vesel, če bi bil še kakšen evro več, ampak to je druga diskusija.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa ministrica, ker ste bila večkrat omenjeni, kadarkoli želite, se
               lahko prijavite k razpravi.</p>
               <p>Besedo ima gospod Vili Trofenik.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Uvodoma bi rad pojasnil nekatere stvari, ker so nekateri
               predhodniki celo v stališčih poslanskih skupin navajali nekatera dejstva oziroma
               stvari, ki ne držijo. Naprej gospodu Černaču, čeprav ga ni, in nimam navade govoriti
               o ljudeh ali njihovih izjavah, ko niso prisotni, pa kljub temu.</p>
               <p>Državni zbor je v začetku novembra lanskega leta sprejel odlok o sestavi in
               pristojnosti delovnih teles in pod točko 10 je Odbor za lokalno samoupravo in
               regionalni razvoj predzadnji in zadnji v alineji piše, citiram, <q>"spremlja izvajanje
               nalog splošnega upravljanja za potrebe evropskih strukturnih skladov in kohezijskega
               sklada, ki izhajajo iz veljavnega pravnega reda EU s področja kohezijske politike
               in,"</q> v zadnji alineji, <q>"druge zadeve, povezane s področjem lokalne samouprave,
               regionalnega razvoja evropske kohezijske politike."</q> To se pravi, ni bilo nobenih
               zlorab ali kaj podobnega, kot nam je poskušal podtakniti odboru, ki ga vodim oziroma
               članom ali večini v tem odboru. Nadalje je trdil, da smo zlorabili, tisti, ki smo
               istočasno člani Komisije za nadzor proračuna. Mi smo izkoristili proceduralno ali
               poslovniško določilo, da lahko določeno število članov Komisije za nadzor javnih
               financ zahteva od Vlade določene podatke. In tako smo dobili poleg poročila
               Računskega sodišča, ki je bil povod, to sem povedal v uvodu našega stališča naše
               poslanske skupine, še poročilo Vlade, ki ga je pripravila Služba za lokalno
               samoupravo in regionalni razvoj in dobili smo tudi podatke ali odgovor Vlade s
               tabelami, ki tehtajo nekaj kilogramov - na žalost so neobdelane, s podatki, kar vse
               skupaj predstavlja ustrezno ali vsaj delno ustrezno ali pretežno ustrezno podlago, da
               bi lahko razpravljali o tej pomembni problematiki, kakor je koriščenje evropskih
               sredstev.</p>
               <p>Kolega Jakob Presečnik, na žalost ga ni, je svojo diskusijo oprl v ugotavljanje
               razlik med mano osebno, ki še svojih stališč sploh nisem imel prilike povedati, in
               gospo ministrico - upam, da se bo to ministrici štelo se v pozitivo ne pa v negativo
               oziroma da se ne bodo ponavljale takšne scene in dogodki kot v preteklem mandatu, ko
               je prišel takratni minister ali pa, če sem se pogovarjal z njim službeno ali pa
               privatno, je imel vedno angela varuha, ker so se očitno bali, da bi ga s čim okužil.
               Pa to mimo grede.</p>
               <p>Rad bi se vrnil na izhodišče: problem koriščenja evropskih sredstev je problem med
               Evropsko unijo in Republiko Slovenijo. Šele potem, v naslednjem koraku nastane to
               problem med proračunom Evropske unije in slovenskim proračunom, čeprav se v celoti ne
               odraža v slovenskem proračunu. Seveda, gospod Vizjak je govoril še o nekaterih
               zadevah kot predsednik komisije, ki je res pristojna za nadzor javnih financ in bi s
               tega zornega kota o poročilu Računskega sodišča o problematiki črpanja ali o tem,
               kako se to vidi v zaključnem računu državnega proračuna, konkretno leto 2007, lahko
               marsikaj sklenili oziroma marsikateri ukrep predlagali, pa komisija tega ni želela.</p>
               <p>V osnovi zavračam vse, kar se mene osebno tiče, kakršen koli poskus obtoževanja ali
               iskanja krivcev za takšno stanje, kot je. Dejstvo je, da je to problem med državo
               Republiko Slovenijo in Evropsko unijo; da so na tej relaciji odgovornosti Vlade,
               ministrstev, služb in ostalih, ki pri tem sodelujejo, seveda evidentne, vendar
               odločitev, da je treba v temu trenutku razpravljati na plenarni seji o tej
               problematiki, je več kot dobra, sem globoko prepričan, in potrebna, ker pač iz
               slabosti, da ne bom rekel napak, iz preteklosti, ki pa niso samo na račun pretekle
               vlade, segajo še nekaj nazaj, če so odkriti, je nujno potrebno.</p>
               <p>V vseh nastopih na komisijah oziroma odboru in komisiji se na današnjih razpravah
               poskuša z nekim odmikov od izhodiščnega problema prikazati oziroma zamegliti dejansko
               stanje. Ampak, Računsko sodišče je cilj svoje revizije usmerilo izključno v vprašanje
               preglednosti - evidentiranja tako prilivov kot odlivov. Računsko sodišče se ni
               vtikalo v učinkovitost črpanja in smotrnost. To, upam, da enkrat še pride in takrat
               bomo imeli očitno še hujše zadrege. Seveda, če gremo na vprašanje preglednosti
               prikaza prejetega in vplačanega, pridemo takoj do problema načrtovanja in
               evidentiranja, kar je oboje po ugotovitvah Računskega sodišča, ki jih moramo
               pritegniti, ni možno polemizirati s temi ugotovitvami, ker so elementarno jasne,
               problem. V letu 2006 kot zadnjem letu pretekle perspektive smo načrtovali, <q>"smo"</q> - ni
               dobra izjava. Vlada nam je ponudila proračun, mi pa smo ga sprejeli - Državni zbor -
               ne glede na to, da bo načrpano oziroma možno pridobiti 450 milijonov. Uspelo nam je
               pridobiti dobrih 348, vplačali smo slabih 288, imeli smo plus 60,5 milijonov z vidika
               ali pozicije državnega proračuna. Drugih podatkov niti nimamo za drugi dve poziciji,
               ki bi ju bilo treba še ugotoviti. V letu 2007 je ravno tako Vlada načrtovala, Državni
               zbor pa seveda to potrdil, da bo 582 milijonov. Prejetih je bilo 347, gre za razliko
               235. To je dejstvo! Zakaj je bilo načrtovanje v takšni višini v prvem letu, ko je
               možno koristiti dejansko iz pretekle perspektive in iz nove perspektive in na katerih
               podlagah se je to načrtovalo? Tega ne vemo! To zahtevamo in pričakujemo v predlogu
               sklepov, da Vlada oziroma ustrezni resorji to ugotovijo, da se ta napaka ali slabost
               ali kakorkoli to zavijemo v kakršenkoli celofan ne bi več ponavljala. Ne želim
               polemizirati in govoriti že o sklepih in kontrasklepih in o podobnem, ampak vsaj
               nekaj poglejmo.</p>
               <p>Nekdo poskuša slovenski javnosti in nam v Državnem zboru na nek način, oprostite
               izrazu, <q>"nas posiliti"</q> z ugotovitvijo, da je bilo v preteklosti dobro in to dobro je
               treba ohraniti. Ja, pa hudiča poglejte to dobro se je že v letu 2008, ne bi rad
               ponavljal številk, ki so danes bile, zgodilo, da to ni več razlika med načrtovanimi
               in realiziranimi 235, ampak je ta razlika že 420 - milijonov evrov seveda. In potem
               pride že do takšnega, <q>"čez prst"</q> zaključka na podlagi predlaganega rebalansa, v
               katerem baje Vlada znižuje pričakovanja. Edino odgovorno, edino pravilno! Ne to, kar
               je bilo narejeno pri zadnjih dveh rebalansih za proračun 2008 in 2007, ko se je
               načrtovana sredstva dvigovalo, da se je situacija še poslabšala, da je razlika med
               načrpanim ali prejetim in tistim, kar je bilo načrtovano, še večja. Danes je bilo
               nekaj zelo logičnih zaključkov, ki jih do zdaj nisem slišal v Državnem zboru. Ne bom
               jih ponavljal, ampak velja tudi igra oziroma to bi spadalo na tisto znano razpravo o
               zaključnem računu - kaj bi bilo, če bi bilo, da ne bi bilo minusa 235 milijonov. Vsak
               lahko sam izračuna! Lastna udeležba je praviloma med 16 in 17%. To pomeni na sredstva
               EU zaokroženo 21%. Če 235 milijonov izračunate 21%, dobite nekaj manj kot 50
               milijonov. To bi bilo treba zagotoviti na obeh nivojih v letu 2007, na lokalnem in
               državnem. Ker tega delilnega ključa vam nihče noče povedati, vsaj v gradivu ga ni -
               kljub zahtevam -, bi ga bilo treba zagotoviti iz lastnih virov; del zagotovo iz
               državnega proračuna. Potem bi bili zaključki v državnem proračunu, ne glede nato
               kakšen je bil sprejet in kako je bil sprejet, še bistveno drugačni. Ne bomo pa
               rekli,da je to na nivoju špekulacije, lahko menijo, da je to na nivju špekulacije,
               tako kot lahko tudi trdimo, da je plan 582 načrtovanih milijonov evrov v letu 2007
               špekulacija. Sam tega ne trdim, ampak da si ne bi kdo privoščil takšnih zaključkov.</p>
               <p>Ni opravičila za ugotovitev Računskega sodišča, da evidentiranje v zaključnem računu
               državnega proračuna ni ustrezno v letu 2007. To ni prva ugotovitev. Treba je prebrati
               še nekaj poročil Računskega sodišča nazaj in ta ugotovitev se ponavlja iz leta v
               leto. Zopet bom rekel, da na nivoju špekulacije! Očitno je nekomu tako ustrezalo, da
               ni ločenega prikazovanja, zlasti v letu 2007, ko je na strani prihodkov bilo treba
               ločeno prikazati prihodke iz prejšnje finančne perspektive in prihodke iz tekoče,
               ali, če hočete, nove finančne perspektive. Takrat bi vsak videl, če računa kaj ali
               ne, da je tista realizacija v letu 2007 pod 10% - ne bom dobesedno, ampak v vsakem
               primeru je pod 10%. To se pravi, gre za problem načrtovanja, gre za problem
               evidentiranja in s tem ni možno polemizirati. To so dejstva, ki jih je treba sprejeti
               in jih čim prej odpraviti. Danes nihče ni - tistih, ki poskušajo videti tu neko
               zaroto pri ugotavljanju problematike. Jaz jih moram razočarati, da nobenih zarot ne
               vidim in tudi ne bi želel v njih sodelovati, resno pa sem zaskrbljen, če ne bo prišlo
               do izboljšanja.</p>
               <p>Naj mi ministrica z ekipo ne zameri, jaz tudi ne pričakujem, razen tega delnega
               zmanjšanja v rebalansu, ne vem kako pozitivnega napredka v letošnjem letu, ker vem,
               da ni orodja, s katerim bi presejali projekte, za katere so podpisani sklepi, za
               katere so podpisane pogodbe in da bo iz tega nastalo še cel kup problemov. Zakaj?
               Nekateri so trdili, kako je vse o.k. z obdobjem do zaključka do 2006. V rebalansu, ki
               je objavljen, v materialih, teh kilogramih, ki smo jih dobili, so notri projekti, ki
               jih danes še vedno ni mogoče zgraditi. Za njih so podpisani sklepi, za njih so
               podpisane pogodbe, ne izpolnjujemo pa elementarnega pogoja, o tem je že nekdo tu
               danes govoril, da bi lahko dobil za njega, bom zelo poenostavil, gradbeno dovoljenje.
               Da ne bo podtikanja. To sega tudi še bolj nazaj kot je prejšnje vlade. Ali pa:
               odgovornost gre še nazaj, zlasti za nekatere projekte v turizmu in za nekatere stvari
               tam slabo počrpane pa tudi na področju državne infrastrukture, ker tu včasih pride do
               mešanja pojmov.</p>
               <p>Sam sem od takrat, ko sem sklical prvo sejo in uvrstil to točko na dnevni red z
               globokim prepričanjem, da je to nujno potrebno, zlasti ker to ni napravila Komisija
               za nadzor proračuna in ker smo morali počakati, da je službi Vlade uspelo zbrati
               podatke. Jaz se moram tu na nek način opravičiti, da ne bo ministrica mislila, da gre
               nanjo osebno in na sodelavce. Dejstvo je to, kar je ugotovilo tudi že Računsko
               sodišče, da ni sistematične organizirane baze podatkov, kjer bi v vsakem trenutku
               lahko pogledali, kakšno je stanje na trenutek <gap n="..."/><stage xml:id="Redna-03-2009-03-04.stage11">/Nerazumljivo./</stage><gap n="..."/> Zato tudi
               metodološko gradivo ni enovito. Zelo zanimivo, mogoče so nekateri, ki vidijo zaroto v
               današnji točki in ugotovitvah in želji po spremembah. Ti sklepi, ki jih predlagamo,
               niso nič drugega po našem globokem prepričanju, kot instrumenti, ki bi naj izboljšali
               situacijo. Naj tisti, ki se bojijo pregledov za nazaj - to me, veste, spominja na
               dijake ali pa učence pred ocenjevanjem. Vsi se bojijo spraševanja, testov, šolskih
               nalog ali pa izpitnih nalog - pravilom kdo: tisti, ki niso pripravljeni! Tisti, ki so
               pripravljeni vsaj solidno, se nobenih preverjanj <q>"ne bojijo"</q> - pod narekovajem. Sam
               ne vidim, zakaj bi bili potrebni strahovi za preverjanje nekaterih odločitev iz
               preteklosti. Zlasti za tiste, za katere vemo po kraju in naslovu projekta, da ga ni
               možno zgraditi, pa je notri; tisti, ki zlorabljajo naslove projektov; tisti, ki so
               navzkriž z veljavnimi regionalnimi razvojnimi programi in še marsikaj bi našteli.</p>
               <p>Danes sem hotel ilustrirati, pa se mi je zgodila smola, bom ob prvi naslednji
               priliki, <q>"politični zemljevid"</q> - pod narekovanjem, Republike Slovenije. Ko govorim o
               političnem zemljevidu govorim o občinah in statističnih regijah, na katere je treba
               projicirati število sklepov, število pogodb, vrednost sklepov in vrednost pogodb.
               Potem je treba to postaviti vis ŕ vis - to, o čemer je kolega Perne govoril -
               indeksom, skozi katere naj bi številčno pokazali stopnjo razvitosti, pa pride do
               zanimivih rezultatov! O rezultatih ne bom govoril, dokler ne bo gradivo v celoti
               izdelano in tudi preverjeno. V vsakem primeru pa vam lahko garantiram, da so
               rezultati sila zanimivi. Saj delno se da tudi brez računalnika napraviti, tudi če
               prelistaš samo nekaj. In verjamem, da se nekateri tega bojijo in zato poskušajo z
               diskreditacijami nadaljevati. Sam sem ničesar ne bojim, želim le, da bi teh približno
               pet milijard evrov iz nove finančne perspektive bilo počrpano ali, bom boljše rekel,
               uporabljeno tako, da bi Slovenke in Slovenci boljše živeli. To je eden redkih
               finančnih virov, ki je praktično zagarantiran, ne glede na bližnjo prihodnost, ki nas
               čaka zaradi takšne ali drugačne krize. Res pa je - približno je malo karikiral in
               malo potenciral kolega Anderlič -, da je do zdaj praktično to samo slovenski denar,
               čeprav je treba biti pošten, da strogo matematično smo bili vse do lanskega leta bili
               prejemniki, če gledamo zadevo kompletno v tretji poziciji, ko gre za odnos med
               Evropsko unijo in Republiko Slovenijo, ker odnosi so ali pozicije so tri: proračun -
               evropski proti slovenskemu proračunu je ena pozicija; potem so tisti, ki so
               izvenproračunski prejemniki - so na slovenski strani druga pozicija; in tretja
               pozicija je celota ali vse skupaj; vendar je pa vsako pozicijo le za sebe treba
               poznati, znati in jo razumeti, da bi lahko razumeli celoten problem in imeli tudi
               celoten pregled.</p>
               <p>In marsikaj se bi dalo še povedati. Seveda je pa treba pustiti še nekaj časa
               kolegom, se opravičujem, ampak vseeno: Sam se dosti bolj bojim trenutka, ko bo
               Računsko sodišče ali kdo drug, bog daj, da bi slovensko Računsko sodišče prej kot kdo
               iz tujine, ugotavljal učinkovitost in smotrnost porabe sredstev, ki jih dobivamo iz
               evropskega proračuna, pa naj bodo v tem trenutku pretežno slovenska ali kakšna druga.
               Takrat bomo v bistveno večji zadregi in takrat ne bomo govorili z argumentom, da je v
               vsaki slovenski vasi tabla, ki govori o sofinanciranju kakšne preplastitve kakšne
               javne poti na pokopališče - dobesedno na pokopališče - da ne bo v prenesenem kaj o
               pokopališču in vračanju. Namreč, tudi to se vidi skozi projekcijo sklepov in pogodb,
               da gre relativno ogromno sredstev tudi za tako imenovane preplastitve javnih poti,
               brez da bi znali povedati koliko prinese to k splošnemu razvoju. Pa ne to - je mogoče
               prezahtevno - ampak da bi znali pogledati, ali je pod tem dotrajanim asfaltom takšna
               podlaga, da jo je odgovorno mogoče sploh preplastiti. Tudi o tem nas bodo vprašali. V
               sosednjih državah so to pogledali, ne samo vprašali, in marsikatera občina je tudi v
               tujini bankrotirala zaradi tega. Tega ne želim, se pa bojim, da je velika verjetnost,
               da se bo tudi pri nas kaj takšnega zgodilo. Spominjam se ali pa poskušam obuditi
               opozorilo bivšemu ministru pred nekaj meseci, ki pa me je zavrnil, kljub temu da sva
               imela zelo dobre odnose na osebnem nivoju: <q>"Ja, kaj pa, saj to ni problem, podpisali
               smo pismo o zaupanju!"</q> Pismo o zaupanju, oprostite, pa balkanske razvade in navade ne
               gredo skupaj na evropskih standardih in v evropskem okviru kulturnem. Hvala lepa.
           </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Černač, ste bil omenjeni? Izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Še enkrat lep pozdrav! Torej, kolega Trofenik ne more iz svoje kože, ne
               vem, s čim je toliko obremenjen. Ampak, manipulacija oziroma zloraba, ki se je
               zgodila, je brez primerjave, brez primere. Temelj za razpravo je poročilo Računskega
               sodišča. Razprava se je začela 12. januarja na vašo zahtevo na izredni seji Komisije
               za nadzor proračuna, potem ste zahtevali dodatna gradiva in ko ste jih dobili in ko
               ste videli, da niso za vas ugodna oziroma da ne pritrjujejo vašim ugotovitvam, je
               kolega Trofenik sklical Odbor za lokalno samoupravo in regionalni razvoj 22.1. in
               vlekel to sejo s številnimi prekinitvami do 11. februarja. Potem se je zaključila
               tudi seja Komisije za nadzor proračuna, bilo je obravnavano poročilo, sprejeti sklepi
               - ničesar od tega danes nimamo na tej seji. Gre za zlorabo, za zlorabo parlamenta!</p>
               <p>Danes tudi proceduralno ta točka ne izpolnjuje pogojev za razpravo. Tu bi morali
               sedeti vsaj finančni minister, gospod Gaspari, minister za razvoj, ki je v bistvu šef
               in zaradi česar o vsem tem razpravljamo, ker želi imeti roko nad temi sredstvi, da
               smo pošteni; tako kot želi imeti roko nad SID banko, kjer jih bo 5 od 7 ali 9
               imenoval v nadzorni svet; gospod Lahovnik, minister za gospodarstvo; gospod Svetlik,
               ker imamo kup sredstev iz tega vira, o katerih danes razpravljamo. Skratka, polovica
               Vlade, vključno s predsednikom, bi morala danes sedeti tukaj, da bi bili izpolnjeni
               proceduralni pogoji za obravnavo te točke. Sedi samo ministrica za regionalni razvoj,
               s področja, ki je bilo dokazano v preteklem obdobju eno izmed uspešnejših, kar se
               tiče koriščenja evropskih sredstev. To so dejstva, ki so zapisana v dokumentih, ki
               jih imamo<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Černač, dajte razmisliti, ali je to, o čemer govorite, pojasnilo, ki ste ga
               dolžni dati v repliki.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Dovolite, gospod Trofenik je govoril o tem<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>To so obtožbe, zakaj je ta točka uvrščena na dnevni red. Lepo prosim!</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Gospod Trofenik je govorilo tem, da sem manipuliral s podatki, zakaj ne obravnavamo
               poročila Komisije za nadzor, češ da je Komisija za lokalno samoupravo edina pristojna
               za razpravljanje o tej zadevi. Vemo, kaj piše v poslovniku, in vemo tudi, kako so
               stvari potekale. Ampak to ni edina manipulacija. Tako kot ste manipulirali s podatki
               ob zaključnem računu za leto 2007, tudi s poročilom Računskega sodišča, manipulirate
               s tem istim poročilom tudi danes večkrat že v tej razpravi.</p>
               <p>Me pa preseneča, da je do ugotovitve, da se manipulira, prišel celo gospod Trofenik
               sam, ki je zdaj ob zaključku razprave pa povedal, da v letu 2007 nismo bili neto
               plačniki. Sam je povedal, da je treba gledati vse tri račune, kar je napisano na
               straneh od 28 do 30 poročila Računskega sodišča, niti ne na teh treh straneh, dveh in
               eni tretjini. Minuto časa rabite, da si to preberete. Tako prosim vas, gospod
               Trofenik, da po nemarnem ne omenjate mojega imena, še posebej ne takrat, ko nisem
               prisoten. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Černač, ugotavljam, da ste večkrat kršili poslovnik. Niste povedali pojasnil,
               ki bi jih bili dolžni povedati, prekoračili ste in niste upoštevali mojih opozoril.
               Vem, da je to težko, ampak lepo prosim, dajte se disciplinirati v okviru poslovnika
               tudi vi. Hvala lepa.</p>
               <p>Gospod Trofenik, ima besedo kot predlagatelj. Izvolite.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Sam ne bom šel v širino in kršil poslovnika. Gospodu Černaču - če bi bil v dvorani,
               bi slišal - svetujemo, da prebere magnetogram, pa tudi tisti del magnetograma, ko sem
               edini povedal tri pozicije za neto - danes, tu v Državnem zboru - za leto 2007. Da je
               pa bila seja v nadaljevanju, pa je bilo izključno zato, ker Vlada in ministrstva niso
               mogla pravočasno servisirati s podatki. Dve poročili smo dobili - ne samo Računsko
               sodišče, to je samo povod - in poglejte si materiale, pa se boste zagotovo izognili
               takim zaključkom, kot ste jih zdaj navedli. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Upam, da nadaljujemo z razpravo. Za razpravo se je prijavila gospa
               ministrica, odgovorna za lokalno samoupravo in regionalno politiko, mag. Zlata
               Ploštajner. Izvolite.</p>
            </sp>
            <sp who="SDZ5:PloštajnerZlata">

               <speaker>MAG. ZLATA PLOŠTAJNER:</speaker>

               <p>V razpravi, ki je potekala, je bilo sproženih kar nekaj vprašanj in v bistvu v svoji
               funkciji, v kateri nastopam, seveda nastopam kot ministrica, odgovorna za področje
               lokalne samouprave in regionalnega razvoja. Govorim pa tudi kot tista ministrica, ki
               je odgovorna za organ upravljanja, kot tisti organ, ki je pri nas odločilni organ v
               smislu izvajanja kohezijske politike in upravljanja s sredstvi kohezijske politike.</p>
               <p>V razpravah so se razpravljavci dotikali številnih vprašanj, problemov, pravzaprav
               problemov z obeh področji, ki ju pokrivam sama v tem resorju, ki ga vodim. Ker bom v
               prihodnje še imela možnost, da govorim, bi zdaj v tem trenutku želela odgovoriti samo
               na nekaj sproženih vprašanj, dati tudi še neka določena pojasnila, da bolje
               razsvetlimo situacijo, ki jo imamo.</p>
               <p>Najprej bi želela poudariti, da ne samo sama, ki vodim ta resor, tudi Vlada se
               zaveda pomembnosti tega področja. Zaradi tega se mu je tudi takoj posvetila: tako
               obliki namenske, tematske seje, kot tudi v obliki na podlagi pripravljenih gradiv in
               sklepov, ki smo jih sprejeli zaradi tega, da bi izboljšali situacijo na tem področju.
               Ni pa ostalo samo pri sklepih, mislim, da je odveč ta strah, da bi se zaradi
               zamenjave vlade aktivnosti zaustavile. Zato bi želela tudi kratko pojasniti, da v tem
               času od menjave vlade so aktivnosti tekle naprej, seveda pa so tekle v okvirih, ki to
               omogočajo. Vemo tudi, da hkrati potekajo aktivnosti v smeri rebalansa proračuna, kar
               je tudi izjemno važno z vidika črpanja evropskih sredstev. Pri tem pa bi tudi sama
               izpostavila dejstvo, da ustrezno planiranje na področju rabe in uporabe evropskih
               sredstev je seveda ne samo nekaj, k čemur nas zavezuje Računsko sodišče, ne samo
               nekaj, na kar nas opozarja tudi Evropska komisija, ampak je tudi nekaj, na kar so nas
               opozarjali razpravljavci tukaj. Zaradi tega tudi sama menim, da moramo tukaj vložiti
               maksimalen napor, da bomo tako proračunsko porabo kot seveda tudi sam potek razpisov
               in projektov planirali tako, da jih bomo lahko proračunsko suportirali, da bomo
               hkrati zagotavljali suport ustrezno in tudi Evropski komisiji pri planiranju njenih
               letnih proračunov in obenem lahko tudi nudili ustrezno finančno podporo pri izvajanju
               projektov, ker vemo, da prevelika odstopanja pri načrtovanju proračuna pomenijo tudi
               težave za izvajalce, ki morajo potem čakati in trpeti proces prenašanja sredstev iz
               enega leta v drugo leto, kar dodatno otežuje tudi samo izvajanje projektov. Zaradi
               tega Vlada ni znižala sredstev, ker bi menila ali ker bi imela namen temu področju
               jemati sredstva, ampak je s tem posegom pravzaprav postavljala neke realnejše okvire,
               seveda, ob zavedanju in tudi ob sprejetem sklepu, da lahko med letom znotraj
               proračunskih uporabnikov prerazporejamo sredstva, s čimer omogočamo tudi, da sredstva
               razporejamo na tiste ukrepe in usmeritve, ki bodo uspevali zagotavljati hitrejše
               črpanje ali kjer se bo pokazala večja potreba po sredstvih. Po drugi strani pa lahko
               tudi potem med letom po potrebi povečamo obseg evropskih sredstev, če bodo aktivnosti
               to zahtevale.</p>
               <p>Bi pa želela pojasniti tudi, kaj se je v tem obdobju že dogajalo. Vlada ima tukaj
               poleg tistega, kar odražajo že sami sklepi Vlade, pravzaprav tri prednostne
               usmeritve. In sicer ena od teh usmeritev je tudi čim hitrejša objava razpisov, še
               posebej tistih, ki predstavljajo odziv na reševanje težav, ki jih povzroča kriza.
               Obenem je tukaj tudi izjemno pomembna prioriteta to, na kar ste opozarjali tudi
               številni razpravljavci, zmanjševanje administrativnih obremenitev, optimizacija
               sistema črpanja, večje poenotenje postopkov, procesov na tem področju. Temu posvečamo
               izjemno veliko pozornost in tudi vlečemo praktične implementacijske rešitve.</p>
               <p>Tretja usmeritev, je pa usmerjena tudi v to, da zmanjšamo ta razkorak, na katerega
               opozarja tudi današnja seje; se pravi, med izplačili in prejetimi povračili v
               slovenski proračun. Zavedati se moramo, lahko predstavlja še posebej velik problem v
               situaciji, v kateri se zaradi krize in tudi potem posledic, ki jih kriza ima na javne
               finance, Slovenija lahko tudi znajde.</p>
               <p>V tem obdobju, če omenim samo na kratko in na hitro preletim, tisto, kar je bilo
               zelo pomembno, je bilo povečanje obsega sredstev ravno za potrebe, vezane na
               reševanje težav krize; se pravi, za nakup nove tehnološke opreme je Vlada v decembru
               namenila dodatnih 16 milijonov evrov, na katera so se lahko podjetja prijavljala in
               jih črpala. Obenem je bil objavljen tudi javni razpis za strateške raziskovalne
               razvojne projekte v vrednosti 25 milijonov evrov za podjetja. Ministrstvu za delo,
               družino in socialne zadeve je bilo odobrenih in začetih 5 programov v skupni
               vrednosti 46 milijonov evrov. Za področja, ki so pomembna tudi v današnjem času za
               subvencioniranje, samozaposlitev, spodbujanje zaposlovanja za krajši delovni čas,
               spodbujanja zaposlovanja za težje zaposljive osebe in usposabljanja zaposlenih. Na
               ostalih ministrstvih, ki sodelujejo v okviru tega operativnega programa človeških
               virov, je bilo podpisanih v tem času dobrih 100 novih pogodb, in sicer na različnih
               področjih: od šolskega sistema, preko mladih raziskovalcev, do informatizacije
               zdravstva, zmanjšanja administrativnih ovir v okviru poslovanja z javno upravo in
               podobno. V Bruselj je bil poslan tudi nov velik projekt za odobritev v skupni višini
               144 milijonov evrov v potrditev komisiji. Na področju okolja so bile sklenjene štiri
               nove pogodbe v višini 30 milijonov evrov. Hkrati pa je bilo potrjenih tudi 8 novih
               javnih naročil, od česar 5 za področje prometa. V januarju pa so bili objavljeni tudi
               razpisi iz cilja 3 za vse naše obmejne programe, ki jih pokriva tudi služba Vlade kot
               organ upravljanja.</p>
               <p>Dodatno pa so zdaj v pripravi in bodo prišli in ste lahko tudi že prebrali v
               medijih, so bili že napovedani, trije razpisi na Ministrstvu za gospodarstvo, in
               sicer za področje razvojno-investicijskih projektov, nakup nove tehnološke opreme in
               garancija za bančne kredite. To so vsa področja, ki so izjemno pomembna v teh
               trenutkih, predvsem za naše gospodarstvo. Na področju razvoja človeških virov pa je 9
               novih javnih razpisov in 8 novih projektov, in to v skupni vrednosti približno 65
               milijonov evrov.</p>
               <p>Tako daleč od tega, da bi smeli imeti občutek, da vse stoji. Delamo izjemno aktivno.
               Res je pa, da niti jaz osebno niti moja služba se mogoče dovolj ne posvečamo piaru,
               ker se v večji meri posvečamo delu samemu, pa bi prihodnje seveda tudi to
               informiranje bilo vredno izboljšati.</p>
               <p>Po drugi strani zelo intenzivno vodimo aktivnost, ki na področju poenostavitev
               postopkov, na kar ste sami razpravljavci opozarjali kot težavo. Rešitve, ki so že
               našle in so hkrati tudi že v predlogu novega zakona o izvrševanju proračunu, je
               uvedba predplačil - se mi zdi izjemno potreben in pomemben ukrep, ker ste tudi tukaj
               opozarjali na težave, ki jih izvajalci projektov imajo z zagotavljanjem lastnih
               sredstev. Predplačila bodo omogočena tako javnemu sektorju, nevladnemu sektorju kot
               tudi privatnemu sektorju, seveda vsakemu pod svojimi pogoji, jim bo pa to bistveno
               olajšalo zagon in izvajanje projektov.</p>
               <p>Obenem uvajamo tudi skrajšan plačilni tridesetdnevni rok za investicijske projekte,
               kar bo ravno tako olajšalo situacijo z vidika zalaganja sredstev, in pa možnost
               plačila en dan pred zapadlostjo obveznosti v primeru, da gre za investicijske
               transfere, s čimer se bo posebej pomagalo tudi občinam, da to breme zalaganja
               sredstev ne bo več problem in je to tista ustrezna rešitev, ki smo jo poiskali in
               našli. Hkrati pa uvajamo tudi možnost uvedbe pavšalnih plačil, ki bodo bistveno
               olajšala dokazovanje stroškov v tistem delu, ki se nanašajo na neke manjše, drobne
               stroške. Velikokrat je to do sedaj zelo oteževalo tudi kontrolni proces, ga
               podaljševalo, kar bo potem s tega vidika tudi izboljšalo samo administriranje in
               podporo projektov. Pa hkrati tudi izvajamo standardizacijo dokazil pri izvajanju
               izplačil, da bi tako tudi poenotili te administrativne procese in obenem tudi
               olajšali delo izvajalcem projektov.</p>
               <p>Obenem organ upravljanja, tudi kljub vsem opozorilom, zelo vestno in bo tudi v
               prihodnje še naprej zelo vestno spremljal dogajanja na temu področju. Tudi v primeru
               odstopanj od načrtovanih izvajanj bo ustrezno ukrepal, za kar mu dajejo pooblastila
               tudi sklepi Vlade, v to pritegnil - v tisti meri, ko bo to treba - tudi Vlado samo,
               da bo kot tisti najbolj odgovorni organ potrdila te odločitve.</p>
               <p>Ukrepi, ki jih pa hkrati tudi izvajamo na področju zmanjšanja razkoraka med
               prejetimi plačili iz Evropske unije in našimi izplačili, so ravno tako že v fazi
               implementacije. Na Vladi je že predlog uredbe, ki bo omogočal racionalizacijo
               izvajanja kontrol in s tem tudi skrajšanje tistih administrativnih postopkov, ki so
               zdaj v določeni meri ali pa v precejšnji meri tudi oteževali izstavljanja zahtevkov
               odnosov do Evropske unije in s tem poslabševali tudi našo neto plačilno
               situacijo.</p>
               <p>Obenem moram reči, na kar je tudi sorazpravljavec opozoril, informacijski sistem je
               potreben posebne pozornosti, skrbi, nadgradnje. V to vlagamo posebne napore, ne samo
               z vidika suportiranja samih administrativnih procesov izvajanja projektov in
               izvajanja same kohezijske politike, ampak tudi v tem smislu, da bo lahko zagotavljal
               tisto analitično podporo izvajanju kohezijske politike, ki jo nujno rabimo. In tukaj
               s pospešenimi aktivnostmi tudi izboljšujemo situacijo.</p>
               <p>Obenem smo se tudi lotili problema na katerega so tukaj opozorili izvajalci, se
               pravi, da izboljšamo sistem napovedovanja javnih razpisov, zaradi tega, da
               potencialnim prijaviteljem tudi omogočimo ustrezne pogoje in čas za pripravo
               projektov glede na njihove potrebe in interese.</p>
               <p>Obenem služba tudi že sama po posamičnih področjih, glede na potrebe in dinamiko
               črpanja, že izvaja določene evalvacije posameznih prednostnih usmeritev, s ciljem
               seveda, da dobimo dodaten zunanji input, na kakšen način in kako izkušnje, ki smo jih
               pridobili v tem obdobju z izvajanjem projektov na posameznih prioritetah, uporabiti
               za to, da bodo prihodnji razpisi lahko kvalitetnejši, boljši in da bomo z razpisi v
               maksimalni možni meri lahko dosegali tiste cilje, ki smo si jih v operativnih
               programih zastavili.</p>
               <p>Posebej mi je bilo postavljeno tudi vprašanje okrog avtocest. Ni javna skrivnost, da
               sta problema vinjet in avtocest sta povezana. Vemo, da nas je komisija na to
               opozorila, Vlada se je tega lotila, išče rešitev. Rešitve so pravkar v obravnavi na
               Vladi. Jaz pa bi prepustila resornemu ministru, da te rešitve tudi predstavi, ker se
               mi zdi tako prav. Seveda pa so rešitve iskane v tisti smeri, da se Vlada zaveda
               povezanosti obeh vprašanj in da je Vladi v interesu zagotoviti tudi na tem področju
               tekoče črpanje in možnost izvajanja projektov.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Dober dan - ali pa, no ja, še je dober
               dan, po primorsko bi bilo že dober večer - vsem prisotnim, seveda posebej ministrici
               in njenima sodelavcema.</p>
               <p>Stvar bi začela tako, kot sem danes zjutraj slišala eno zelo pametno misel: da vse,
               o čemer se danes pogovarjamo in tisto, kar je prejšnja in predprejšnja vlada delala,
               in tudi, kar začenja sedanja vlada oziroma kar počne sedanja vlada v zvezi z uporabo
               evropskih sredstev, je bistveno vprašanje samo to, ali bodo ta sredstva uporabljena
               tako, da bodo v korist v dobro te države, državljank ali državljanov: ali bo
               gospodarnost in smotrnost uporabe teh sredstev tista prava. Nima smisla dobivati
               stotine milijonov in milijarde evropskih sredstev v državo, če so sredstva
               uporabljena za nesmiselne naložbe, za naložbe, ki ne bodo dajale niti novih delovnih
               mest, niti izboljšale pogojev življenja v okolju, niti naredile možnosti, da bodo
               naši mladi, naši potomci imeli boljše pogoje za izobraževanje. Ampak, ko pa že
               govorimo o črpanju teh sredstev - prej sem zasledila na nekem blogu, da je črpanje v
               zadnjem času najbolj pogosto uporabljena beseda v Sloveniji, bi se bilo treba
               vprašati, kaj ta beseda nam v preprostem slovenskem jeziku pomeni. Ali to pomeni, da
               Vlada Republike Slovenije v enem, drugem, tretjem ali petem resorju pripravi razpis
               na osnovni operativnega programa in potem dobi prijave in niti ne dobi vseh prijav,
               ampak naredi samo razpis, ki recimo za 10%, 15%, 20%, 30% presega načrtovana sredstva
               iz Evropske unije v določenem časovnem obdobju na primer 2007-2009, ali pomeni to, da
               je učinek teh razpisov takšen, da porabimo več sredstev, kot jih bomo - ali pa vsaj
               enako sredstev -, kot jih vsako leto nakažemo v evropski proračun? In tukaj je sedaj
               že v poročilu Računskega sodišča, ki pa ne pove čisto vsega; namreč, ne pove tega, da
               je del sredstev, ki jih Evropska unija nakazuje v državni proračun in tudi drugim
               uporabnikom, ki celo niso bili evidentirani in je moralo Računsko sodišče za leto
               2007 samo poiskati informacije, samo poiskati podatke pri Evropski komisiji, koliko
               je pravzaprav bilo mimo državnega proračuna nakaznih razvojnih sredstev različnimi
               zasebnim uporabnikom. Torej, kaj to pomeni? To pomeni, da smo v teh celotnih zneskih,
               o katerih zdaj govorijo eni, da je bilo vplačanih v Evropsko unijo več sredstev, kot
               pa jih je bilo pridobljenih, drugi, da je bilo manj sredstev plačanih, se pravi, da
               smo bili neto uporabniki ne pa neto plačniki, če bi ne bilo izven tistih sredstev, ki
               so na razpisih pridobljena, sredstev, ki jih dobiva slovenski proračun neposredno iz
               Evropske unije - tu gre pa za skoraj 95 milijonov evrov, ki jih je Slovenija v letu
               2007 dobila samo in zgolj zaradi potreb vzpostavitve schengenske meje. Torej, to so
               sredstva, ki jih Slovenija ne bi dobila, če ne bi vzpostavili schengenske meje. Torej
               bi ta sredstva, če bi bili res korektni in pošteni, morali izvzeti iz celotne vsote
               in potem ne bi bilo 31 milijonov presežka, kot temu rečemo, ampak 60 milijonov spet
               primanjkljaja. Kar pa je nepomembno. Nepomembno je - zakaj? - zaradi tega, ker je v
               letu 2008, ko so bili prvič objavljeni podatki v medijih o tem, kakšen je rezultat
               črpanja evropskih sredstev do konca avgusta 2008, je bilo zelo optimistično povedano,
               da kljub temu, da smo do konca avgusta počrpali samo 28% vseh načrtovanih sredstev -
               se pravi, namesto 783 milijonov naj bi jih počrpali takrat samo 218 milijonov evrov -
               da bomo preostalih manjkajočih 500 in toliko milijonov počrpali do konca leta v
               štirih mesecih. Seveda se čudež ni zgodil. In zdaj imamo podatek, zelo jasen, zelo
               čist, mislim, da nihče ne more vanj dvomiti, da smo v tem času sicer povečali, zelo
               dobro, z 28% smo prišli na 46; se pravi, skoraj 100% več smo pridobili, kot pa je
               bilo to avgusta. Se pravi, v osmih mesecih polovico tistega, kar smo do konca leta
               realizirali, vendar še zmeraj samo 46 ali slabih 47%.</p>
               <p>Torej šola, ki smo jo dali v preteklih dveh letih skozi, leta 2007 in 2008, mora
               biti vodilo tej vladi, da se tako pač ne dela. Da je sicer lepo in prav, da
               ambiciozno zastaviš načrte, vendar morajo biti ti načrti vsaj toliko realistični,
               vsaj toliko izvedljivi, da ne bomo na koncu leta se tolkli po glavah in poslušali
               vesoljno Slovenijo ter komisijo Evropske unije - ker pazite, mislim, da znotraj
               Slovenije se lahko zmenimo, pa eden drugega okregamo in rečemo, dajmo še kaj dodatno
               spremeniti in popraviti, zaradi tega, da bomo boljši. Vendar, kadar nas pa Evropska
               unija kritizira, da ne znamo niti načrtovati, kaj šele tisto, kar smo načrtovali,
               tudi realizirati, potem se moramo seveda vprašati, kaj je z nami narobe. Mislim, da
               ne potrebujemo znova in znova opominov iz Bruslja, da je že čas počasi, da mi začnemo
               Bruselj opominjati, ne pa ravno obratno. Da recimo pri zakonu o soobstoju z gensko
               spremenjenimi organizmi rečemo mi Bruslju, da ne bomo tako ravnali, kot vi hočete,
               zaradi tega, ker mislimo, da imamo mi prav. Ne pa, da moramo vsakokrat skloniti glavo
               in plačati kazen zaradi tega, ker smo naredili to, ono ali tretje narobe, ker nas po
               vsej pravici kregajo.</p>
               <p>Tukaj bi rada povedala še nekaj. Ko predlagate sklepe, kolegi in kolegici, ki naj bi
               v celoti spremenili besedilo sklepov, ki jih je predlagal Odbor za lokalno samoupravo
               in regionalni razvoj, moram reči, da je najmanj, kar je, nevljudno, da se tako delate
               iz nas norca, ne morem drugega reči. Ne moremo govoriti o številkah, kako smo bili
               zelo dobri, ko smo delali razpise. Ne moremo o tem govoriti. Kako smo bili bleščeči,
               ko smo dosegli 120% načrtovanih sredstev v razpisih. Ne povemo pa, da smo od teh
               razpisanih sredstev zaradi tega, ker smo, recimo, pri regionalnem razvoju realizirali
               vsega skupaj, za lansko leto govorim, ker smo lansko leto počrpali vsega skupaj okoli
               za strukturno politiko 12,36%. In potem mi nekdo tukaj za govornico razlaga, da kako
               smo bili zelo uspešni zaradi tega, ker smo pri prejetih sredstvih iz usmerjevalnega
               dela na strukturni politiki počrpali 67%, ampak ne pove pa tega, da je teh 67% tri
               milijone in da tistih 6 in pol odstotkov, ki smo jih počrpali iz evropskega sklada za
               regionalni razvoj, predstavlja 21 milijonov namesto 325. Temu se pravi norčevanje, ne
               samo iz nas, poslank in poslancev v Državnem zboru, ampak iz cele Slovenije in vseh
               državljank in državljanov. Povejte vse<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa Pečanova<gap n="..."/></p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p><gap n="..."/> zakaj samo prvo polovico.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospa Pečanova, še vedno je splošna razprava, ne o predlogu sklepa.</p>
            </sp>
            <sp who="SDZ5:PečanBreda">

               <speaker>BREDA PAČEN:</speaker>

               <p>Ne, ne, jaz sem govorila o razpravi, ki je bila tukaj.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Govorili ste o predlog sklepov.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>O.k. Ampak mislim, da lahko v splošni razpravi tudi povem, kaj je bilo v sklepih
               grdo povedanega.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Bojim se, da bo zopet prišlo do polemike, ki ne spada v ta del, zato sem vas
               opozoril. Hvala lepa.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa. Ampak v razpravi je bilo slišati tudi take številke. Mislim, da nekatere
               številke so šle skoraj do centov natančno, ampak samo tiste številke, ki so bile
               razpravljavcu po godu. Tiste številke, ki bi povedale pa celo resnico, tiste so bile
               pa seveda pozabljene. Konkretno, recimo, je to, da je preko 64 milijonov in pol več
               sredstev bilo vplačanih v evropski proračun, kot je bilo nazaj dobljenih, bo seveda
               nekdo rekel - argument: ah, kje pa! To sploh ne drži, zaradi tega, ker nihče ne
               upošteva tistih sredstev, ki jih je dobilo, recimo, neposredno iz evropskega
               proračuna slovensko gospodarstvo pri svojih gospodarskih projektih. Prav, prav,
               vendar dajmo o teh številkah povedati enkrat naravnost in čisto. Ne pa, da slišimo
               oktobra meseca 2008, kako smo najbolj uspešna nova članica Evropske unije pri črpanju
               evropskih sredstev, potem pa na koncu slišimo, da smo jih počrpali v letu 2008 46%.</p>
               <p>In zaradi tega lepo prosim, ne dajajte nam nasvetov, naj Vlada sledi dobremu trendu,
               ki je bil zastavljen v letu 2007 in 2008, zaradi tega, ker drugače bo to kdo uporabil
               na kakšnem humorističnem večeru. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. No, me veseli, da smo si tako različni. Osebno
               pa podpiram amandma k predlogu sklepa o črpanju evropskih sredstev v Sloveniji, kajti
               navaja dejstva, ki so resnična in smo jih tudi sami preverili.</p>
               <p>Histerija in vsa politična propaganda okrog hipotez, da Slovenija naj ne bi
               izkoristila vseh možnosti za črpanje evropskih sredstev, postaja očitno zopet
               sredstvo za medsebojno obračunavanje stare in nove oblasti, in to nam ni všeč. Raje
               se bom oprl na dejstva, preverjene podatke. Nekateri se seveda z njimi ne boste
               strinjali, ker danes je tu deževalo procentov, milijonov, zneskov, izkoriščenih,
               neizkoriščenih, hipotetično izkoriščenih in tako dalje, ampak kljub temu.</p>
               <p>Podpis pogodbe zaupanja za evropski sklad za regionalni razvoj in kohezijski sklad
               predstavlja pomembno priznanje, da ima Slovenija ustrezne mehanizme za nadzor črpanja
               sredstev iz skladov EU. Novo programsko obdobje 2007-2013 se izvaja dokaj uspešno.
               Izpogajanih je bilo 4,2 milijarde evrov iz naslova kohezijske politike, kar
               predstavlja 3,5-kratno povečanje v primerjavi s preteklim obdobjem. Nekateri projekti
               so že zaključeni ali se zaključujejo in intenzivno se izvajajo tudi izplačila. Če
               pogledamo po Sloveniji, skorajda ni občine, kjer se ne bi izvajal vsaj eden izmed
               projektov, ki jih sofinancira EU. Če pa nekateri dejansko pri črpanju zaostajajo, so
               pa lahko razlogi čisto drugi in ne v napačno zastavljenem sistemu črpanja sredstev.
               Sloveniji ob tekočem izvajanju nove finančne perspektive ne grozi nikakršna izguba
               sredstev, vsaj do leta 2010 ne. Sama komisarka, pristojna za regionalno politiko,
               Danuta Hubner, je lansko leto na novinarski konferenci izjavila, da je Slovenija
               izjemno uspešna pri črpanju evropskih sredstev. Torej kaj je zdaj to? Kdo tu laže?
               Laže gospa komisarka, ali laže naše Računsko sodišče, ali nova oblast? Vsekakor gre
               za neko vrsto umazano propagando in menim, da so pretirane izjave o slabem črpanju
               evropskih sredstev zavajajoče in neresnične. Bolj me zanima, kdo plasira takšne
               informacije v javnost.</p>
               <p>Prepričan sem, da Slovenija v tem trenutku ne potrebuje nekakšnih sistemskih
               sprememb, velikih sprememb na področju črpanja EU sredstev. Se pa strinjam s tem, kar
               je rekla gospa ministrica malo prej, ne trdim pa, da ni potrebno budno spremljati,
               implementirati in odpravljati pomanjkljivosti, izboljšati sistem in poenostaviti
               postopke, ker šele skozi implementacijo se pokažejo šibkosti in možnosti za
               optimizacijo cele zadeve. Predvsem pa leži odgovornost na naših institucijah,
               resornih ministrstvih in ustreznih službah in le-te morajo odgovorno opravljati svoje
               delo in samo pristojni resorji so odgovorni za postopke in pripravo projektov. Mislim
               tudi na večje projekte iz resolucije o nacionalnih razvojnih projektih 2007-2023.
               Marsikaj o tem je gospa ministrica povedala in daje upanje, da bodo zadeve šle še na
               bolje. Jaz ji verjamem, ker koliko vem, so vsa zagotovila za vaše uspešno delo že
               nekje nas prepričala.</p>
               <p>In če sem že pri odgovornih institucijah in službah, bi le-te povabil na teren, na
               obisk v Prekmurje, na obisk k županom naših manjših občin na Goričkem, v Prekmurju. V
               predvolilnem času so kar deževale obljube o pomoči na javnih razpisih, o
               poenostavljenih postopkih, o pomoči pri pripravi projektov. Doslej pa žal od tega ni
               bilo nič. Če se vam bo ljubilo, pa pridete na pogovore s prizadetimi občani, s
               prizadetimi občinami, župani, prinesite vsaj nekaj vode s seboj, kajti nimamo
               vodovoda na sredi razvite Evrope, na sredi razvite Slovenije. Kajti projekt
               pomurskega vodovoda zaradi teh zakompliciranih postopkov stoji že leta in, kot kaže,
               bo prej pretekla ta programska perspektiva, kot bomo prišli do tega vodovoda. Hvala
               na razumevanju.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Lojze Posedel. Ni. Besedo ima gospod Zmago Jelinčič
               <gap n="..."/> Ne. Gospod Miran Jerič.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Spoštovana gospa ministrica s
               sodelavcema, spoštovane kolegice poslanke, kolegi poslanci.</p>
               <p>Še enkrat se mi je potrdilo, da je politika umetnost možnega. Na eni strani so
               poslanci oziroma poslanke, ki trdijo, da je bil v letu 2007 v državnem proračunu
               presežek in da je bilo koriščenje evropskega denarja odlično, na drugi strani smo
               poslanci oziroma poslanke, ki trdimo, da v letu 2007 ni bilo presežka v državnem
               proračunu in da koriščenje oziroma črpanje evropskega denarja ni najboljše. In seveda
               te naše trditve opiramo tudi na poročila oziroma mnenja Računskega sodišča, na
               neodvisne institucije pa smo v Liberalni demokraciji Slovenije, in jaz sam, vedno
               nekaj dali in spoštujemo njihove sklepe oziroma odločitve.</p>
               <p>V sami razpravi okrog črpanja evropskih sredstev je bilo veliko povedanega. Sam bi
               se želel dotakniti nekaj področij. Eno je področje, ki je bilo izredno hvaljeno. To
               je področje iz operativnega programa za razvoj regij. Pritrdil bi tistim, ki kot
               vzroke za slabo koriščenje na nek način poudarjajo tudi, da je bil komaj junija leta
               2007 potrjen nacionalni strateški referenčni okvir in posamezni operativni programi
               za posamezna področja tudi nekaj kasneje, od meseca avgusta do novembra. To je bila,
               sigurno, ovira pri koriščenju evropskega denarja v letu 2007.</p>
               <p>Po drugi strani pa bi rad poudaril operativni program iz razvojnih prioritet razvoja
               regij, kako, na kakšen način so bili ti razpisi pripravljeni - po mojem mnenju
               strokovno slabo pripravljeni - na drug način so se kriteriji sproti spreminjali in
               časovna dinamika, ki je bila v te razpise vgrajena. Poglejte, kaj se je dogajalo.
               Objavljen razpis v letu 2007 je bil 1. 6. 2007. Rok za oddajo vlog 26. 6. 2007.
               Odpiranje vlog je bilo izvedeno 2. 7. 2007. Sklep Službe Vlade za lokalno politiko in
               regionalni razvoj o odobritvi sredstev smo prejeli 29. 8. 2007. Pogodba sprejeta 27.
               9., rok za oddajo zahtevkov za investicije začete v letu 2007 je bil 30. 9. in po 30.
               9. takoj kontrola o namenski porabi sredstev in tako naprej. Zdaj mi pa povejte na
               kakšen način je bilo možno spoštovati zakonu o javnih naročilih in korektno odpeljati
               razpis iz operativnega programa regij? Jaz prihajam iz občine, ki smo štiri projekte
               s tega področja uspešno pripravili in izvedli. Imeli smo srečo, da smo en projekt v
               letu 2007 nadaljevali na podlagi 26. člena Zakona o financiranju občin, projekt je
               bil pripravljen in smo ga nadgradili z evropskim denarjem. Podobno je bilo v letu
               2008. Tisto, kar mene najbolj boli: kriteriji so se vmes spreminjali. Najprej je bil
               osnovni kriterij, da pridejo v poštev samo projekti, ki so višji od 600.000 evrov.
               Meni se je zgodilo, da je prišla množica projektov, ki je dosti nižja in ki tudi niso
               bili, vsaj po mojih podatkih, jaz upam pa, da bo to na nek način revizija pokazala,
               niti umeščeni v regionalne razvojne programe, v izvedbene dele, niti niso bili
               ustrezno pripravljeni. Zakaj sem to časovnico povedal? Tisto, kar so tudi moji
               predhodniki povedali, da. DIP-i, ki so bili pripravljeni za izvedbo teh projektov, so
               premalo za uspešno izvedbo teh projektov in za doseganje ciljev, ki smo si jih
               zastavili. In jaz si želim v prihodnje bolj premišljene razpise, časovnico takšno,
               kot se spodobi, da bodo projekti pripravljeni in izvedeni v skladu s pričakovanji nas
               vseh, da bomo s pomočjo evropskega denarja pospešili razvoj in zmanjšali na nek način
               regionalne razvojne razlike. Toliko za zgodovino oziroma za leto 2007.</p>
               <p>Tisto, kar je meni manjkalo pri obravnavi te točke dnevnega reda, je tisto, kar je
               ministrica v svojem zadnjem nastopu tudi povedala, kaj je bilo vse postorjeno v tem
               zadnjem času, da se na nek način pospeši črpanje evropskega denarja in tako naprej. Z
               vsemi temi sklepi se strinjam, tako z poenostavitvijo okrog samih priprav projektov
               kot tudi vzpostavitvijo preglednega informacijskega sistema okrog poročanja nadzora
               in tako naprej. Mislim, če bomo te ukrepe izvedli, bo tudi v prihodnje koriščenje
               evropskega denarja takšno, kot je bilo.</p>
               <p>Zdaj pa tisto, ko trdite, da je bilo zelo dobro narejeno. Poglejte, samo en
               operativni program, okoljski, ravnanje z odpadki. Do leta 2009 bi morala Slovenija
               zgraditi tako regijske centre prvega razreda kot tudi regijske centre drugega
               razreda, mi imamo samo en regijski center vzpostavljen. Na podlagi operativnega
               programa ravnanja z odpadki so bile investicije vnesene tudi v operativni program za
               koriščenje evropskega denarja za okoljske investicije. Premalo je bilo na teh
               področjih postorjenega, če si priznamo ali ne. Verjamem, da bomo s temi ukrepi Vlade
               Republike Slovenije to dosegli in da bomo dosegli cilje, ki si jih je Slovenija na
               nek način sama postavila in jih sporočila na Evropsko komisijo, ki je sprejemala tako
               nacionalni referenčni okvir kot posamezne operativne programe. Če nismo bili realni v
               načrtovanju, dajmo sedaj to popraviti in bodimo realni pri načrtovanju posameznih
               projektov, pri izvedbi razpisov in pri izvajanju posameznih operativnih programov.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Mirko Brulc.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Lep dober večer! Eden od poslancev se je šel ostriči, jaz bi se tudi verjetno moral,
               da ko bomo jutri glasovali, si kar mislim, kaj nas vse čaka. In lasje nam bodo šli
               pokonci, kajti ponovil se bo zaključni račun, ampak to ni namen. Ampak da preprečim
               tako dejanje, bi rekel takole: Računsko sodišče nima prav. Protekcionizma SLS in
               SDS-a ni bilo. Na matičnem odboru ni bilo dolgoveznih predavateljev, ki sploh niso
               člani matičnega odbora in tako dalje - ampak to je neresen začetek.</p>
               <p>Rekel bi tako, da v celoti podpiram nastop kolega Damijana Perneta in tudi gospoda
               Vilija Trofenika. Poudaril pa bi naslednje, to, kar že cel čas ugotavljamo, in to je
               tisto, zaradi česar se moramo danes pogovarjati in zadeve spreminjati zato, da bo
               stvar tekla dovolj gladko. Ugotavljamo, da je bilo prepočasno objavljanje javnih
               razpisov. Poglejte, cilj tri, danes ga je gospa ministrica že omenila. Od začetka
               razpisa do izbire projekta in podpisa pogodbe bo minilo skoraj eno leto, koriščenje
               sredstev pa naj bi bilo leta 2010, torej tri leta po sprejemu programa. Zato
               predlagam ukrep, to je, da bi nujno bilo pospešiti razvijanje razpisov na vseh
               področjih.</p>
               <p>Dalje, velik problem pri razpisih so tudi lastna sredstva, o tem smo tudi govorili,
               državna, lokalna skupnost in tako dalje. Tukaj Vlada pripravlja pomoč. Naslednje, kar
               je vedno izraženo, da so problemi - mnogi razpisi so tako zelo zahtevni. Jaz poznam
               razpise v Italiji: trije koraki so, v treh mesecih se rešijo in sredstva prihajajo,
               investicije tečejo. Pri nas pa, sprašujem, ali si nismo sami zakomplicirali vseh teh
               birokratskih poslov. Zadeve so pa tako zahtevne, da je koriščenje tudi zaradi tega
               tako slabo. Tudi kmetje in majhni obrtniki nimajo tega aparata, zato vzamejo v najem
               zasebnike, ki jim za mastne denarce pripravijo gradivo, nikjer pa ni garancije, da
               bodo ta sredstva tudi dobili. To je posebej na področju kmetijstva zelo problematično
               in tam je, mislim, da še okrog 800 milijonov sredstev, ki jih ne bomo mogli
               izkoristiti tudi zaradi takih napak.</p>
               <p>Veliki projekti - danes je tudi to bilo že omenjeno. Glejte, edini veliki projekt,
               ki je <q>"šel skozi"</q>, je projekt INPRIME, tako imenovani <q>"Inovacijski preboj Primorske"</q>,
               na Goriškem, tri firme so dobile kar izdatna sredstva, vse ostalo je ostalo na
               papirju. Predlagam, da Vlada oziroma ministrstvo zopet preveri vse te projekte iz
               resolucije o nacionalnih razvojnih programih za obdobje 2007-2023 in spravi v
               življenje vsaj tiste, ki so od leta 2009 do leta 2013 aktualni.</p>
               <p>Za hitrejše in lažje pridobivanje sredstev iz državne kvote in kvote sredstev
               Evropske unije bi morali omogočiti s sledečimi konkretnimi ukrepi na razvoju javnih
               razpisov: umakniti vsa merila, ki diskriminirajo fizične in pravne subjekte na javnih
               razpisih iz razvitih regij. Danes razvita ali nerazvita regija - malo je razlike. In
               če razvita regija, kot je ta primer INPRIME, lahko pride do evropskih sredstev, zakaj
               bi jim to preprečevali. Dalje, pri prijavi na javne razpise se upošteva boniteto
               poslovnih subjektov iz leta 2007, ne iz leta 2008.</p>
               <p>Nadalje, s strani predlagateljev javnih razpisov, to so TIA, JAPTI, Slovenski
               podjetniški skladi in podobno, je potrebna vzpostavitev tehnično-administrativne
               skupine, ki bi poleg administrativnega dela skrbeli za slednje vsebine prijav
               projektov na javne razpise; ta servis okolje nujno potrebuje. Javno-zasebno
               partnerstvo, javna naročila ne morejo biti obravnavana v istih javnih razpisih. Mi
               sedaj združujemo majhne projekte, da pridemo do nekega večjega števila točk. Ti
               projekti niso vedno kompatibilni. Problem je sodelovanje občin, danes je že bilo
               rečeno, nimamo pokrajin in tako dalje. Tako je tu treba razmisliti, kako in kaj. In
               terminski plan izvedbe javnega in zasebnega dela investicije je zelo težko izvedljiv
               v predpisanih terminih in javnih razpisih. Mislimo, da je tudi transparentna in
               pravična priprava javnih razpisov za ciljne skupine, ki jim je javni razpis namenjen,
               tudi zelo pomembna. Primer slabo pripravljenega javnega razpisa je sofinanciranje
               zagona podjetij v tehnoloških parkih in inkubatorjih. Če podjetje sodeluje z
               mednarodno institucijo znanja, ne dobi nobene točke. To je krivično.</p>
               <p>In to, kar vedno ponavljamo tudi na srečanjih županov: občinski prostorski načrti,
               javna naročila, boj s Skladom kmetijskih zemljišč in tako nadalje, to so cokle, ki
               preprečujejo črpanje evropskih sredstev. To ni stvar ministrice; ker pa je bilo
               rečeno, da je stanje na tem področju statično in tako dalje, jaz bi rekel preglejte
               pregled, ki smo ga dobili. Gre za dobra dva meseca dela tega ministrstva, da je to
               eno najzahtevnejših ministrstev in tisto, kjer je dejansko videti: je uspeh, ni
               uspeh. Če dobimo sredstva in je investicija oziroma program izpeljan, potem je jasno,
               da je uspeh tukaj. Zelo, zelo je merljivo. Dosti bolj kot na pravosodju in ne vem kje
               drugje.</p>
               <p>Zato želim ministrici veliko uspeha in še enkrat začenjam s tem - bojim se, kakšno
               bo jutri glasovanje. Koliko bo premetavanja kdo komu kaj, kar pa ne koristi nobenemu.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospo Žerjav, prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Malce hitro se mi zdi, ampak prav.</p>
               <p>Torej, Slovenija je bila ena izmed prvih držav članic, katere programi so bili
               sprejeti. Danes imamo dober začetek novega programskega obdobja. Lahko tudi rečem, da
               je prav ocena skladnosti opis sistema, po katerem mora država članica poleg
               predplačila začeti plačevati dejansko, ocena skladnosti za Slovenijo s področja
               okoljske in prometne infrastrukture, ki smo jo sprejeli marca 2008, kar prav tako
               kaže na dober začetek novega programskega obdobja. Poleg tega je bila Slovenija ena
               izmed dveh držav članic, ki sta bili prvi, s katerima smo podpisali pogodbo o
               zaupanju februarja 2008. To pomeni, da smo preverili in preskusili slovenski
               revizijski sistem, s čimer smo si pridobili zadostno zagotovilo, da se Slovenija
               spopade z revizijo sama. Prav tako je Slovenija ena izmed tistih držav članic, ki je
               z leti razvila dobro administrativno sposobnost. Seveda pa je v administrativno
               sposobnost treba nenehno vlagati za usposabljanje posameznikov, saj verjetno ljudje,
               zaposleni v javni upravi, prejemajo boljše ponudbe za delo v privatnem sektorju. Kar
               se tiče Slovenije in njene administrativne sposobnosti pri implementaciji sredstev
               kohezijske politike smo mnenja, da je le-ta kvalitetna in upam, da bo temu tako tudi
               v prihodnosti.</p>
               <p>V zvezi s programskim obdobjem 2004-2006, ki je v fazi zaključevanja, kot veste, je
               treba do konca tega leta, torej prejšnjega leta večino finančnih sredstev
               investirati. Naj povem, da je Slovenija sredstva iz Evropskega sklada za regionalni
               razvoj porabila 95%, preostalih 5% pa lahko izplača po zaključku programa. Za
               preostale sklade pa je Slovenija porabila 90% sredstev.</p>
               <p>Pravzaprav sem citiral komisarko, odgovorno za regionalno politiko, z njene
               novinarske konference 11. novembra prejšnjega leta. Prav tako je dejala, da Slovenija
               je bila dober učenec; novo programsko obdobje je zelo ambiciozno z vidika prispevka k
               inovacijam in konkurenčnosti. Slovenija je ena izmed naprednejših novih članic
               Evropske unije z vidika obstoječe infrastrukture. Tudi to je dejala.</p>
               <p>Sicer bi pa sam kar se tiče nove finančne perspektive, torej 2007 - 2013 dejal, da
               je bilo razpisanih oziroma potrjenih kar za milijardo in pol evrov projektov, kar je
               več kot trikrat več razpoložljivih sredstev, kot je bilo to v obdobju 2004 -2006.
               Realiziranih do, bom rekel, primopredaje z novo vlado je bilo cca tristo milijonov
               evrov izplačil, petdeset milijonov izstavljenih zahtevkov. Toliko je bilo narejenega
               do primopredaje, kar je bilo narejeno po primopredaji, smo nekaj danes tega slišali.
               Mene veseli, da je bilo v tako kratkem času mogoče pripraviti toliko ambicioznih in
               pomembnih projektov in me to navdušuje z upanjem, da bo to črpanje v prihodnosti
               veliko veliko boljše, kot je bilo v vladi, ki tega ni znala očitno narediti.</p>
               <p>Pričakujem seveda, da bo Vlada te ambiciozne načrte, ki je zastavila prejšnja znala
               in uspela realizirati. Že nekajkrat sem povedal in tudi tokrat bom rekel: <q>"Hvala
               bogu, da smo dobili novo vlado. Res, super, skratka ker stara je tako ali tako bila
               zanič."</q></p>
               <p>Pa še nekaj o prometu. Veliko se govori o vinjetah, ki naj bi bile razlog za
               zaustavitev tega, da se ne more počrpati približno 88 milijonov evrov za projekt
               Draženci-Slivnica. Naj povem tukaj, vsi se boste dobro spomnili, da je komisar v
               Sloveniji javno povedal, da se strinja s sistemom vinjet, takšnim, kakršen je, za
               začasno obdobje. To je bilo javno povedano. Zamenjal se je komisar, prišel je
               Italijan in je spremenil stališče do tega problema. To je pač dejstvo in to moramo
               sprejeti. Želim pa povedati to, da bi lahko že nova vlada na tem področju, če se že
               tako pogovarjamo, spremenila ali vsaj napovedala spremembo na tem področju. Rečeno je
               bilo takrat, in jaz sem mojemu nasledniku dobronamerno svetoval, da naj napove
               spremembo in to bi bilo dovolj, da se ta sredstva spremenijo.</p>
               <p>Poleg tega sem ponosen na to,da je projekt avtocestni odsek Lendava-Pince eden izmed
               prvih velikih projektov, in tu gospod Brulc nimate prav, skratka, avtocestni odsek
               Lendava-Pince je eden izmed prvih treh projektov EU, ki je bil počrpan - velikih
               projektov, 40 milijonov evrov.</p>
               <p>Res je, na železnicah imamo težave. Sam ob prevzemu sem to zaznal, se osebno izredno
               angažiral, da bi na tem področju zadeve izboljšali. Problem je predvsem v pripravi
               projektov. V tem enoletnem ministrovanju sem ugotovil, da je problem sistemski.
               Skratka, resursi, ki so v Mariboru, preprosto niso sposobni, da bi te projekte
               pripravili dovolj hitro. Moj nasvet ministru je bil, da je čim prej treba na tem
               področju, govorim o železnici in pripravi projektov, zadevo sistemsko spremeniti,
               morda iti v smer železniškega Darsa ali nekaj podobnega. Ne moremo pričakovati od 30
               ljudi v Mariboru, da bodo pripravili projekte, ki so težki 9 milijard evrov, ker pa
               vemo,da je avtocestni križ peljalo nekaj več sto ljudi, takšnih in drugačnih. Toliko.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Juri Franco.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Glede na to, da mislim, da imam samo nekaj sekund, bom
               prebral nekaj, kar je zelo zanimivo. V vsej tej razpravi je treba izhajati iz
               dejstev. Slišali smo veliko hipotetičnih scenarijev, ampak dejstvo je, da je Evropska
               komisija ugotovila, da je napaka Slovenije pri napovedih o črpanju sredstev iz
               strukturnega in kohezijskega sklada 101%. Povprečje novih članic pa je bil 2%.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Žal ste imeli malo časa. Sicer vi itak znate kratko in jedrnato povedati.
               Gospod Gumzar. Izvolite, imate besedo.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Lepo pozdravljeni. Seveda, ko človek posluša različno razlago, kako smo bili uspešni
               oziroma manj uspešni okrog črpanja evropskih sredstev, bi bilo res najbolje, da bi
               pri današnjem gradivu dobili material, o katerem je malo prej govorila ministrica in
               iz katerega je pravzaprav razvidno, kako bomo šli naprej, ne kar se je zgodilo v letu
               2007.</p>
               <p>Če pa se malo dotaknem, da imajo nekateri projekti, predvsem nekatere občine, tudi v
               severovzhodni Sloveniji, od koder jaz prihajam, problem z zagotovitvijo sredstev za
               lastno udeležbo, pa je treba povedati predvsem eno preprosto stališče. Vse te občine,
               ki smo nastale leta 1999 ali pa tudi še pozneje, so morale najprej v svoje prostoru
               zagotoviti osnovno funkcijo občine. To pa je predšolska vzgoja, šolski prostor in
               pravzaprav nam je v glavnem zmanjkalo sredstev za velike in za projekte, ki bi dajali
               dodano vrednost. Če pa nekdo razmišlja, da asfaltna cesta ali vodovod na podeželju
               nista potrebna in ta dva ukrepa ne prinašata dodatne vrednosti, seveda se pa zelo
               moti, saj tudi ti ljudje so potrebni, da imajo osnovno infrastrukturo. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Hvala lepa. Pozdravljeni vsi skupaj. Pri črpanju evropskih sredstev mislim, da je
               prav, da se vsi skupaj najprej zavedamo in si priznamo, da to ni enostavno opravilo:
               ne za prejšnjo vlado, ne za sedanjo vlado, ne za bodočo vlado, ampak gre za zelo
               zahteven in kompleksen projekt, v katerega je treba vložiti veliko energije,
               usposobiti dobro jedro, ekipo, ki lahko takšen projekt menedžerira in ga graditi iz
               leta v leto. Pri teh sodbah, ki so na osnovi, kot je bilo že rečeno, poročila
               Računskega sodišča, še enkrat ponavljam,da je to bistveno prekratko obdobje, lahko je
               primerna osnova za debato. Prav pa je, da je, tako kot se mogoče že v drugem delu ta
               razprava nagiba, pogled za naprej. Govorimo o sedemletnem obdobju, ki se je za vse
               tiste projekte, ki so že dobili kakršnokoli finančno realizacijo začelo bistveno prej
               kot leta 2007, kajti sam imam tudi obilo izkušenj iz vodenja občine Krško in za
               projekte, kjer govorimo o letni komunalni infrastrukturi določenih naseljih, kjer gre
               za okoljske projekte, smo praktično pričeli v letu 2003-2004 s pripravo teh
               projektov, da prideš potem na koncu pravočasno do gradbenega dovoljenja, da uspeš na
               dveh ciljnih razpisih in da potem po takšni proceduri, kot jo je prej natančno opisal
               gospod Jerič, tudi včasih s kakšno vratolomsko telovadbo kakšen evro dobiš v občinsko
               blagajno; tisto, ki je eden izmed tistih, ki lahko črpa ta sredstva.</p>
               <p>Mislim, da je zelo pomembno, da se zavedamo, da je pred nami še celih pet let tega
               obdobja; da sta za tem še dve leti, ko lahko to obdobje tudi v skladu s to finančno
               perspektivo ta sredstva črpamo in da resnično čim boljše od danes naprej delujemo,da
               bomo kos temu izzivu in ta prepotreben denar prepeljali in ga koristno uporabili.</p>
               <p>Danes je bilo že kar nekaj izpostavljeno in sam ocenjujem, da je v tem projektu kar
               nekaj kritičnih točk. Mislim, da je prva od teh zadev, razpršitev odgovornosti za
               črpanje teh sredstev. Na eni strani gre tu za organ upravljanja, ki je dobil to
               akreditacijo naprej za posredniška telesa, ki so običajno različna ministrstva, na
               koncu pa upravičenci, od občin pa do posameznih ministrstev. Tu mislim, da čaka Vlado
               oziroma službo in vse, ki boste menedžirali ta projekt, obilo dela, da se dejansko po
               dveh letih naredi nek pregled in vidi, po kateri poti naprej, kako tudi v takšnih
               spremenjenih razmerah najbolje izkoristiti ta sredstva, doseči iz tega največji efekt
               in konec koncev tudi izpeljati te projekte.</p>
               <p>Drug velik problem je, še enkrat ponavljam, da v Sloveniji nimamo pokrajin. Imamo
               velik problem, ko se dejansko v marsikaterem okolju ti projekti resnično razdelijo na
               občinske projekte. Danes je bilo že ničkolikokrat povedano, je tudi kadrovski in
               finančni potencial, predvsem majhnih občin, zelo problematičen v takšnem delu, kajti
               tu je potrebno osmisliti dokaj veliko investicijo in jo tudi v primernem roku
               izpeljati.</p>
               <p>Sama prostorska zakonodaja v Sloveniji je po moje eden od največjih zaviralcev,
               razvoja, kjer nikakor ne moremo prej prihajati do teh prostorskih umestitev. Projekti
               kot so, tretja razvojna os, železnice, okoljski projekti predvsem s področja ravnanja
               z odpadki, tu je potrebno kar odgovornost dati tistim, ki na nek način sodelujemo v
               teh projektih. Ne vem, če bo lahko nek kohezijski projekt SVRL pa MOP izpeljal, če se
               v neki regiji desetletje prerekajo, kje bo prostor za komunalno deponijo. Vsi se
               zavedamo, da imamo obveznosti, da to področje v naslednjih letih uredimo, da smo
               sprejeli takšno obvezo do Evrope in zelo težko bodo okoljski minister ali minister
               ali ministrica, zadolžena za regionalni razvoj, ta planirana sredstva spravili v
               določeno regijo, če je tam prerekanje že eno desetletje o posamezni lokaciji. In
               takšnih problemov bo v bodoče še veliko pri tretji razvojni osi. Ne vem, kako naj
               prometni minister in pa okoljski minister speljeta projekt tretje razvojne osi, ko v
               nekaterih področjih, kakor je kolega, celjski župan, že omenil, da ne bomo imeli več
               osi, ampak bomo imeli neko spiralo, ki bo pobrala vsa mesta v to zgodbo. Vsaj take so
               ideje o trasah in podobnih stvareh. Na koncu pa bo štel zopet pretok denarja skozi
               proračun.</p>
               <p>Zato mislim, da dejansko gre za zahteven projekt in veliko priložnost, ki jo bo
               potrebno dobro oddelati. Prepričan sem, da se tudi s temi stvarmi, ko se po terenu
               sedaj pregleduje, kateri projekti so realni, da bo potrebno čim prej priti do nekega
               zaključka in nekatere projekte tudi spraviti v življenje. Sam sem se 11. februarja
               tudi udeležil kot član odbora za lokalno samoupravo in regionalni razvoj srečanja v
               Evropskem parlamentu, kjer smo bili poslanci iz tega odbora na skupnem srečanju z
               evroposlanci, kjer se je govorilo o finančni perspektivi že za obdobje 2014 - 2020.
               In mirno lahko rečem, da so cilji, ki jih imamo sedaj v Sloveniji zastavljene, cilji,
               ki so zelo podobni tistim, ki v Evropskem parlamentu, v Evropski komisiji. Vsi so
               bili prisotni namreč tam, od komisarja do predsednika matičnega odbora, v Evropskem
               parlamentu se je govorilo o teh izzivih, se je govorilo o podobnih problemih, kot jih
               imamo danes. Recimo, demografska slika Evrope, koncentracija prebivalstva v velikih
               mestih, s tem povezane dnevne migracije, problemi javnega prometa, problem manj
               razvitih okolij. Spoštovani kolegi, sam se tudi te revizije, in tudi danes sem že to
               slišal, bojim, da bo to revizija, kjer se bo poskušalo zopet koncentrirati ta
               sredstva in jih plasirati v tista okolja, ki so že bolj razvita. Kohezijska politika,
               politika enakomernega razvoja je namenjena ravno temu, in temu smo v Sloveniji že,
               hvala bogu, v 70. letih znali prisluhniti in narediti policentrični razvoj. In upam,
               da ne bo zdaj usmeritev te Vlade v kakšno drugo smer. Mislim, da tudi na osnovi
               indeksa razvojne ogroženosti so kriteriji, ki na nek način dajejo priložnost enim,
               drugim in tretjim, poudarjajo pa to, da imajo prednost pri teh sredstvih tisti, ki
               imajo večji zaostanek v razvoju. Se pa popolnoma strinjam, če tam ne bo dovolj
               notranje moči, da je treba v nadaljevanju potem tudi prerazporediti ta sredstva, in
               to pravočasno, da ne bodo slučajno ostala v evropski blagajni.</p>
               <p>Zato resnično želim, da razprava o tej zelo pomembni točki gre v to smer in da,
               konec koncev, kar sem že tudi dejal na koncu seje Odbora za lokalno samoupravo,
               ljudem iz te službe damo tudi čas za to, da začnejo ustvarjati novo perspektivo in da
               začnejo z novimi razpisi, ne pa da samo servirajo odbor, kar me tudi preseneča, da so
               glavni protagonisti teh zadev tisti, ki ste danes<gap n="..."/> <stage xml:id="Redna-03-2009-03-04.stage12">/Izklop mikrofona./</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Slovenija je bila v letu 2007 neto prejemnica evropskih sredstev. To dejstvo izhaja
               iz poročila Računskega sodišča, Sredstva Evropske unije v zaključnem računu državnega
               proračuna, zapisano pa je na strani 29, kjer je narisan tudi graf, da je zadeva bolj
               pregledna. In tam piše: <q>"Iz slike 10 je razvidno, da sta bila neto položaj Republike
               Slovenije brez prejemnikov izven državnega proračuna in neto položaj Republike
               Slovenije kot celote pozitivna. Republika Slovenija kot celota je iz evropskega
               proračuna prejela za 31 milijonov 330 tisoč 280 evrov več, kot je bilo v letu 2007
               vanj plačanega."</q> To je treba povedati, ker so se v današnji razpravi večkrat ponovile
               ne samo manipulacije, pač pa tudi laži o tem, na podoben način, kot je bilo to
               storjeno pri zaključnem računu državnega proračuna za leto 2007. Treba je gledati
               celoto in ne samo en njen del in s tistim delčkom manipulirati. Pomembno je, da so
               sredstva prišla v Republiko Slovenijo in nepomembno je na kateri račun so prišla.
               Pomembno je, da so bila v Republiki Sloveniji porabljena. Moram pa reči, da tudi sam
               delim zaskrbljenost z nekaterimi poslanci iz koalicije, zaskrbljenost, da bo
               Slovenija s takšnim načinom delovanja, kot ste ga ubrali, že v letošnjem letu neto
               plačnica, že v letošnjem, ne šele v naslednjih, in to me resnično skrbi. Skrbi me
               tudi zaradi tega, ker v rebalansu ni nobene ambicioznosti glede tega vprašanja.
               Predvidena sredstva se zmanjšujejo za 13 milijonov evrov, plačila v proračun Evropske
               unije pa na drugi strani povečujejo za nekaj manj kot 53 milijonov evrov, kar je
               popolnoma zgrešeno v teh razmerah. Mislim, da so vsi ukrepi in mehanizmi tisti, ki
               jih je treba pospešiti, da bi lahko hitreje in učinkoviteje črpali ta sredstva,
               zaradi tega smo tak predlog tudi predlagali.</p>
               <p>Še beseda o Poslovniku, glede na to, da me je spoštovani gospod Brulc omenil. Jaz
               sem bil tisti, ki sem sodeloval na seji Odbora za lokalno samoupravo kot poslanec.
               Nisem član tega odbora, vendar dopuščam možnost, da gospod Brulc, glede na to, da je
               prvi mandat v tem Državnem zboru, še ni uspel prežvečiti našega zelo obsežnega
               poslovnika in verjetno ne ve, da lahko vsak izmed poslancev sodeluje na seji
               kateregakoli odbora in tudi razpravlja. Ne bi si pa dovolil jaz, tako kot si je on to
               dovolil vehementno, polagati vrednostnih sodb o razpravi posameznega poslanca.
               Predlagam, da spoštujemo maksimo predsednika Državnega zbora o tem, da razpravljajmo
               ad rem in ne ad persono. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite repliko? Izvolite.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani gospod poslanec, vem, da ste poslanec, ampak tam je bil gospod Kangler,
               župan občine Maribor, je bil tudi bivši minister in jaz nisem rekel, da ne smejo
               razpravljati, ampak da so imeli dolge ure predavanj. Tega pa ne rabim. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. In še gospa Brunskole, izvolite, imate besedo.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa, gospod podpredsednik. Jaz kot človek ne bi govorila o tem, kdo nekomu je
               v očeh vehementen ali ne. To ni moj način presojanja ljudi. V vsakem od nas vidim
               predvsem pozitivno in tudi menim, da današnja pestra razprava je tudi, kot je moj
               kolega poslanec Franci Bogovič povedal, da se zavedamo in si lahko priznamo in si
               moramo priznati, da gre pri črpanju in koriščenju evropskih sredstev za zelo zahteven
               projekt. Popolnoma se strinjam s to njegovo izjavo. In v današnji razpravi državni
               proračun je državni proračun, v katerem so prikazana dejstva, dejstva, podatki. Jaz
               se tukaj ne bi odločala, ali je tukaj notri vse. Zelo bi bila vesela, če bi mi jutri
               nekdo rekel, da je bila pomota in da v tem proračunu res ni bilo vse prikazano, kar
               se tiče koriščenja evropskih sredstev, in da ta tabela rumeno-zeleno-bele barve
               izkazuje morebiti kakšne netočne podatke. Ampak sem jih večkrat preverila in vidim,
               da, žal, je tako.</p>
               <p>Pa pojdimo in poglejmo konkretna dejstva, o katerih smo danes že kar nekaj govorili.
               Računsko sodišče Republike Slovenije je tisto, za katerega menim, da zaenkrat še
               nikogar ni bilo, da ga tukaj ne bi jemal kot pravnoformalno in verodostojno
               institucijo, ki strokovno opravlja svoje delo. Res je, da je to delo Računskega
               sodišča v pomoč vsem nam in da tudi nas opozori, prikaže dejanske ugotovitve, da na
               osnovi tega napake ne bi bile ponovljene. Računsko sodišče je ugotovilo, da je v
               preteklih letih žal bila zelo majhna realizacija črpanja evropskih sredstev. Samo
               46,38% je bila realizacija v letu 2008. Analiza in pregled stanja za nazaj, menim, da
               sta koristna in potrebna predvsem pri tistih projektih, ki - če je temu tako, kot so
               nekateri kolegi, pa naj so bili iz pozicije ali opozicije, razpravljali na Odboru za
               lokalno samoupravo in regionalni razvoj in so nekako sami izpostavili problematiko.
               Izpostavili so predvsem vidik izvedljivosti nekih konkretnih projektov. Eden od
               kolegov poslancev je, recimo, razpravljal o tem, da ima težave, da je projekt odobren
               in tako dalje, majhen del izkoriščen, kot je tudi moj kolega, predsednik Odbora za
               lokalno samoupravo gospod Vili Trofenik, povedal, zemljišče nima statusa
               zazidljivosti, izgradnja čistilne naprave tam ni možna in tako dalje. Verjetno je
               takšnih in podobnih težav še po Sloveniji. Menim, da je nujno pripraviti in
               vzpostaviti mehanizem za sistemsko spremljanje vseh evropskih sredstev, ne glede na
               to, od kod prihajajo, iz katerega območja, ali, na primer, že iz zelo razvitega
               Celja, recimo, ali še katerega drugega mesta, ali pa iz nekoliko manj razvitega
               drugega območja.</p>
               <p>Računsko sodišče Republike Slovenije je torej, kot sem že prej rekla, podalo
               ugotovitve in priporočila. Dajmo to resnično upoštevati. V današnji razpravi in
               mnenju mojega kolega poslanca k podaji stališča poslanske skupine Socialnih
               demokratov - žal osebno nisem slišala, da je šlo mogoče, kot sem sama rekla, morebiti
               je šlo pri nekaterih projektih tudi za politične preference. Nikogar nisem želela
               užaliti, vendar v to, moram reči, skoraj nekako ne dvomim, saj se je vse okoli nas
               zelo očitno še posebej dogajalo, ko smo na seji odbora prejeli vpogled v projekte,
               kot je prej povedal predsednik, da ima krasen pregled nekih političnih prepričanj
               kolegov po posameznih območjih, ali, če hočete, občinah in kam so šli projekti. Ravno
               v času pred parlamentarnimi ali pa tudi pred lokalnimi volitvami je bilo tega očitno
               nekoliko več. Vendar ne zamerim. Morebiti so konkretni kolegi župani ali županje bili
               toliko uspešnejši, toliko bolj strokovni. Ne vem.</p>
               <p>Seveda tudi tega ne jemljem za nič slabega. Vendar dobim pa en občutek: da pri nas
               žlica ni za vse enako velika, da na primer, kot je bilo omenjeno, da za projekt
               belokranjskega vodovoda je res bil sklep izdan nekaj dni pred parlamentarnimi
               volitvami in nekako dobiš tak mešan občutek. Pa naj mi nihče ne zameri. Tudi moj
               kolega poslanec, ki je razpravljal o tem, prosim ne. Čeprav se je ta zadeva tega
               projekta vlekla že več let. Ali je res tako naključje? Če pa je to naključje, potem
               je neverjetno naključje. Moram priznati, sem pa vesela, da voda pride v to območje.
               To pa res. Ker voda je vir življenja. Vendar projekti za manjše vodovode, tudi ko so
               bili prijavljeni drugje, iz Slovenije, ne samo iz Bele krajine, nekateri niso bili
               ocenjeni za toliko ovrednotene, da bi bili prioriteta ali pa odobreni, da bi bil še
               večji uspeh in boljši rezultat koriščenja evropskih sredstev, ampak se je šlo na neke
               druge projekte, druge odločitve. Jaz upam, da ne, vse tiste odločitve, ko je nekdo
               tukaj omenil, nekaj takih res drastičnih odstopanj nekako ne bi mogla reči, ker moram
               reči, da tudi s prejšnjim ministrom za lokalno samoupravo smo načeloma dobro
               sodelovali, da je bil prijeten sogovornik in tudi pripravljen, vsaj kolikor je bilo
               mogoče sodelovati.</p>
               <p>Vendar naj zaključim. Ko je moj kolega poslanec, gospod Samo Bevk, nekako izrazil
               svoje mnenje, da zdaj tudi on ne ve, da mogoče je bilo pri vsem tem pa tudi potrebno
               znanje ribarjenja v kalnem. Upam, da ni bilo tako. Upam, da vsa ta razprava o
               koriščenju evropskih sredstev bo zdaj šla samo v prid temu, ker moramo se zavedati,
               kakorkoli se dostikrat dogaja, da je očitek, prejšnja vlada, ta vlada, 100 dni, ni
               uspešen, je uspešen, predsednik vlade omenjen, drugi, tretji<gap n="..."/> in tako dalje, jaz
               vseeno menim, da vsak od nas, in sem že nekajkrat o tem govorila, zaupano nam je
               bilo, da imamo to čast, da smo tukaj člani tega visokega doma, Državnega zbora
               Republike Slovenije, od kjerkoli prihajamo in tudi iz katerekoli poslanske skupine
               prihajamo.</p>
               <p>Zatorej vsi rezultati, ki bodo prikazani v naslednjih zaključnih računih, bodo
               rezultati dela. Jaz štejem, da bo prvi zaključni račun in pokazatelj te vlade
               zagotovo zaključni račun, realno se bodo začeli prikazovati rezultati dela te vlade
               šele v letu 2010, zaključni račun tega leta. Pa mogoče sem še prehitro rekla. Zakaj?
               Leto 2008 je tako in tako bilo praktično mimo, zadeva je bila že v preteklosti, v
               prejšnjih mesecih odločena, še posebej ker so bile volitve, ker so terminski plani
               koriščenja evropskih sredstev, črpanja in tako naprej, vemo, kako potekajo zadeve.
               Sploh tisti, ki smo angažirani še v lokalni skupnosti, ali tisti, ki ste morebiti
               tudi občinski svetniki. Leto 2009 je pa tako ali tako na nek način bilo, pa v
               kateremkoli odboru sodelujem, gledam projekte, gledam, kako zadeve gredo - ali je to
               infrastruktura, ali je prometna, ali katera druga, je nekako že dosti za leto 2009
               ali v glavnem že skoraj nekaj do leta 2011 tako rečeno zacementirano. Žal. In
               verjamem, da ne bo nihče oporekal projektom, ki so se že začeli, ampak priznati si
               moramo, da se je marsikaj že tudi pred volitvami odločilo pri marsikaterem projektu.
               Zatorej ne bodimo užaljeni, tisti, ki ste se zdaj odločili, da ste v drugi poziciji
               kot v preteklosti, četudi kakšno zadevo odločno, resno, vendar ne v škodo ali
               škodoželjno, izrečemo. Izrečemo to, kar je dejstvo! Tudi zaključne račune za nami
               bodo tudi morali potrjevati državni zbori, tudi za nami, pa morebiti ne bomo mi
               poslanci, morebiti bomo in bodo tudi lahko izrekli kakšno, vendar to ne bo pomenilo
               popravnega izpita.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sprašujem, gospa ministrica, želite besedo?</p>
               <p>Izvolite, imate besedo.</p>
            </sp>
            <sp who="SDZ5:PloštajnerZlata">

               <speaker>MAG. ZLATA PLOŠTAJNER:</speaker>

               <p>Samo kratkih nekaj stavkov, glede na to,da je razprava bila že dolga, izčrpna, pa da
               sem nekaj tudi že vmes povedala. Sama sem kot človek in kot ministrica predvsem
               usmerjena v to, kar je moje delo, se pravi v vodenje tega resorja v prihodnjem
               obdobju, iskanja rešitev za naprej, tudi sprejemanja odločitev za naprej. Pri tem bi
               pa poudarila to, da izvajanje kohezijske politike je proces. In ko rečemo, da je
               proces, je to dolgotrajen tudi proces, ne samo zahteven. Začel se je v Sloveniji
               pravzaprav že takrat, ko je Slovenija začela delati prve korake k EU. Kot sistem in
               kot država imamo na tem področju dediščino, iz katere moramo izhajati in ki nam mora
               biti temelj v dobrem in slabem. V dobrem, da gradimo na tistem, kar je vredno, da
               razvijamo naprej, in v smislu problemov, težav, tudi napak in zmot, ki smo jih delali
               ali smo jih vgradili tudi v sam sistem, v tem, da jih izboljšamo in odpravimo. Sem
               pristaš Volterovega razmišljanja, da najboljšega sveta nimamo. Vsak je možen
               izboljšanja. In v tem smislu vidim tudi svojo nalogo, da izboljšamo obstoječi sistem,
               usmerimo aktivnosti v tista področja, ki nam bodo pomagala v tem trenutku tudi največ
               pri reševanju težav, s katerimi se Slovenija ukvarja, in nam bodo zagotovila čim bolj
               učinkovit in uspešen sistem delovanja v prihodnjih letih. Jaz verjamem, da si je tudi
               Vlada tako zastavila svojo nalogo in tako gredo tudi v tej smeri predlagane
               aktivnosti in ukrepi, upoštevajoč vso to kompleksnost področja. Sami ste opozarjali,
               da je to področje, kjer se pravzaprav prepleta vse. Po eni strani sistem in
               implementacija same evropske kohezijske politike, po drugi strani pa tudi vse naše
               področje ureditve, ki jih imamo in ki so sestavni del tega procesa in nam marsikje
               tudi določajo pogoje in tudi otežujejo izvajanje te kohezijske politike. Zaradi tega
               se tudi zavedam, da naloge, ki smo si jih zadali, da izboljšamo ta proces, ga tudi
               poenostavimo in optimiziramo sistem črpanja, niso kratkoročne naloge. Začeli smo
               delati prve korake. Nekatere od teh zelo pomembnih že izvedenih ukrepov sem omenila.
               Je pa to seveda tek na dolge proge. Jaz verjamem, da tudi minister ali ministrica, ki
               bo prišla za mano, bo imela še marsikaj za postoriti in takrat bom tudi sama
               pripravljena slišati kritike, kaj je bilo v mojem obdobju neustreznega, slabega, kaj
               je vredno izboljšanja, seveda z željo in upanjem, da bo tisti, ki bo prišel za mano,
               to lahko še bolje in še uspešneje. Jaz tudi zelo resno jemljem maksimo, da smo učeča
               se družba. In učeča se družba temelji na učečih se posameznikih. Tudi sama sem se
               pripravljena učiti od svojih predhodnikov in tudi od vseh tistih, ki tukaj podajate
               svoje videnje za del svoje kritike, in jih jemljem tudi v zakup, da jih zelo resno
               obravnavamo in se jih zelo resno lotimo. In to je tudi tista zaveza, ki jo nase
               jemlje tudi Vlada, da postori marsikaj, da bo ta sistem učinkovitejši, uspešnejši in
               da bomo predvsem tudi zagotovili doseganje tistih ciljev, ki smo si jih zadali in da
               nam bo kohezijska politika služila tudi v temu obdobju za reševanje težav, ki nam jih
               povzročata finančna in gospodarska kriza, in da si bomo zagotovili prilive v proračun
               tudi v temu delu, ki zavisijo od evropskih sredstev. Toliko mogoče v zaključni
               besedi, pa verjamem, da bomo tudi v prihodnje temu področju še posvečali pozornost,
               se tudi srečevali in predvsem vsebinsko o tem tudi razpravljali.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala gospe ministrici. Želi gospod Trofenik kot predlagatelj besedo? Izvolite.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo.</p>
               <p>Mislim, da lahko ugotovimo, da je razprava o problematiki črpanja evropskih sredstev
               bila potrebna. Upam, da bo tudi koristna, da bomo iz nje izšli z nekimi treznimi
               spoznanji in zaključki, ki bodo služili vsem odgovornim, Vladi in vsem ostalim, da bo
               poskrbela za takšen sistem, da bomo pri koriščenju čim učinkovitejši. Če upoštevamo,
               da sta dve leti te finančne perspektive mimo in sistem M+2, imamo še vedno sedem let
               na razpolago. Vendar sedem let ne pomeni sedem let za tolažbo saj če gremo planirat
               čez prst, bo treba vsako leto počrpati vsaj 600 milijonov evrov. In smo še daleč od
               tega, brez tistega ostanka, ki bo še prihajal iz prejšnje finančne perspektive. Kljub
               temu, da smo si pod črpanjem predstavljali različni diskutanti različno, nekateri
               razpise, drugi sklepe in pogodbe, tretji pa ožje, kar je edino smiselno, ker smo
               izhajali iz zaključnega računa državnega proračuna, to je denarni tok, me veseli, da
               kljub temu, da so predstavniki nekaterih pisali iz nekega prastrahu, da se iščejo
               neki krivci, da gre za nek sistem zarot in podobnih stvari, je pa razprava pri
               nekaterih, ki tudi izhajajo iz takih krogov, naj mi ne bo zamerjeno, ko so se
               sprostili, so povedali globoke resnice. Opozoril bi samo na diskusijo gospoda
               Ziherla, ki je povedal na svojstven način globoko resnico. Upam, da so ga slišali
               tudi v Bruslju. Bil sem nekajkrat opozorjen, da nas vneto poslušajo in spremljajo,
               kaj govorimo in o čem razpravljamo, tudi v Bruslju, kot da je to nek strah. Mislim,
               da je pogumno priznati napake in se iz napak naučiti in nehati delati napake, čeprav
               idealistično se temu nikoli ni možno izogniti, nujno potrebno. Ker na tak način, brez
               želje po kakršnemkoli iskanju, seveda mi ne moremo doseči v tej finančni perspektivi,
               ki pa je v takem obsegu verjetno zadnja, to, kar nujno potrebujemo, ker gre praktično
               za edini realni ali pomemben investicijski vir, ki ga bomo v teh kriznih obdobjih še
               kako potrebovali.</p>
               <p>Jaz sem prepričan, kot je rekla ministrica na koncu, da bodo zdaj take razprave, ne
               glede, kdo jih bo iniciral, v Državnem zboru vsaj enkrat letno in da bomo začeli z
               naslednjo, kvalitetnejšo razpravo ne samo z vidika ustreznosti evidentiranja,
               načrtovanja, tudi z vidika uspešnosti koriščenja, ali je dodana vrednost in podobne
               stvari, ki bodo pa še mnogo bolj zahtevne kot samo z vidika evidentiranja in obsega
               koriščenja. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo splošno razpravo. Pred nami pa je amandma Poslanske skupine SDS,
               iz pregleda z dne 3.3.2009. Odpiram prijave za razpravo. Pri tem vas opomnim, da je
               prišel tudi popravek k temu amandmaju, kjer se beseda <q>"Komisija"</q> nadomesti z besedo
               <q>"Državni zbor"</q>. Odpiram prijavo za razpravo o amandmaju. Tisti, ki imate na voljo še
               čas, drugim se ni treba niti prijavljati. Gospa Pečan, izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Rada bi povedala tisto, kar sem imela
               namen že v prejšnji razpravi, pa me je kolega Potrč opozoril, da ravnam v nasprotju s
               Poslovnikom. Kasneje so sicer kolegi kar naprej ponavljali iste stvari, ampak vse
               kaže, da bi bilo treba uporabiti tisti srbski rek: <q>"Ko če koga, ako ne svog svoga"</q>.
               Nič hudega, jaz mu ne zamerim, mislim, da je prav, da raje mene opozori kot pa kolege
               iz opozicije, ker drugače zgleda, kot da se nanje jezi, na nas pa ne, zato je prav,
               da mene opozori. Bi bilo pa prav, da bi oni tudi to sprejeli kot opozorilo tudi zase.
               Rada bi samo povedala, da 3. in 4. točka tega amandmaja sta, če bi uporabila močan
               izraz, bi bil en izraz, ki ima nekaj za opraviti s perverznostjo. V 3. točki v
               nasprotju s tistim, kar je logično in pošteno, da poveš vse, tisto, kar ti je v prid,
               in tisto, kar ti ni v prid, da se tukaj navajajo samo tisti podatki, ki so
               predlagateljem tega amandmaja v prid, s tem, da vsak, ki logično razmišlja, bi se
               moral vprašati, če je bilo potrjenih 112,6% sredstev, glede na pravice porabe v času
               2007 in 2008, da bi se bilo treba potem vprašati, kaj se je pa potem zgodilo kot
               posledica tega razpisa, koliko je bilo za operativne programe krepitve regionalnih
               razvojnih potencialov, potem tudi dejansko razdeljenih sredstev, skupaj 678 milijonov
               za dve leti, v letu 2008 je bilo razdeljenih 21 milijonov. Katastrofalno visoka
               številka, moram reči, da kar ne more človek sape zajeti. In isto približno je tudi
               pri operativnih programih za razvoj človeških virov, pri operativnih programih za
               razvoj okoljske in prometne infrastrukture in tako naprej. Jaz mislim, da je tukaj
               prav, da se poudari, da takega amandmaja ni možno potrditi, ker enostavno ni notri
               napisano vsega, kar je treba napisati. Če bi bilo vse napisano, potem bi tudi jaz
               glasovala zanj. Isto velja za četrto točko tega amandmaja. Če bi tukaj rekli, da naj
               se nadaljuje, če bi to tudi zares naredili, da se nadaljuje najmanj z dinamiko, kot
               je bila dosežena v prvih dneh finančne perspektive, potem jaz mislim, da, bog ne daj,
               da tako delate. Ker če boste tako delali ministrica, in ostali ministri in vaši
               sodelavci v Vladi in v vašem resorju, pri čemer moram reči, da potem bomo mi do leta
               2013 porabili vsega skupaj okrog 40, 50% dodeljenih sredstev oziroma predvidenih
               sredstev iz Evropske unije. Leta 2015 bomo porabili, reci in piši, približno 2
               milijardi in recimo 300, 400 milijonov evrov. Ali to hočemo imeti? Če bi bilo
               napisano, da naj se nadaljuje z bistveno večjo dinamiko, kot pa je bila v prvih dveh
               letih finančne perspektive 2007-2013, potem bi jaz rekla: <q>"Super. Točno tako mora
               biti."</q> Pa to ne pomeni, da je bilo prej tako zelo slabo. Objektivne težave so bile.
               Se strinjam. Vendar bodimo toliko korektni, povejmo, da je bilo prepočasi in premalo
               in da je treba to pospešiti. Tega niste napisali, zato o takem sklepu nikakor ne
               mislim niti zgubljati časa. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Brunskole. Izvolite.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Kot je že povedala kolegica gospa Pečanova, v 4. točki tega predloga
               amandmaja Poslanske skupine SDS tudi mene zmoti, ko je navedeno: <q>"Državni zbor poziva
               Vlado, naj bo črpanje evropskih sredstev čim bolj učinkovito in naj se nadaljuje,"</q>
               tukaj pa me nekako zmoti <q>"naj se nadaljuje najmanj z dinamiko, kot je bila dosežena v
               prvih dveh letih finančne perspektive 2007/2013."</q> Mi smo pa ravno prej govorili o
               letu 2007 in 2008. To sta ti dve prvi leti in ugotavljali 46% realizacijo. Jaz
               mislim, da je tukaj verjetno bila pomota ali pa, ne vem, podatki niso bili prikazani
               na strani poslanske skupine, da so mislili kaj drugega, ne pa to, kar je v danih
               podatkih videti. Jaz mislim, da bi bilo treba smiselno upoštevati sklepe oziroma
               predloge sklepa, sprejete na Odboru za lokalno samoupravo ter v tej smeri tudi naprej
               skupaj in učinkovito delovati in sodelovati.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Sklepov, ki so predlagani, ni mogoče sprejeti. Sklepi, ki so predlagani, govorijo o
               aktivnostih za nazaj, govorijo o spremembah razvojnih prioritet, govorijo o pripravi
               analiz za delovanje v treh mesecih. Nič ne govorijo o tem, kaj je treba narediti,
               glede na to, da gospodarska aktivnost peša, da se bo črpanje sredstev iz Evrope še
               pospešilo. Zaradi tega mislim, da je nujno sprejeti vsaj minimalen popravek, zaradi
               tega so predlagani sklepi z amandmajem, ki govorijo za naprej, ki govorijo o tem, da
               Državni zbor od Vlade pričakuje, da bo nadaljevala s čim bolj učinkovitim črpanjem
               sredstev, vsaj s tako dinamiko, kot smo ji bili priča doslej, ki ni slaba, in da
               Državni zbor pričakuje povečano dinamiko črpanja predvsem pri operativnih programih
               razvoja okoljske in prometne infrastrukture, kot enega izmed ukrepov v luči
               pospeševanja gospodarske rasti: avtocestni program, optično omrežje, modernizacija
               železniškega omrežja, energetski projekti, visokotehnološki projekti in tako naprej.
               Razhajamo se v bistvenem. Vi bi želeli, da se na tej ravni, ki ji to ne pritiče,
               dogajajo neke preiskave, revizije, ki se počnejo na ravni spremljanja projektov vsak
               dan. Vsak dan se revidirajo projekti. Tisti, ki so imeli kakršenkoli opravek s temi
               zadevami, to zelo dobro vedo.</p>
               <p>Mi pa predlagamo, da naj se pogleda naprej in naj se aktivnosti pospešijo. Da je
               nujno to sprejeti, nas prepričuje rebalans, ki govori o neambicioznosti, govori o
               tem, da se bodo sredstva v 2009 z rebalansom iz Evropske unije zmanjšala, kar je zelo
               zaskrbljujoče. Že večkrat sem povedal, in želim povedati še enkrat, normalno je, da v
               letu 2007 ni bilo počrpano toliko, kot je bilo načrtovano. Bilo je namreč prvo leto
               nove finančne perspektive. Administrativno so se programi potrjevali do novembra
               2007, in je popolnoma jasno, da glede na dinamiko projektov, bo glavni efekt vsega
               tistega, kar je bilo storjeno v preteklih dveh letih, beleženo v letošnjem letu. Meni
               tudi ni jasno, na podlagi kakšnega metodološkega prijema se bo delala ta revizija
               projektov, za katero so podpisani sklepi in pogodbe. Katerega od teh tisoč, deset
               tisoč projektov, ki so tukaj navedeni, boste revidirali v skladu z napovedjo o
               političnih preferencah nekaterih odobrenih projektov? Ali boste šli revidirat
               kanalizacijo in vodovod v naselju Tabor v občini Nova gorica? Boste šli revidirati
               projekt, ki je dobil sredstva, vodovod-kanalizacija Šmihel v občini Nova gorica?
               Boste šli revidirat projekt inkubatorja v Novi gorici, projekt centra za ravnanje z
               odpadki Stara gora? Boste šli revidirat čistilno napravo kanalizacija v Brežice?
               Boste šli revidirati projekt prenove mestnega jedra v Brežice? Ali boste šli
               revidirati projekt prenove mestnega jedra v Kranj? Za kaj se boste odločili? Ali
               obnovo gradu Kiselstein v Kranju? In še dveh ali treh projektov, ki so tukaj
               navedeni. Toliko o političnih preferencah odobrenih projektov. Katerega boste
               izbrali? Nobenega, ker veste, da je to navadno populistično govoričenje in nič
               drugega in vam služi samo za to, kar je nek medij že začel, da bi nekoga, na katerega
               ste se fokusirali, pribijali na križ, češ, da ni gospodarno ravnal. Zgrešeno,
               zgrešeno. Najbolj nizkotno pa je, da ta logika z ulice prihaja v Državni zbor.</p>
               <p>Iz tega razloga, mislim, da je še čas za razmislek in predlagam, da podprete
               spremembo in daste s tem impulz vaši vladi, da naj gleda naprej, ne nazaj. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati? Odpiram ponovno prijavo za razpravo. Gospod Bezjak,
               izvolite.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljena gospa ministrica, lepo
               pozdravljene gospe poslanke in poslanci! Zakaj je pomembno, da se sprejme ta amandma
               in popravek amandmaja? Ne zato, da bi dejansko kljubovali ali se mi kot Slovenska
               demokratska stranka <q>"metali ven"</q>, da mi hočemo nekaj več. Ta amandma je namenjen samo
               temu, da se dejansko sredstva še bolj črpajo, kot so se v predhodnih letih črpala. Da
               dejansko izkoristimo vse možne resurse, vse možne prilike, ki so nam ponujene.
               Nikakor se ne morem strinjati s kolegico poslanko, ki je dejansko dejala, da ne
               razume tistega člena.</p>
               <p>Nikjer v tistem členu, če ste ga prebrali, ne piše, da boste črpali manj ali pa ne
               bi bilo dovolj. Ampak mislim, da je napisano tako, da se naj vsaj toliko ali pa več
               črpa teh sredstev. Ne pa napačno razumeti tega stavka, ki je napisan v amandmaju. Jaz
               verjamem, da boste, kolegice in kolegi, jutri pri glasovanju razumeli ta amandma in
               da boste glasovali za njega in ga podprli, saj gre za razvoj celotne Slovenije, ne za
               razvoj samo določenih posameznikov v parlamentu ali pa v Sloveniji. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Brulc, izvolite.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Hvala lepa. Bil sem zopet izzvan, pa ne vem, zakaj. Pridite, opravite revizijo! Mi
               zahtevamo tudi na našem teritoriju, normalno, ampak tega se prav nič ne bojim. Mogoče
               se kdo boji, ki sedaj hodi po parlamentu in lovi ministre, da bi podpisal pogodbo,
               dokler je še čas, kajti prej to ni bilo možno, ker se je dobilo sredstva za to na
               področjih, kjer niti ni bilo gradbenih dovoljenj, ni bilo urejeno zemljiško stanje in
               tako dalje. Glejte, ko govorimo o reviziji, vsi pademo pod iste predpise in iste
               možnosti.</p>
               <p>Ta amandma je smešen. Bom navedel nek čisto drug primer. Če sem jaz pošten in
               spoštujem pravila v družbi, potem ni treba, da stalno govorim <q>"jaz v marketu ne
               kradem"</q> ali pa <q>"jaz spoštujem prometne predpise"</q>. Jih spoštujem, če jih ne, je pač to
               moj problem. In v teh amandmajih pisati, da bomo črpali evropska sredstva in da jih
               bomo še več črpali, da smo odlično črpali in tako dalje. Pa komu to koristi? Ne vem.
               Mislim, da to ni potrebno. In razprava, ki smo jo imeli na odboru, je že kazala na
               to, da sami sebi nekaj dopovedujemo kot otroci, in to seveda ni potrebno. Zato bom
               proti temu amandmaju. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Trofenik se je javil, kot sem razumel, kot predlagatelj, kjer mu je pa
               pač sistem zavrnil. Izvolite gospod Trofenik, kot predlagatelj.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Na žalost je sistem takšen.</p>
               <p>Odbor je predlog sklepa oblikoval z enim samim hotenjem: izboljšati stanje, kot je
               trenutno ali je bilo do sedaj. Brez kakršnih koli očitkov. In tega nihče normalen,
               trezen ne more napraviti brez analize trenutnega stanja eventualnih slabosti in
               spremembe na boljše. To je namen.</p>
               <p>Amandma pa ni nič drugo kot poskus izničitve oziroma tega hotenja, preprečiti to
               hotenje, da pride do kakršnega koli izboljšanja. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati? Vidim še in bom še enkrat odprl prijavo. Prijava
               teče. Gospa Brunskole izvolite, imate besedo.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>V kratkem bi samo rekla, ko je moj kolega omenil, da mogoče kolegica ni razumela. Jaz
               sem zelo dobro razumela 4. točko. Samo hotela sem reči, da če greva na podjetniško
               raven, če doseže podjetnik rezultat 46% realizacijo plana, recimo, v preteklem letu,
               si ne bo zadal cilja da bi imel v naslednjem tudi samo takšno. Jaz bi si zadala 120%.
               To sem hotela reči. In mislim, da je jasno, da tudi predlogi odbora so v smeri za
               bodoče delo, ki naj bo čim bolj učinkovito v smislu večjega koriščenje evropskih
               sredstev. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Očitno se z gospodom Brulcem nisva razumela. Jaz sem primere namenoma primerno metal.
               Povedal sem Nova Gorica, Brežice, Kranj, lahko bi nadaljeval in bi iz tega seznama,
               ki ga imate v gradivu, navedel preko sto občin, ki so jim bili odobreni projekti v
               temu obdobju. In sem hotel pokazati absurdnost tega vašega sklepa. Lepo vas prosim,
               midva oba veva, predpostavljam, da oba veva, da obstaja sistem revidiranja, sistem
               kontrole, sistem nadzora, ki deluje. In je učinkovit. Marsikje so morala že biti
               sredstva vrnjena, ker niso bila porabljena v skladu z odobrenim projektom. Da je pa
               ta sistem, pripeljati v Državni zbor in o tem sklepati in k tem pozivati Vlado,
               zgrešen, da je izven ene normalne zdravorazumske logike, sem vam pa hotel pokazati na
               plastičnem primeru: Katera cev bo tista, ki bo predmet revizije? Vaše politične
               opcije, te, ki sedi tukaj na sredi, ali naše? Lepo vas prosim! To je bilo govorjeno z
               vaše strani, da so projekti, ki imajo politične predznake, ob tem, da so za vse bila
               pravila igre določena in potrjena v Bruslju oziroma na Evropski komisiji. Ampak kaj
               je bil resničen namen? Resničen namen obravnave te točke in tisto, kar se je želelo z
               njo inicirati, sem povedal na začetku. Najprej oblatiti tisto, kar je bilo početo
               prej, češ, da je bilo slabo, potem si ustvariti nek temelj za to, da se tam, kjer se
               želi, potegnejo neke <q>"mapce"</q> ven in se nekoga pribija na križ, ker ni nekomu primeren
               in všečen, bistveni namen pa je danes povedala gospa Cveta Zalokar Oražem v razpravi,
               ko je neposredno napovedala kadrovski cunami na tem področju. Rekla je: <q>"Uradniška
               struktura, ki je ta poročila pripravljala, ki jih imamo v tem Državnem zboru, ni
               ustrezna, poročila so pripravljena izkrivljeno, zaradi tega je treba razmisliti o
               zamenjavi te strukture."</q> Uradniška struktura. Ne direktorji, državni sekretarji in
               tako naprej. To, gospe in gospodje pa je zaskrbljujoče. Če boste s tem načinom
               nadaljevali, sem pa trdno prepričan, da se vam bo zalomilo in bojim se, da bo morala
               neka druga vlada leta 2012, če boste do takrat zdržali, reševati v preostanku leta
               evropska sredstva.</p>
               <p>Še enkrat. Revizijsko poročilo Računskega sodišča, ki je bilo temelj današnje
               razprave, Sredstva Evropske unije o zaključnem računu državnega proračuna, pravi
               <q>"neto položaj Republike Slovenije je bil v letu 2007 pozitiven, ker je Slovenija kot
               celota iz evropskega proračuna prejela za 31 milijonov 330 tisoč 280 evrov več, kot
               je vanj plačala."</q> Namesto da ste želeli pribijati na križ ljudi, ki so v prejšnjem
               mandatu na tem področju delali, bi si zaslužili ob koncu te razprave vsaj javno
               zahvalo za vse, kar so tej državi, državljankam, državljanom pa tudi občinam storili
               na tem področju.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mislim, da razpravo lahko zaključimo, ker je tudi potekel čas.</p>
               <p>Tako lahko napovem, da bomo o amandmaju in sklepu k poročilu v skladu s časovnim
               potekom seje Državnega zbora odločali jutri, v četrtek, 5. marca 2009, v okviru
               glasovanj.</p>
               <p>S tem prekinjam to točko dnevnega reda. Prekinjam tudi sejo Državnega zbora, ki jo
               bomo nadaljevali jutri ob 10. uri.</p>
               <p>Lahko noč! <stage type="time">(SEJA JE BILA PREKINJENA 4. MARCA 2009 OB 19.06.)</stage>
               </p>
            </sp>
         </div>
      </body>
   </text>
</TEI>