<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-16-2010-04-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|7F55748E0FC7AA40C125771300397070</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=7F55748E0FC7AA40C125771300397070</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-16-2010-04-19.DZ" n="16">
               <name>Redna</name>
               <date when="2010-04-19"/>
            </setting>
         </settingDesc>
         <particDesc>
            <listOrg>
               <org xml:id="Redna-16-2010-04-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">16. seja</stage>
            <stage type="date">(19. april 2010)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 13.00. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam 16. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora. Obveščen sem, da se današnje seje ne morejo
               udeležiti naslednji poslanci: Roberto Battelli, Tadej Slapnik, Vili Rezman in dr.
               Peter Verlič do 16. ure.</p>
               <p>Na sejo sem vabil predsednika Vlade, ter ministrice in ministre k 1. točki dnevnega
               reda, predstavnika Državnega sveta k 9. in 14. točki dnevnega reda, ministrico za
               notranje zadeve Katarino Kresal k 19. točki dnevnega reda ter predstavnike Vlade k
               vsem točkam dnevnega reda. Vse prisotne lepo pozdravljam.</p>
               <p>Prehajamo na določitev dnevnega reda 16. seje Državnega zbora. Predlog dnevnega reda
               ste prejeli s sklicem seje 9. aprila 2010. O predlogu dnevnega reda bomo odločali v
               skladu z drugim odstavkom 64. člena Poslovnika Državnega zbora. Prehajamo na
               odločanje o predlogu za umik točke z dnevnega reda. Vlada Državnemu zboru predlaga,
               da se s 16. seje Državnega zbora umakne Predlog zakona o zdravstveni dejavnosti v
               prvi obravnavi, 
                  EPA 945
               /5. Predlog umika ste prejeli z dopisom z dne 15. aprila 2010. Želi besedo
               predstavnik Vlade kot predlagateljice umika? <stage xml:id="Redna-16-2010-04-19.stage5">(Ne želi.)</stage> Želijo besedo predstavniki
               poslanskih skupin? V imenu poslanske skupine ima besedo gospod France Cukjati.
               Prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Zakon o zdravstveni dejavnosti se pripravlja že zelo dolgo, vsaj eno leto zelo
               intenzivno, in je pripravljen tako, kot je pripravljen. Mi ne vidimo nobenega smisla,
               da prestavljamo ta zakon na naslednjo sejo. Umakniti se ga ne da, kot je želela
               Vlada. Zakon, kot je, mora skozi proceduro nespremenjen, ne da se ga zamenjati, lahko
               se ga le amandmira. Vsi, ki so se sedaj resno ukvarjali s tem zakonom, so ugotovili,
               da se ga ne da amandmirati. V njem so poglavja, ki ne sodijo v ta zakon in pomenijo
               hipertrofijo in prenos določb, ki sodijo v delovnopravno zakonodajo in v kolektivne
               pogodbe oziroma v dogovore s sindikati. Manjkajo pa cela poglavja, kako definirati
               mrežo javne zdravstvene službe, kakšna orodja naj zakon dodeli ministrstvu za
               določitev te mreže. Tega vsega ni. Seveda pa tisto, kar je, se je pa izkazalo za zelo
               sporno. Zakona kot takega se ne da kvalitetno amandmirati. Če želite, da bo minister
               imel bolj proste roke za oblikovanje zakona, potem pojdimo s proceduro, ki se je ne
               da vrniti in se je ne da vrniti na izhodišče, naprej. Opravimo splošno razpravo in
               zakon, kot je, zavrnimo. Potem bo lahko Vlada oziroma ministrstvo bo lahko pripravilo
               nov zakon, v katerega bo vključilo vse, kar se mu zdi smotrno in bo lahko prosto
               oblikovalo nek celosten pristop k zdravstveni dejavnosti. Mi nasprotujemo, da se to
               prestavlja. Že predolgo se vleče vsa zadeva. Umaknimo neustrezen tekst in pustimo
               ministru in Vladi proste roke, da oblikuje bolj kvaliteten tekst.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želijo besedo še drugi predstavniki poslanskih skupin? Ugotavljam, da ne
               želijo. Zato zaključujem razpravo o predlogu umika in prehajamo na odločanje.
               Poslanke in poslance prosim, da preverite delovanje glasovalnih naprav. Odločamo o
               predlogu za umik navedene točke z dnevnega reda. Glasujemo. Navzočih je 78 poslank in
               poslancev, za je glasovalo 51, proti 26.</p>
               <p><stage xml:id="Redna-16-2010-04-19.stage6">(Za je glasovalo 51.)</stage> <stage xml:id="Redna-16-2010-04-19.stage7">(Proti 26.)</stage></p>
               <p>Ugotavljam, da je predlog za umik sprejet.</p>
               <p>Predlogov za širitev dnevnega reda nisem prejel, zato prehajam na glasovanje o
               določitvi dnevnega reda v celoti. Državnemu zboru predlagam, da za današnjo sejo
               določi dnevni red, kot ste ga prejeli s sklicem in s sprejeto spremembo. Glasujemo.
               Navzočih je 80 poslank in poslancev, za je glasovalo 55, proti 3.</p>
               <p><stage xml:id="Redna-16-2010-04-19.stage8">(Za je glasovalo 55.)</stage> <stage xml:id="Redna-16-2010-04-19.stage9">(Proti 3.)</stage></p>
               <p>Ugotavljam, da je dnevni red 16. seje Državnega zbora določen.</p>
               <p>Prehajamo na <title>13. TOČKO DNEVNEGA REDA</title>, to je na <title>OBRAVNAVO PREDLOGA
                  ZAKONA O RATIFIKACIJI ARBITRAŽNEGA SPORAZUMA MED VLADO REPUBLIKE SLOVENIJE IN
                  VLADO REPUBLIKE HRVAŠKE.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predsedniku Vlade Borutu Pahorju za dopolnilno obrazložitev predloga
               zakona.</p>
               <p>Prosim, predsednik Vlade imate besedo. <gap n="..."/><stage xml:id="Redna-16-2010-04-19.stage10">/Oglašanje iz dvorane./</stage><gap n="..."/></p>
               <p>Se opravičujem. Proceduralno. Ali ste se že prej javili? <gap n="..."/><stage xml:id="Redna-16-2010-04-19.stage11">/Oglašanje iz
               dvorane./</stage><gap n="..."/> Ne, potem vam ne morem dati zdaj besede, po nastopu predstavnika
               Vlade.</p>
               <p>Gospod Pahor, prosim, kar nadaljujte. Potem boste lahko proceduralno vprašali, vendar
               se niste javili dovolj zgodaj. Se opravičujem.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Spoštovani gospod predsednik, spoštovane poslanke in poslanci.</p>
               <p>Ko sem nastopil mandat predsednika Vlade sem v svojem imenu in v imenu svojih kolegic
               in kolegov dejal, da sta pred nami dve nalogi. V domači politiki rešitev gospodarske
               krize, v zunanji politiki rešitev odnosov z Republiko Hrvaško. Ne da bi podcenjeval
               druge naloge ali obveznosti, toda ker mora Vlada imeti nek prednostni pogled na svoje
               naloge, sem ta dva določil za bistvena. Takrat sem dejal, da si pri domači politiki
               želim, da bi lahko čim prej rekel ali ponovil Churchillove besede, da sicer še ni
               konec krize, da niti ni še začetek konca krize, ampak da je konec začetka. In danes
               lahko utemeljeno rečem tukaj pred tem visokim zborom, da je glede prve domače naloge,
               to je reševanja gospodarske krize, mogoče reči, da smo na koncu začetka in da
               Slovenija počasi a zanesljivo okreva. In to prav tako hitro, kot je hitro padla ob
               začetku krize.</p>
               <p>Drugič. Danes se bomo ukvarjali z zunanjepolitično domačo nalogo, in to je rešitev
               odnosov s Hrvaško. Ko sem prevzel naloge, sem povedal, da se strinjam z odločitvijo
               prejšnje administracije oziroma prejšnje vlade, da zaradi prejudicov, ki niso bili
               rešeni v dokumentih hrvaške vlade v pogajanjih z Evropsko komisijo, v jeseni leta
               2008, mislim, da je šlo za oktober, Vlada ne da soglasja za odpiranje in zapiranje
               poglavij. S tem sem prevzel nase, takrat večina vas ni vedela, upravičeno, spor se še
               ni zaostril, izredno težko nalogo, da potem, ko je Vlada dala neke vrste veto na
               pogajanja Hrvaške z Evropsko unijo, ne sicer tako oster in tako jasen, kot sem ga
               potem kot predlog dal sam, da iz tega izredno zapletenega položaja rešimo Slovenijo
               tako, da rešimo dva problema na en mah. In to je, da določimo pošten način določitve
               poštene meje med obema državama in da omogočimo sosednji državi, naši vzhodni sosedi,
               da nadaljuje pot v Evropsko unijo, ker je tudi to naš strateški, gospodarski,
               politični in drug interes. In kaj lahko rečem glede druge naloge? Da nam je uspelo.
               Vem, da boste imeli nekateri vrsto kritik in pomislekov, ampak da jih bomo slišali,
               bomo počakali na vas.</p>
               <p>Jaz pa imam to prijetno dolžnost danes, da ta visoki dom, gospod predsednik, in
               slovensko javnost opozorim, da smo prvič v 18-ih letih pred trenutkom, ki utegne
               Državni zbor, potem ko je to storil že hrvaški sabor, ratificirati sporazum, ki
               določa način reševanja meje in s tem odpraviti enega izmed najbolj nevralgičnih
               zunanjepolitičnih in domačih vprašanj, ki so tako rekoč od osamosvojitve naprej
               obremenjevala obe domači politiki države v bilateralnih odnosih in seveda vpliv,
               vlogo, imidž, prestiž, ugled obeh držav, tudi naše, v mednarodni skupnosti. Zame ni
               bilo sprejemljivo, da rešimo vprašanje prejudicev samo tako, da določimo neko
               besedilo ali nek sporazum med državami, da bi reševali samo vprašanje prejudicev. To
               je bilo mogoče. To je predlagalo francosko predsedstvo na začetku. Jaz sem imel to
               izbiro, jaz bi se lahko takrat napačno odločil, da bi sprejel predlog francoskega
               predsedstva in ustvaril vtis, da smo sprejeli nek pravni akt, ki ne bi bil nič zelo
               zavezujoč, ki bi obvezoval Hrvaško, da daje izjavo, enostransko ali pa večstransko,
               da dokumenti, ki so predloženi Evropski komisiji, ne prejudicirajo določitve meje.
               Ampak moja ambicija je bila večja, in kot sem rekel na začetku, to bo mandat
               velikopoteznih odločitev, tudi nepopularnih. In ena izmed teh je tukaj. Ko sem
               predlagal sklenitev sporazuma, je 95% Slovenk in Slovencev menilo v anketah javnega
               mnenja, da je treba z blokado nadaljevati. Jaz sem pa skupaj z ministrom, skupaj s
               sodelavci, z vlado, prišel do rešitve, ki je bila mogoča ob asistenci Evropske unije
               in Združenih držav Amerike, obema, predsedstvu Evropske unije in vladi v Washingtonu,
               bi se rad zahvalil za pomoč pri tem, ko smo s Hrvaško rešili ta problem.</p>
               <p>Samo kratko, ker mi veliko časa ne ostaja, decembra torej nasledimo izredno zapleteno
               situacijo, ampak se pravilno odločimo za težjo pot. V razmerah, ko vsi pričakujete,
               da se bomo osredotočili izključno na probleme ekonomske narave, pravilno odločimo, da
               ti dolgoročno ne morejo biti rešeni, če ne bomo rešili vprašanja zunanje politike,
               vsaj tako se je zdelo, vprašanja sporov s Hrvaško. Kako pomembni so ti spori, se je
               začelo kazati, ko niso bili več samo zunanjepolitični, ampak so postali pravzaprav
               spori že na koncu na človeški ravni. In so z zapletanjem krize pravzaprav grozili, da
               iz političnega postanejo varnostni. V tem času je bilo treba prediskutirati vse
               možnosti z našimi kolegi na Hrvaškem, razmere so bile zelo zaostrene, nezaupanje pa
               na popolnoma nizki ravni. Treba je bilo pridobiti podporo Evropske komisije oziroma
               Evropske unije, da to je problem, da to ni samo nekaj, kar je Slovenija dala na
               dnevni red evropske politike zato, ker, bom rekel, iz principa, iz kaprice blokira
               Hrvaško na poti v Evropsko unijo. Tudi to smo uspeli in dobili razumevanje Evropske
               unije, da je prišla v pomoč. In to ne tako, da bi se lotili odprave samega formalnega
               zadržka prejudicev, ampak da bi rešili samo vprašanje. In to je bilo določitev meje.
               In potem se je začelo. In se je klavrno končalo sredi junija, ko je Hrvaška
               odpovedala nadaljevanje pogajanj pri tako imenovanem sporazumu Rehn2. Zato javnosti
               verjetno ni potrebno posebej razlagati, za kaj gre. In potem je nastopilo najbolj
               dramatično obdobje v odnosih med državama. Ni bilo več nobenega zunanjega pritiska,
               ni bilo nobenega zaupanja med državama. Na politični, gospodarski, na drugih ravneh,
               čisto človeških, je prišlo do absolutne zaostritve odnosov med državama in vse skupaj
               je grozilo z eno zelo klavrno prihodnostjo za oba naroda, za obe državi in za celo
               regijo v tem delu Evrope. In takrat je bilo treba zbrati ta pogum in presojo in
               ambicioznost in preprosto narediti en velik korak naprej. In to je: dati ponudbo
               sosednji Hrvaški, ki bo verodostojna in ki bo zahtevala politični pogum in treznost
               in odločnost na obeh straneh ter zaupanje do zadnjega dneva, ko bo prišlo do podpisa.
               Od Trakoščanov, 31. julija, ko sva prvič sedla s predsednico Kosorjevo, do 4.
               novembra 2009 je bil niz izredno zahtevnih, opaznih, bolj ali manj javnih pogovorov
               in izmenjave mnenj in stališč na ravni ministrstva, na osebni ravni, na ravni
               posredovanja tretjih držav Evropske unije in na koncu je prišlo 4. novembra do
               podpisa arbitražnega sporazuma. Tisti, ki mu bodo danes nasprotovali, imajo bržkone
               neko čisto politično dolžnost, da povedo, kaj je alternativa. Ko sva se s
               predsednikom Janšo srečala na soočenju avgusta pred volitvami, je novinarka tedaj, če
               se ne motim, postavila vprašanje, ali je za Slovenijo določitev meje med državama
               pogoj za sprejem Hrvaške v Evropsko unijo. In sva odgovorila različno. Zame to ni bil
               pogoj, medtem ko je bil za sogovornika to pogoj. In za večino slovenske politike je
               bil to pogoj. Danes imamo sporazum, ki nam omogoča, če ratificiramo ta dokument, sebe
               in sosednjo Hrvaško zavežemo, da bomo spoštovali odločitev arbitražnega sodišča. Da
               je arbitražno sodišče, gospe in gospodje, nekaj bistveno boljšega, kot je haaško
               sodišče, mi dovolite, da zdaj v uvodu tega ne govorim. Naj tu ne bo nobene napačne
               presoje, da je Slovenija pri izhodiščih za pogajanja za arbitražni sporazum šla pod
               standarde, ki jih je imela prejšnja vlada za sklenitev sporazuma v Haagu. Naj ne bo
               nobenega napačnega mnenja. Mi smo upoštevali enake principe. Naj ne bo danes kakšnega
               napačnega mnenja, da <q>"kobajagi"</q> arbitražni sporazum nima načela zunanje pravičnosti,
               Haag bi pa to prinesel, Sloveniji omogočil teritorialen stik z odprtimi vodami, ta
               arbitražni sporazum pa ne. Vas lepo prosim! Kaj bomo delali v kampanji pred
               volitvami, eni in drugi, tisti, ki smo za in proti, je naša stvar. Ampak v tem
               visokem domu si pa moramo povedati to, kar je res: arbitražni sporazum določa nalogo
               arbitražnemu sodišču, da določi stik Slovenije z odprtim morjem. To je naloga
               arbitražnega sodišča. Tega v Haagu ne bi mogli doseči. Samo dvakrat je bilo
               uporabljeno načelo <q>"ex aequo et bono"</q>, jaz nisem imel nič pri tem, da se ga uveljavi,
               ampak preden gremo potem kasneje v mednarodne detajle, mislim, da od naših ljudi
               težko pričakujemo, da bodo vedeli, kaj pomeni <q>"uti posidetis de facto"</q>, <q>"uti
               possidetis de iuris"</q>, kaj pomeni načelo <q>"ex aequo et bono"</q>, kaj pomeni <q>"junction"</q> in
               tako naprej. Kar se <q>"junctiona"</q> tiče, mimogrede, če že diskutiramo, besede
               <q>"teritorialni stik"</q> ni v mednarodnem pravu, je pa beseda <q>"junction"</q>. In mi smo jo
               dosegli. Na našo pobudo je prišla v sporazum <q>"Rehn 2"</q>, kar je bilo seveda za hrvaško
               stran precej nesprejemljivo in zato je sprva tudi zavrnila nadaljevanje pogovorov.
               <q>"Junction"</q> je bila, ne nazadnje, beseda, ki jo je v angleškem izvirniku uporabil
               sporazum Drnovšek-Račan. Če in kolikor Slovenci menimo, da je treba po mirni poti na
               pravičen način doseči pravično določitev meje, imamo zdaj po 18 letih prvič orodje,
               ki to lahko doseže, in smo tako daleč z njim, da lahko to doseže relativno hitro,
               predvidljivo in na sprejemljiv način za obe državi. Dobili bomo označitev meje na
               kopnem, kolikor je ostala odprta po tem, ko smo sprejeli 25. junij kot presečni
               datum, določili jo bomo na morju, kjer ni bila, in to tako, da bo Slovenija imela
               stik z mednarodnimi vodami. Prekinili bomo situacijo, ki za nas ni ugodna, ker če kdo
               pravi, pustimo zdaj ta sporazum ob strani in se bomo na novo pogajali, morate vedeti,
               da bo situacija <q>"de facto"</q> taka, kot je bila dolga leta in je za nas nesprejemljiva,
               ker je zatečeno stanje slabše od stanja 25.6.</p>
               <p>Ko se odločamo o tej stvari, se odločamo o zelo veliki stvari. Odločamo se o
               izboljšanju odnosov z Republiko Hrvaško. In upam, da so naši ljudje videli razliko v
               atmosferi, v gospodarskem, političnem in ne nazadnje tudi v čisto človeškem smislu,
               med zaostrovanjem in zdaj med relaksacijo teh odnosov. Drugič, da imamo po 18 letih
               nek sporazum, ki ga je sosednja Republika Hrvaška sprejela tudi zato, ker je pravilno
               presodila, da je njen temeljni interes, da vstopi v Evropsko unijo, kar je tudi naš
               interes, in ga je zato sprejela. Da ne bo tu kakšnih napačnih presoj - moje stališče
               je, da ga v nobenih drugih okoliščinah hrvaška politika, takega kot je, ne bi
               sprejela. In tudi ni vprašanje, če bi leta 1996, 1997 spreminjali Ustavo Republike
               Slovenije zaradi španskega kompromisa, ampak smo takrat ocenili, da je to potrebno
               zato, da nadaljujemo pot v Bruselj. In natančno tako se je zgodilo tokrat na hrvaški
               strani.</p>
               <p>Še enkrat povem, da ne bo nesporazumov, nič ni bilo prej, pred volitvami, ko smo
               prevzeli odgovornost tudi za zunanjo politiko, v izhodiščih takega, kar bi Sloveniji
               garantiralo boljši rezultat, kot ga garantira ta arbitražni sporazum. Nič. Blejski
               sporazum je govoril o zunanji pravičnosti kot prednostnem načelu. In vsi vemo, kako
               je do omenjenega načela <q>"ex aequo et bono"</q> prišlo. Poanta, s katero želim končati, da
               bo imel minister na koncu te sicer po mojem prekratke razprave o tako prepomembnem
               vprašanju še čas.</p>
               <p>Slovenija ima enkratno priložnost, da zaradi majhnega zgodovinskega okna priložnosti
               ratificira sporazum, ki je tudi nam v veliko korist. Hrvaški predvsem zato, ker ji
               omogoča nadaljevanje vstopanja v Evropsko unijo, sicer ga ne bi podpisala, Sloveniji
               pa zato, ker to okoliščino, da Hrvaška vstopa v Evropsko unijo, je na dovolj pameten
               in preudaren način izkoristila, da smo sploh do sporazuma prišli. Ta sporazum je za
               Slovenijo dober, brani vitalne interese, načelo pravičnosti je v njem povzeto na tak
               način, kot v nobenem drugem, po mojem, sporazumu ne bi bilo. Mimogrede, če bi šli v
               Haag, tudi, če bi imeli <q>"ex aequo et bono"</q>, veste pa, da za Hrvaško reševanje povsem
               mimo mednarodnega prava nikoli ni bilo sprejemljivo, bi po zadnjih judikaturah
               haaškega sodišča najprej postavili limitacijo po sredini Piranskega zaliva in potem
               šli v odstopanja za malo. Zdaj ta možnost v sporazumu zelo natančno določa, kakšna
               utegne biti na koncu rešitev v Piranskem zalivu. Vsekakor mora arbitražno sodišče
               določiti stik z odprtimi vodami.</p>
               <p>Predsednik, gospe in gospodje! Rad bi se ob tej priložnosti zahvalil vsem, ki so
               pomagali slovenski vladi, da je prišla do te rešitve. Razumem, da na tej poti, žal,
               nisem imel druge izbire, kot izbrati med dvema slabima rešitvama, in to je slabima z
               vidika nacionalne enotnosti: to je, da v enem trenutku nadaljujem s konsenzom, ki bi
               bil konsenz, kako bi se reklo, negativen, se pravi, konsenz o tem, da se nič ne
               stori, ali pa da prevzamem iniciativo, rešim skupaj s sodelavci in sodelavkami
               problem in ga dam pred ta visoki zbor in potem pred ljudi in naj oni presodijo
               dokončno. Jaz samo upam, da bomo uspeli v javnosti zapletena pravna vprašanja
               razložiti dovolj elementarno, da bodo vsi ljudje razumeli, da imamo imenitno orožje v
               rokah, ne orožje, ampak instrument za rešitev enega izredno kompliciranega problema
               in da je alternativa temu zaostrovanje odnosov nezaupanje, nek nemir v tem področju
               Evrope, nekaj, česar si tudi mi ne želimo, ampak želimo imeti rešena mejna vprašanja,
               dobre odnose s sosedi, dober imidž Slovenije v mednarodni skupnosti, eno širšo
               vplivno politično gospodarsko sceno v tem delu Evrope in da je sporazum točno korak
               na tej poti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo dajem ministru za zunanje zadeve Samuelu Žbogarju tudi za dopolnilno
               obrazložitev predloga zakona. Prosim.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Gospod predsednik, drage poslanke in poslanci!</p>
               <p>Še sam bi uvodoma rekel nekaj besede oziroma želim tudi predstaviti sporazum, ki je
               pred vami. Kot je rekel predsednik Vlade, je sporazum o arbitraži med Slovenijo in
               Hrvaško za Slovenijo dober, zato je njegova ratifikacija v interesu Slovenije. Z
               arbitražnim sporazumom se državi zavezujeta, da rešita spor glede meje na morju in
               glede meje na kopnem preko ad hoc arbitraže. Od leta 1991 pa do danes je bilo več
               poskusov za rešitev mejnega spora med državama. Na tem mestu bi izpostavil dva
               poskusa, ki sta pripeljala najdlje. Prvi je poskus sporazuma Drnovšek-Račan, to je
               bilateralni poskus rešitve spora iz leta 2001, ki je bil parafiran, pa kasneje ni bil
               podpisan s strani Hrvaške.</p>
               <p>Drugi poskus so bila pogajanja o posebnem sporazumu ob predložitvi spora tretji
               strani, ki so se začela leta 2007 na podlagi blejskega dogovora, da se spor predloži
               meddržavnemu sodišču v Haagu. Bilateralna pogajanja, ki so sledila temu dogovoru,
               niso obrodila sadov, pa so omogočila nadaljnje pogovore o posredovanju evropskega
               komisarja za širitev, ki so pogajanjem dala nov zagon in so pripeljala do sporazuma,
               ki je pred vami. Arbitražni sporazum po svoji vsebini v ničemer ne odstopa od
               dosedanjih načel, na katerih smo iskali rešitve, in to je, da upošteva pravičnost, da
               je izhodišče za reševanje spora stanje na dan 25. junij 1991, tako na morju kot na
               kopnem, in da je predmet reševanja spora pred tretjim meja na morju in meja na
               kopnem. Vse to je vsebovano v arbitražnem sporazumu.</p>
               <p>Sporazum tudi določa, da bosta Slovenija in Hrvaška na podlagi tega sporazuma
               ustanovili arbitražno sodišče, ki bo sestavljeno iz pet arbitrov, od tega bo vsaka
               stran imenovala tudi svojega predstavnika. Sedež arbitraže bo sicer v Bruslju.
               Ključni členi sporazuma so seveda členi, ki določajo sam predmet spora, uporabljeno
               pravo in odločilni datum.</p>
               <p>V 3. členu sporazuma Slovenija in Hrvaška določita nalogo sodišča, ki je: da določi
               mejo na kopnem in morju, da določi stik Slovenije z odprtim morjem, da določi režim
               za uporabo relevantnih morskih območij. V 4. členu sta državi določili uporabljeno
               pravo, ki vključuje poleg pravil in načel mednarodnega prava tudi sklicevanje na
               pravičnost in načelo dobrososedskih odnosov vsebuje za dosego poštene in pravične
               odločitve, upoštevajoč vse relevantne okoliščine, predvsem geografske in vse
               zgodovinske okoliščine. 5. člen pa določa odločilni datum, to je 25. junij 1991.</p>
               <p>O pravičnosti bi nekaj rekel, ker o tem bo tudi veliko razprave kasneje. V sporazumu
               ni načelo zunanje pravičnosti <q>"ex aequo et bono"</q> izrecno omenjeno, vendar pa je
               dejstvo, da uporabljeno pravo po svojem smislu to zunanjo pravičnost opredeljuje
               opisno. To je tudi ena od prednosti arbitraže, kjer stranki lahko za vsak primer
               posebej določita uporabljeno pravo. Seveda je bil namen razprave o tem, da gremo pred
               Meddržavno sodišče v Haagu, kot o tem, da gremo pred arbitražo, to, da se poleg
               mednarodnega prava uporabljajo tudi drugi elementi pri odločanju. To je, da se
               upošteva specifično situacijo, relevantne, geografske in zgodovinske okoliščine, se
               najdejo poštene in pravične odločitve, da se upoštevajo vitalni interesi, za katere
               vemo, kateri so za Slovenijo. Pri Meddržavnem sodišču v Haagu smo seveda omejeni s
               statutom, ki upravlja delovanje tega sodišča. In zato smo se tudi pri iskanju rešitve
               usmerili na 38. členu oziroma načelo <q>"ex aequo et bono"</q>. Pri arbitraži smo lahko malo
               bolj fleksibilni in sami določimo pravo, zato smo v tem sporazumu <q>"ex aequo et bono"</q>
               opredelili opisno, z vsemi petimi elementi, ki sem jih že nekajkrat omenil. Mislim,
               da raje kot prepustiti sodnikom, da neko načelo, ki nima sodne prakse, da mu sami
               določijo neko vsebino in se po mnenju tujih mednarodnih pravnikov na koncu zatečejo k
               navadni pravičnosti, da smo se v arbitražnem sporazumu usmerili v opredeljevanje,
               vsebinsko opredeljevanje načel, na osnovi katerih naj arbitražno sodišče išče
               rešitev.</p>
               <p>O stiku z mednarodnim vodami mislim, da je predsednik Vlade že razložil, da to je
               načelo mednarodnega prava in tudi so že bile razsodbe na tej osnovi. Nekaj bi rekel
               še o mnenju Ustavnega sodišča. Ustavno sodišče je v 5. in 6. točki dalo povsem jasno
               mnenje, da arbitražni sporazum ni v neskladju z Ustavo. Mnenje Ustavnega sodišča je
               tudi zavezujoče. Ob tem je potrebno povedati, da je obrazložitev obsežna in da ja je
               treba brati kot celoto. Pomembna je ugotovitev Ustavnega sodišča, da niti posamični
               členi, ki se nanašajo na predmet spora, uporabljeno pravo in določba o dokončni
               rešitvi spora niti vsi omenjeni členi skupaj niso v nasprotju z ustavo. Tako lahko
               logično zaključimo, da ob tem, če bo arbitražno sodišče sledilo svojemu mandatu, kar
               verjamemo, da bo, potem odločitev sodišča ne bo mogla biti v nasprotju z ustavo. Za
               to razumevanje naj dodamo še nekatera stališča oziroma mnenja, ki jih je glede tega
               izreklo Ustavno sodišče. Eno, da bo arbitražno sodišče potek meje določilo
               originalno, da so državne meje v prvi vrsti v domeni mednarodnega prava in da je
               Ustavno sodišče kot ključna pri razlagi drugega razdelka Temeljne ustavne listine
               upoštevalo pravila in načela mednarodnega prava in da so ta pravila in načela
               mednarodnega prava kot splošno obvezna veljala v času, ko je Slovenija postala
               samostojna in neodvisna država in da je bil mednarodni pravni namen Temeljne ustavne
               listine predvsem v procesu osamosvajanja izkazati zavezanost mednarodnemu pravu.</p>
               <p>Na zaključim, da Vlada upa, da bo arbitražni sporazum ratificiran, saj bo vsako
               odlaganje z odločitvijo Slovenijo samo oddaljilo od svojega cilja, da se meja med
               državama na spornim območjih določi po sporazumu, ki je za Slovenijo ugoden.
               Poudarjamo, da je priprava memoranduma naslednja velika naloga, ki nas čaka vse
               skupaj. V memorandumu namerava slovenska stran poleg pravne argumentacije prikazati
               tudi vse za Slovenijo pomembne dokumente in dejansko izvajanje pristojnosti vključno
               z vsemi zgodovinskimi, gospodarskimi in drugimi okoliščinami. Pri tem bo Slovenija
               sestavila ekipo za zagovor primera pred arbitražnim sodiščem, ki bo vključevala
               vrhunske mednarodne pravnike v svetovnem merilu, ki imajo številne izkušnje pri
               zastopanju držav v mednarodnopravnih, vključno v demilitacijskih, sporih.</p>
               <p>Naj zaključim, da je sporazum za Slovenijo ugoden, saj določa in omogoča, da sodišče
               določi stik Slovenije z odprtim morjem, pri tem pa poleg mednarodnega prava upošteva
               pravičnost in dobrososedske odnose z namenom doseči pošteno in pravično rešitev ob
               upoštevanju vseh relevantnih okoliščin kot tudi vitalnega interesa Slovenije. Hvala
               lepa za pozornost.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralni predlog, Jože Tanko. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Spoštovani! V teh uvodnih predstavitvah smo slišali samo še
               nekaj argumentov več, zaradi katerih Poslanska skupina Slovenske demokratske stranke
               v razpravi in odločanju pri omenjenem sporazumu ne bo sodelovala in napovedujemo
               obstrukcijo pri tej točki dnevnega reda.</p>
               <p>Državni zbor bo danes z navadno večino odločal o tem, kje naj poteka južna meja.
               Odločal bo o prvinskem vprašanju naše državne suverenosti in vladajoča koalicija je v
               nasprotju z vsakim zdravim razumom omejila razpravo, o tem vprašanju na minuto na
               poslanca. To je popolna zloraba politične moči v škodo Slovenije, v škodo naših in
               tudi bodočih rodov. Arbitražni sporazum je za Slovenijo škodljiv, ogroža naš status
               pomorske države in nam jemlje pravico do razglasitve suverenih pasov v Jadranskem
               morju. V najboljšem primeru bo mogoča zgolj služnostna pot iz razdeljenega Piranskega
               zaliva prek hrvaških voda do odprtega morja. Poleg opozicije mu nasprotuje več kot
               90% pravne stroke. Vlada je Slovenijo potisnila v podrejen položaj, kot da bi bila
               Hrvaška članica Evropske unije, Slovenija pa kandidatka. Vlada se tudi zaveda svoje
               šibkosti, zato preprečuje celo običajno parlamentarno razpravo.</p>
               <p>Nekateri osrednji mediji so že v naprej napovedali podporo arbitražnemu sporazumu in
               skoraj ne objavljajo argumentov proti. Vlada se zanaša na propagandno in medijsko
               manipulacijo, zato je vladna koalicija za današnjo razpravo, ki bi morala biti uvod v
               soočanje argumentov pred odločanjem na referendumu, namenila le minuto na poslanca.
               Za razpravo o prvinskem vprašanju slovenske suverenosti ima vsak poslanec na
               razpolago nekajkrat manj časa kot za razpravo o ustanovitvi občine Ankaran. Vse
               slovenske parlamentarne stranke so na predlog predsednika Vlade, gospoda Pahorja,
               oblikovale dogovor, da bodo podprle sklic naknadnega referenduma. To je dodaten
               razlog za to, da se v današnji razpravi državljankam in državljanom postreže z
               argumenti z obeh strani. Žal nam je vladna koalicija za to priložnost pred
               glasovanjem na Kolegiju predsednika Državnega zbora cinično namenila zgolj minuto na
               poslanca. Ob tako usodnem vprašanju je to žalitev volivcev, ki so izvolili ta Državni
               zbor. Imejte torej še to minuto; jemanje besede opoziciji zgolj razgalja vaš strah
               pred razpravo in izraža vašo namero po manipuliranju referendumske kampanje.</p>
               <p>Zato tudi v imenu Poslanske skupin SDS napovedujem obstrukcijo pri tej točki dnevnega
               reda. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno, mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani predsednik Vlade, vlada, kolegice in
               kolegi!</p>
               <p>V skladu z drugim odstavkom 65. člena Poslovnika Državnega zbora tudi v Slovenski
               ljudski stranki napovedujemo obstrukcijo v razpravi in tudi ob glasovanju glede
               arbitražnega sporazuma.</p>
               <p>Razlogov za to je več. Najnovejši razlog je v nesorazmernosti časa, ki je na voljo za
               predstavitev stališč <q>"za"</q> in <q>"proti"</q> arbitražnemu sporazumu, pri čemer ste dali
               kritičnim mnenjem omejeno in zelo šibko možnost za razpravo. Vladna koalicija, torej
               Vlada in poslanske skupine imajo za hvaljenje sporazuma na voljo 110 minut, opozicija
               pa za predstavitev svojih kritik manj kot polovico tega časa, 53 minut; govorimo o
               110 minutah proti 53 minutam. Ali je to za vas, spoštovani predsednik Vlade, kolegice
               in kolegi, demokratično? Za nas to, žal, ni demokratično, ni korektno, ni pošteno in
               ni fer.</p>
               <p>Za Slovensko ljudsko stranko je ta arbitražni sporazum škodljiv in nesprejemljiv. Z
               njim se ogroža najvitalnejši element slovenske državnosti, ozemeljska celovitost, kot
               je bila na dan osamosvojitve, in teritorialni stik z mednarodnimi vodami. Ogroža se
               tudi status Slovenije kot pomorske države. Današnja odločitev bo usodna. In s
               potrditvijo arbitražnega sporazuma bo Slovenija, žal, še enkrat, kot je bilo v
               zgodovini že velikokrat, ozemeljska poraženka. Odgovornost za ta poraz prevzemite,
               spoštovane kolegice in kolegi iz koalicije, sami, in bog naj vam odpusti ta greh.</p>
               <p>V Slovenski ljudski stranki za dobro domovine pri tem ne bomo sodelovali. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Dve poslanski skupini sta napovedali obstrukcijo. Ob tem bi želel poudariti,
               spoštovane kolegice in kolegi, da 169. člen Poslovnika Državnega zbora določa
               postopek ratifikacije mednarodne pogodbe. Ta pravi, da se ratifikacija mednarodne
               pogodbe opravi po določbah tega poslovnika, ki veljajo za nujni postopek. 144. člen
               govori o tem, da se v nujnem postopku ne opravi splošna razprava ter da se druga in
               tretja obravnava opravita na isti seji. Če pri tretji obravnavi ni vloženih
               amandmajev k predlogu zakona, razprava ni možna, pač pa samo predstavitev stališč
               poslanskih skupin. Ker pa smo ocenili, tudi sam osebno, da je to vendar tema, za
               katero je pomembno, da se opravi določena razprava, smo se večinsko odločili, da
               imajo vse poslanske skupine toliko minut, kot imajo poslancev v Državnem zboru. In ta
               odločitev je bila tudi sprejeta. Torej smo, v nasprotju s tem, kar je bilo rečeno,
               določili več in nikakor ne manj časa, kot je predvideno s poslovnikom. Toliko za
               informacijo vam in splošni javnosti.</p>
               <p>Predlog zakona je obravnaval Odbor za zunanjo politiko kot matično delovno telo.
               Besedo dajem predsednici Janji Klasinc za predstavitev poročila odbora.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani gospod predsednik, spoštovani predsednik in člani Vlade, spoštovane
               kolegice in kolegi! Odbor za zunanjo politiko je na svoji 34. seji dne 14. aprila
               letos obravnaval Predlog zakona o ratifikaciji Arbitražnega sporazuma med Vlado
               Republike Slovenije in Vlado Republike Hrvaške. Odbor je pri obravnavi upošteval
               mnenje Ustavnega sodišča, ki se je izreklo, da Arbitražni sporazum ni v neskladju s
               4. členom Ustave v zvezi z drugim razdelkom Temeljne ustavne listine o samostojnosti
               in neodvisnosti, pa tudi mnenje Zakonodajno-pravne službe, ki k besedilu Predloga
               zakona o ratifikaciji ni imela pripomb. Sporazum in mnenje Ustavnega sodišča je
               uvodoma dopolnilno predstavil minister za zunanje zadeve Samuel Žbogar, ki je
               predstavil tudi priprave na sestavo memoranduma. Gospod Vincenc Otoničar, predsednik
               Komisije za mednarodne odnose in evropske zadeve Državnega sveta, je predstavil
               mnenje komisije, ki je predlog zakona podprla. V nadaljevanju je sledila razprava
               poslank in poslancev. Predstavniki opozicijskih poslanskih skupin so menili, da
               arbitražni sporazum ni dober in da je za Slovenijo škodljiv, ker ne zagotavlja stika
               z odprtim morjem, zato Predloga zakona o ratifikaciji ne podpirajo. Izrazili so
               prepričanje, da je boljši status quo kot pa ta sporazum in da je treba prekiniti vse
               nadaljnje postopke v zvezi z ratifikacijo ter pogajanja, ki bi sledila mnenju
               Ustavnega sodišča, vrniti na začetek. Povedali so, da bo treba v primeru, če razsodba
               arbitražnega sodišča ne bo v skladu z Ustavo, le-to spremeniti, za kar je potrebna
               dvotretjinska večina. Menili so, da bodo posledice razsodbe arbitražnega sodišča za
               Slovenijo škodljive, češ, da bo Slovenija dobila kvečjemu služnostno pot iz
               Piranskega zaliva prek hrvaškega morja do mednarodnih voda, tako da bo izgubila stik
               z odprtim morjem. Problematizirali so tudi izraz <q>"junction"</q>. Povedali so, da ta
               sporazum ne vsebuje načela zunanje pravičnosti, če pa bi se odločili za rešitev spora
               pred Meddržavnim sodiščem v Haagu, bi bilo to upoštevano.</p>
               <p>Predstavniki koalicijskih poslanskih skupin so nasprotno menili, da je Arbitražni
               sporazum dober za Slovenijo, saj sedanje stanje za Slovenijo ni koristno in lahko
               nastanejo nepopravljive posledice. Menili so, da je rešitev spora z arbitražo dobra,
               saj spor obstaja že vrsto let, državi pa sta ga poskušali reševati dvostransko, a žal
               doslej neuspešno. Po mnenju koalicije iz Arbitražnega sporazuma jasno izhaja naloga
               arbitražnega sodišča, da določi stik Slovenije z odprtim morjem, torej je jasno, da
               ne gre za služnostno pot. Strinjali so se, da bo razsodba sodišča za obe strani
               zavezujoča, izrazili pa so prepričanje, da pri tem ne gre za prenos izvrševanja dela
               suverenih pravic na mednarodno organizacijo, ampak za razrešitev spora s pomočjo
               arbitražnega sodišča, zato za ratifikacijo ni potrebna dvotretjinska večina.
               Pojasnili so, da po statutu Meddržavnega sodišča v Haagu pride do upoštevanja načela
               zunanje pravičnosti le v primeru, če se zanj soglasno dogovorita obe stranki. Če tega
               soglasja ni, načela ni mogoče uveljaviti. V Arbitražnem sporazumu pa je jasno
               opisano, kaj vse je zajeto v načelu <q>"ex aequo et bono"</q>, ki zajema tudi posebne
               okoliščine, med njimi tudi zgodovinske, kar omogoča stik Slovenije z odprtim morjem.
               Minister za zunanje zadeve je na koncu dodatno pojasnil, da arbitražni sporazum v
               točki b prvega odstavka 3. člena izrecno določa nalogo arbitražnega sodišča, da
               določi stik Slovenije z odprtim morjem. Pojasnil je, da je Meddržavno sodišče v Haagu
               v nekaterih sodbah že omenjalo izraz <q>"junction"</q>, pri čemer vsi primeri dajejo jasno
               razlago tega izraza kot angleškega termina za stik z odprtim morjem.</p>
               <p>Poslanska skupina SLS je vložila amandma k 4. členu in amandma za novi 4.a člen.
               Amandmaja nista bila v skladu z določbami Zakona o zunanjih zadevah in Poslovnika
               Državnega zbora, zato o njiju ni bilo razprave in glasovanja. Po zaključeni razpravi
               je odbor glasoval z 10 glasovi <q>"za"</q> in 7 <q>"proti"</q>.</p>
               <p>Zato odbor predlaga Državnemu zboru, da Predlog zakona o ratifikaciji Arbitražnega
               sporazuma med Vlado Republike Slovenije in Vlado Republike Hrvaške sprejme v
               predloženem besedilu. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Stališče Poslanske skupine
               Demokratične stranke upokojencev bo predstavil Anton Urh. Prosim.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani predsednik Vlade,
               ministrice in ministri, predstavniki Vlade, spoštovane kolegice in kolegi!</p>
               <p>V poslanski skupini DeSUS bomo oddali glasove za ratifikacijo Arbitražnega sporazuma
               med Republikama Slovenijo in Hrvaško. Mnenje Ustavnega sodišča Republike Slovenije je
               jasno. Arbitražni sporazum sam ni v nasprotju s slovensko ustavno ureditvijo, sam
               sporazum ne določa poteka državne meje med republikama, pač pa je to akt, katerega
               namen je vzpostaviti mehanizem za mirno reševanje mejnega spora. Prav tako pravila,
               ki določajo organizacijo, pristojnosti in delovanje arbitražnega sodišča, niso
               protiustavna. Naslednje, kar je pomembno, so materialnopravna merila, ki bodo podlaga
               za izhodišča pri odločanju arbitražnega tribunala. Le-ta po mnenju Ustavnega sodišča
               niso sporna z vidika naše ustave. Izhajajoč iz zaključkov, ki smo jih izluščili iz
               vsebine odločbe Ustavnega sodišča, v poslanski skupini DeSUS soglašamo, da se
               Arbitražni sporazum ratificira. K takšni odločitvi nas napotujejo tudi drugi razlogi.
               Mejni spor med državama, ki sta naslednici nekdaj skupne države in za katerega je
               glede na vsa neuspela prizadevanja k rešitvi na bilateralni ravni jasno, da se brez
               pomoči tretjega ne bo razrešil, je treba v interesu obeh držav in za voljo koristi
               njihovih državljanov dokončno rešiti. Vsa dosedanja enostranska ravnanja, oviranja,
               zavlačevanja so se izkazala, da so škodljiva za eno in drugo stran. Skrajni čas je
               že, da prevlada razum in konsenz o tem, da je konstruktiven prestop obeh držav s
               poveritvijo odločanja tretjemu ključen za končanje mejnega vprašanja in nadaljevanja
               dobrih medsosedskih odnosov. Vsebinsko je sporazum skladen z našo ustavno ureditvijo.
               To je preverjeno. Ocenimo ga lahko kot ugodnega za našo državo, saj vsebuje vse tiste
               temelje, ki napotujejo razsodišče v to, da bo odločalo po načelih pravičnosti in
               mednarodnega prava, upoštevaje vse relevantne okoliščine in vitalne interese naše
               države. Zato ne vidimo zadržkov za njegovo potrditev pred Državnim zborom. Tako
               Hrvaška, ki je sporazum že ratificirala, kot Evropska unija in širša mednarodna
               skupnost čakajo na naš korak. Naj to ne bo korak nazaj. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               Bogdan Barovič. Prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Spoštovane kolegice, kolegi, predstavniki Vlade. Edina meddržavna, mednarodno
               priznana meja je zagotovo in predvsem obstoječa meddržavna meja med slovenskimi
               deželami in kraljevino Madžarsko v času nastajanja Jugoslavije, ki se z nastankom
               Jugoslavije nikdar ni spremenila. Šele z vključitvijo tega območja v Jugoslavijo, sta
               se Slovenija in Hrvaška znašli v isti državi, ki je nad tem območjem izvajala svojo
               suverenost kot mednarodnopravni subjekt. To stanje je moč rešiti zgolj in samo s
               pogodbo o nasledstvu nekdanje Jugoslavije. Pogodba o nasledstvu je v sedanjih
               razmerah bistveno zahtevnejši podvig, ki se ga Vlada ne upa lotiti. Bila pa bi edina
               prava rešitev. Arbitraža pa je le delna rešitev, ki zamegli ali celo ovira celostno
               realno sliko. Arbitraža bi bila kvečjemu, da ugotovi, koliko se stanji medsebojno
               razlikujeta, če je treba zatečeno stanje uskladiti s prvotnim oziroma če je mogoče
               vzdržati na novo ustvarjeno stanje. V sporazumu o arbitraži ne more biti vgrajen
               prejudic, da bo arbitražno sodišče pri odločanje meje razsojalo izključno na temelju
               zatečenega stanja, ko pa gre za položaj, ki je nastal zaradi enostranskih dejanj
               Hrvaške pred 25. junijem leta 1991 in po njem, in je v nasprotju s stanjem pred tem
               datumom, ko je Slovenija nesporno upravljala s celotnim Piranskim zalivom in imela
               neposreden stik z odprtim morjem. Upravljanje s celotnim Piranskim zalivom in
               neposreden stik z odprtim morjem je pravica, ki za Slovenijo izhaja iz nasledstva, do
               česar res nima pravnega nasledstva, enako pa ga nima niti Hrvaška. Ali se slovenska
               vlada in slovensko vodstvo zaveda, da zastavlja usodo Slovenije kot države, ki ima
               poudarjam -, svoje morje, ki ima - poudarjam - samostojen dostop do mednarodnih voda,
               in Vlada odloča in zastavlja prihodnost Slovenije in se ne more zavarovati z nobenim
               referendumom. Referendum je zgolj in samo beg pred odgovornostjo. Bistvo političnega
               vodenja je soočanje s tveganjem in odgovornostjo, a pri nas, ko gre za najtežje, pred
               odgovornostjo bežimo. Bežite!</p>
               <p>Ob sedanji dilemi: ali sprejeti Arbitražni sporazum v vsebini, kot je predložen, ali
               ne, se je po mnenju Slovenske nacionalne stranke pokazala vsa beda naše zunanje
               politike in vsa beda naše vlade. Za Slovensko nacionalno stranko vsebina arbitražnega
               sporazuma ni sprejemljiva in poudarjamo - arbitraža je zgolj in samo delna rešitev,
               ki celo zamegljuje celostno rešitev. Rešitev je pogodba o nasledstvu. Edina
               mednarodnopravna meddržavna meja, ki je pravnoformalno mednarodno določena, je,
               ponavljam, meddržavna meja med slovenskimi deželami in kraljevino Madžarsko ob
               nastajanju Jugoslavije. In ta ima moč in ta bi morala biti, če bo že ta sporazum
               sprejet, zapisana v memorandumu. Soočiti se s težavami tej vladi očitno ne gre.
               Bežimo pred odgovornostjo.</p>
               <p>In zadnje vprašanje Slovenske nacionalne stranke, ko bo na referendumu ljudstvo
               odločalo, pravzaprav ta vlada trdi, da množice <gap n="..."/><stage xml:id="Redna-16-2010-04-19.stage12">/Opozorilni znak za konec
               razprave./</stage><gap n="..."/> o problemu vedo več, kot ve Vlada in njeni strokovnjaki, ki se s tem
               poklicno ukvarjajo. Izid pa bo povedal, ali je tako ali ne.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Anton
               Anderlič.</p>
               <p>Proceduralno, prosim gospod Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo.</p>
               <p>Predsednik, v skladu s 65. členom Poslovnika napovedujem v imenu Slovenske nacionalne
               stranke obstrukcijo nadaljnje razprave pri tej točki in seveda tudi glasovanje.</p>
               <p>Kratka obrazložitev odločitve, da vam povem. V Slovenski nacionalni stranki ne želimo
               sodelovati pri takšnem neustavnem početju, pri takšnih rabotah, ko gre dejansko za
               vitalne, strateške interese Slovenije, slovenskega naroda. Vse skupaj je res
               protiustavno. Odločitev, da bo koalicija praktično z navadno večino odločala o tako
               pomembnih zadevah, se mi zdi dejansko nerazumna, da ne bom rekel še kakšnega drugega
               izraza. Ustava v 86. členu točno določa, da Državni zbor sprejema zakone in druge
               odločitve ter ratificira mednarodne pogodbe z večino opredeljenih glasov navzočih
               poslancev, kadar ni z Ustavo ali z zakonom določena drugačna večina. Ta člen dejansko
               opredeljuje navadno večino za odločanje kot splošno pravilo, če ni v konkretnem
               primeru določena drugačna večina. Ta pa je določena v 3.a členu, in sicer
               dvotretjinska večina za sprejem mednarodne pogodbe, ki jo ratificira Državni zbor in
               s katero prenese izvrševanje dela suverenih pravic na mednarodne organizacije. Tudi,
               če omenim mnenje Ustavnega sodišča, ki je izrazilo svoje zadržke in je v svojem
               mnenju povsem jasno napisalo, da obstaja možnost, da bo omenjeni arbitražni sporazum
               lahko pripeljal do posledic, ki bodo zahtevale spremembo slovenske ustave. Vedno,
               drage kolegice in kolegi, prisegate na mnenje in odločitve slovenskega ustavnega
               sodišča.</p>
               <p>Zdaj, ko gre pa dejansko za pomemben vitalni interes in ko Ustavno sodišče jasno
               opredeli, kakšna nevarnost obstaja s takšnim načinom odločanja, smo se v Slovenski
               nacionalni stranki odločili, da takšen način sprejemanja odločanja za nas ni
               sprejemljiv in ne želimo sodelovati pri takšnem početju. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ugotavljam, da je poslanska skupina najavila obstrukcijo pri obravnavi
               točke. Vendarle je treba reči, da iz pravnega mnenja, ki smo ga pridobili, iz naslova
               in vsebine Arbitražnega sporazuma ne izhaja, da bi se z njim prenašal del suverenih
               pravic Republike Slovenije na mednarodno organizacijo, kot to opredeljuje 3a. člen
               Ustave. Ker ta mednarodni sporazum ne sodi v izjemno kategorijo mednarodnih pogodb,
               ki jih obravnava 3a. člen Ustave, je treba z ustavnopravnega vidika šteti, da se
               arbitražni sporazum ratificira z zakonom, ki ga v skladu s 86. členom Ustave sprejme
               Državni zbor z večino opredeljenih glasov navzočih poslancev. Državni zbor sme in
               mora, če se tako odloči, arbitražni sporazum sprejeti le na navedeni način in v
               skladu s 86. členom Ustave in 169. členom Poslovnika Državnega zbora, da ne bi bilo
               kakšnih dilem in napačnih informacij v zvezi s tem.</p>
               <p>Stališče Poslanskega kluba Liberalne demokracije Slovenije, kot rečeno, bo predstavil
               Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani! So stvari, ki so zelo enostavne in lahko rešljive, so pa tudi stvari,
               okoli katerih se dva prizadeta ne moreta dogovoriti, in lahko traja dolgo časa, pa ne
               pride do sporazuma in do potrebnih rešitev, ki bi bile v korist obema stranema in
               prinesle mir in odpravo nekega problema tudi v mednarodni skupnosti.</p>
               <p>Dozorel je čas, v katerem lahko obe strani, tako hrvaška kot slovenska, govorim o
               vladah, menita, da je mogoče na najboljši možni način razrešiti ta primer, tako da
               sta se poenotila o tem, kako je mogoče to narediti, in sicer, da se vprašanje poveri
               mednarodni arbitraži, da se opredelijo vprašanja, do katerih smo oboji soglasni,
               torej določimo predmet, določimo način, določimo izvedbo te arbitraže z vključitvijo
               možnosti mediacije v kasnejši fazi med postopkom, da se to naredi med državama
               samima. Za Liberalno demokracijo je pomembno, da v tem trenutku lahko govorimo o tem,
               da ima arbitraža za nalogo dokončno določiti mejo na kopnem in na morju, da ima za
               nalogo določiti stik Slovenije z odprtim morjem, da ima za nalogo določiti režim na
               tem območju. In to je tisto, kar nas navdaja z upanjem, da bo tretji, če se dva nista
               mogla sporazumeti med seboj, za njiju, torej za nas in za Hrvaško, najustrezneje,
               predvsem pa pravično določil tisto, česar sami nismo mogli storiti. Verjamem, da bo
               slovenska javnost razumela, da je najbolje, da se to vprašanje rešuje stran od oči
               vsakodnevnih medijev, vsakodnevnih razprav in da bo rezultat sledil tistemu, kar bo
               tudi slovenska stran, kot sem obveščen, Vlada oziroma Ministrstvo za zunanje zadeve
               zbira in pripravlja dokumentacijo, ki bo vključevala vse relevantne argumente, da
               Slovenija doseže tisto, kar vsi mislimo, da je najpomembnejše, torej pravično mejo,
               izhod na odprto morje in ustrezne režime. Vsi obeti, ki so bili v preteklosti tako
               ali drugače zasnovani v eni ali v drugi politični grupaciji ali v stroki, niso dali
               rezultatov. Zato je prav, da sedaj, ko imamo tudi preverko, da tako rečem, na
               Ustavnem sodišču, ko imamo nekatera poenotena stališča pravne stroke, nikoli o
               nobenem vprašanju v Sloveniji pa tudi drugje se ne išče in ne pričakuje, da bodo vse
               odločitve in vsa argumentacija enoznačni, sploh takrat, ko gre za pravna vprašanja,
               prej nasprotno, pa vendarle lahko rečemo, da je v tem obdobju, od kar razpravljamo o
               tem končnem predlogu, ki je za mnoge najboljši, ki ga je bilo mogoče po vseh
               predhodnih osnutkih pripraviti, za mnoge pa seveda tudi ne. Ampak v Liberalni
               demokraciji ne želimo zamuditi priložnosti, ko smo prišli do tako usklajenega
               predloga tudi s pomočjo mednarodnih skupnosti in ob sodelovanju mednarodne skupnosti.
               Mnogi govorijo, kako to, da sedaj, ko smo člani Evropske unije, ko smo člani drugih
               mednarodnih organizacij, ne izkoristimo te prednosti v odnosu na Hrvaško in ne
               zahtevamo več, ampak tukaj preprosto ne gre za to. Treba je urediti to vprašanje na
               pošten in enakovreden način in pričakovati najboljše rezultate. Status quo ali
               nereševanje tega vprašanja ni dobro za nikogar, ne za Slovenijo, ne za Hrvaško, ne za
               mednarodno skupnost in znotraj tega seveda ne tudi za državljane in državljanke ene
               ali druge države.</p>
               <p>Žal nam je, da to sprejemamo v takem ozračju, torej ozračju obstrukcije treh
               poslanskih skupin, ampak to nas ne bo majalo v prepričanju, da ravnamo odgovorno.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine narodnih skupnosti bo predstavil dr. Lazslo
               Göncz. Prosim.</p>
            </sp>
            <sp who="SDZ5:GönczLászló">

               <speaker>DR. LAZSLO GÖNCZ:</speaker>

               <p>Hvala lepa za besedo, gospod predsednik. Spoštovani gospod predsednik, gospa
               ministrica in ministri, kolegice in kolegi.</p>
               <p>Upam, da je večina državljanov Republike Slovenije soglasna v mnenju, da naj se med
               dvema državama stanje normalizira, vključno z določitvijo meje med Slovenijo in
               Hrvaško, da bo lahko potekalo sodelovanje na vseh področjih, še posebej v občinah, ki
               mejijo na sosednjo državo, brez težav v prid celotnega življa državljanov Slovenije.
               Podobno stališče lahko izrazimo tudi z vidika italijanske in madžarske narodne
               skupnosti, zato smo že tudi večkrat poudarili, da ratifikacijo Arbitražnega sporazuma
               med Vlado Republike Slovenije in Vlado Republike Hrvaške podpiramo. To počnemo sedaj
               tudi v upanju, da to ne bo v škodo slovenskim nacionalnim in ozemeljskim interesom in
               zaupamo Vladi oziroma vsem odgovornim, da so in bodo storili vse, kar je v njihovi
               moči.</p>
               <p>Vsi se dobro zavedamo, da je določitev državne meje tam, kjer le-te v mednarodnem
               smislu ni bilo, več kot zapleteno in občutljivo dejanje. Brez zunanjega posredovanja
               državi temu na bilateralni ravni nista bili kos. Za slehernega državljana Republike
               Slovenije, ne glede na politično, narodno, ideološko in versko pripadnost, je po
               mojem mnenju pomembno, kako se bo reševala meja na morju, saj se zavedamo dejstva, da
               je pridobitev teritorialnega stika Slovenije z odprtim morjem zaradi več razlogov
               izrednega pomena. Vendar so še druga sporna vprašanja pomembna.</p>
               <p>Ker je v dosedanji razpravi pravno o razmejitvi na morju bilo že veliko povedanega,
               naj poudarim še neko drugo tudi pomembno informacijo, in sicer v zvezi z vprašanjem
               razmejitve na reki Muri. Pri dokončni določitvi državne meje na območju reke Mure je
               treba posebej opozoriti, da v preteklosti se dejansko v celem drugem tisočletju v
               mednarodnopravnem smislu med območjema današnjega Prekmurja in Medmurja državna meja
               ni določala. Zato bi bilo smiselno upoštevati pripadnost interesni sferi tamkajšnjih
               okrajev oziroma lokalnih skupnosti. Kar se slednjega tiče, je večina pristojnosti
               vsaj do datuma 25. 6. 1991 spadala k slovenski interesni sferi. Vprašljiva je lahko
               zgolj katastrska pripadnost nekaterih območij. Pri tem pa je treba vedeti, da bi bil
               zaradi spreminjanja struge reke Mure ter njenih mrtvih rokavov takšen pristop kot
               morebitna osnova reševanja več kot sporen in tudi dokaj nenavaden princip.</p>
               <p>Vprašanje pripadnosti Prekmurja je bilo s hrvaške strani sporno že davnega leta 1919.
               Vendar znotraj takratne države SHS je bila za celotno geografsko območje Prekmurja,
               torej do reke Mure in ne do kakršnekoli katastrske meje, sprejeta pomembna odločitev,
               ki mora biti z mednarodnopravnega vidika pri konkretnih odločitvah tudi danes zelo
               pomembna. In sicer po precejšnji obojestranski, torej slovenski in hrvaški,
               aktivnosti je takratni notranji minister odločil, ker je imel te pristojnosti, da ima
               Prekmurje na celotnem svojem teritoriju enotno slovensko upravo, torej formalno tudi
               tam, kjer so danes tako imenovana sporna območja. O morebitnih izjemah odločba
               ministra Pribičeviča ne govori. Odredba, ki je nastala 2. oziroma 3. septembra 1919,
               je izredno pomembna zato, ker je prvič v zgodovini odločala o upravni pripadnosti
               celotnega Prekmurja. V zvezi s tem v poznejših desetletjih, vključno v obdobju druge
               svetovne vojne, ni bilo sprejetih nikakršnih drugih sklepov ali odločitev.</p>
               <p>Glede na povedano, v pričakovanju najbolj ugodne rešitve tega vprašanja, bomo
               Arbitražni sporazum oziroma ratifikacijo podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Bojan
               Kontič. Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa. Spoštovani prisotni!</p>
               <p>V vseh sklicih Državnega zbora so se v tej dvorani sprejemale pomembne odločitve in
               tudi danes bo tako.</p>
               <p>V Poslanski skupini Socialnih demokratov smo prepričani, da je sprejem Predloga
               zakona o ratifikaciji Arbitražnega sporazuma med Vlado Republike Slovenije in Vlado
               Republike Hrvaške ena izmed najpomembnejših odločitev. Temu primerno smo temu
               predlogu posvetili svojo pozornost in temeljito preučitev. Pri tem so nas vodili
               nacionalni interesi Republike Slovenije. Z veliko gotovostjo lahko pritrdimo
               zunanjemu ministru v njegovi trditvi, da je sporazum v interesu Slovenije. Pri tem
               velja še enkrat izpostaviti izjavo predsednika Vlade, ki je dejal: <q>"Sporazum ne
               določa meje, ampak določa način, kako bo po mirni poti ta meja dokončno določena."</q>
               Vsa ta leta od osamosvojitve pa do danes so potekala prizadevanja za rešitev spora
               glede meje tako na kopnem kot na morju. Kljub temu lahko glede na doseženi rezultat
               ta prizadevanja označimo le kot mencanje na mestu, danes pa smo pred tem, da Državni
               zbor naredi pomemben korak k cilju, ki je, verjamem za vse nas, nesporen. Cilj nam je
               vsem skupaj znan že skoraj 20 let. Pri iskanju poti do tega cilja pa smo se pogosto
               razhajali.</p>
               <p>Ne bom veliko pozornosti namenil zgodovini odnosov in dogodkov, vendar bi želel
               izpostaviti le nekaj dejanj iz preteklosti. Javnosti najbolj poznan je parafiran
               sporazum Drnovšek-Račan iz leta 2001, ki pa za Hrvaško ni bil sprejemljiv. Javnosti
               so bolj ali manj dobro znani tudi nekateri drugi poizkusi glede meje med državama, ki
               pa niso bili tako dorečeni kot sporazum Drnovšek-Račan. Med temi omenjamo Brionski
               sporazum iz leta 2005 med vladama predsednikov Janeza Janše in Iva Sanaderja, ki je v
               marsičem izničil sporazum Drnovšek-Račan, pa dogovor med predsednikoma vlad Janše in
               Sanadarjem na Bledu 2007, v katerem nekateri vidijo načelen dogovor za Mednarodno
               sodišče v Haagu. Socialni demokrati te dogodke in odločitve poznamo, a se ne želimo
               vključevati v polemike, povezane z njimi. Konec koncev v teh dogodkih mi nismo imeli
               odločilne vloge, za razliko od nekaterih drugih, ki so pri tem imeli svojo vlogo.
               Socialni demokrati smo se skupaj s koalicijskimi partnerji zavezali odgovornemu
               delovanju. To zavezo javnosti smo trdno odločeni upoštevati tudi pri dokončni
               ureditvi meje z Republiko Hrvaško.</p>
               <p>V Poslanski skupini Socialnih demokratov Predlog Zakona o arbitražnem sporazumu
               podpiramo, ker se z njim v ničemer ne odrekamo ne suverenosti in ne avtonomiji.
               Pravice postaviti pravila igre ne prenašamo na tretjega, ampak smo to pravico
               pridržali zase in jo tudi uveljavili. Sporazum zahteva od arbitrov, da upoštevajo
               mednarodno pravo, pravičnost, dobre sosedske odnose in relevantne okoliščine, rešitev
               pa mora biti pravična za obe državi, spoštovanje stanja na dan 25. junij 1991. Noben
               enostranski dokument po tem datumu nima pravnega pomena, ne zavezuje nobene strani v
               sporu in nikakor ne prejudicira razsodbe.</p>
               <p>In razlog, ki je tudi zelo pomemben, iz mnenja Ustavnega sodišča nedvoumno izhaja, da
               predlog zakona ni v nasprotju z Ustavo. Pri tem velja poudariti, da sporazum ne
               predvideva, da arbitražno sodišče ugotovi, ali Slovenija ima stik z odprtim morjem.
               Sporazum govori o tem, da arbitražno sodišče določi stik Slovenije z odprtim
               morjem.</p>
               <p>Naj predstavitev stališča v imenu Poslanske skupine Socialnih demokratov zaključim z
               besedami naše kolegice Darje Lavtižar Bebler, izrečene na matičnem delovnem telesu:
               <q>"Dejstvo, da je v kakovostnem pogledu ta arbitražni sporazum presežek vseh dosedanjih
               morebitnih dogovorov, ki smo jih bilateralno dosegli oziroma smo menili, da smo jih
               dosegli s hrvaško državo."</q></p>
               <p>Dejstvo, da je sporazum dober, je tudi današnja obstrukcija opozicije. Proti tako
               dobremu sporazumu je namreč zelo težko glasovati. Lažje je zapustiti dvorano.</p>
               <p>Poslanska skupina Socialnih demokratov bo podprla Predlog zakona o ratifikaciji
               Arbitražnega sporazuma in aktivno sodelovala pri pripravi referenduma, na katerem
               bomo skupaj odločali o usodi danes izglasovanega zakona o ratifikaciji Arbitražnega
               sporazuma. Dozorel je čas, da v duhu dobrih medsosedskih odnosov odpravimo ovire, s
               katerimi se soočamo že skoraj dve desetletji. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Spoštovani predsednik Državnega zbora, spoštovani predsednik Vlade, člani in članice
               Vlade, spoštovane kolegice in kolegi!</p>
               <p>Danes 19. aprila 2010, skoraj 19 let po razglasitvi neodvisnosti Slovenije, bomo
               poslanci in poslanke Državnega zbora, vsaj tisti, ki smo ostali na delovnem mestu,
               končno glasovali o ratifikaciji in o primernosti tako imenovanega arbitražnega
               sporazuma o določitvi meje med Slovenijo in sosednjo Hrvaško. S tem izvajamo pravico
               in dolžnost, ki ste jo nam na volitvah zaupali državljanke in državljani Republike
               Slovenije. S svojim glasom bomo prevzeli odgovornost za odločitev, ki bo omogočila,
               če bo sprejeta, tisto, kar od nas pričakuje javnost in je s podpisom že dogovorjeno
               med slovensko vlado in hrvaško ter z EU, ki je pri nastajanju tega sporazuma aktivno
               posredovala in sodelovala.</p>
               <p>Danes vendar ne odločamo o poteku meddržavne meje na kopnem in na morju, ne o poteku
               ne o označitvi meje, ki jo obe državi kljub temeljnima ustavnima listama že 19 let
               tolmačita različno. Ne, danes odločamo o ratifikaciji mednarodnega sporazuma, ki bo
               omogočil začetek arbitražnega postopka pri mednarodnem telesu, sestava katerega je
               bila določena enakopravno po določilih in pogojih, ki smo jih po dolgih pogajanjih ob
               mediaciji Evropske unije in po neposrečenem enoletnem zastoju, ki je škodoval vsem,
               končno zapisali v tem dokumentu.</p>
               <p>Ta določila bistveno izboljšujejo izhodišča in vse dogovore, ki so bili pred tem
               sprejeti v smislu posredovanja tretjega razsodnika, tudi Blejskega sporazuma iz leta
               2007, ki je predvideval reševanje spora na Meddržavnem sodišču v Haagu. Nekoliko
               čudno, nadvse neprepričljivo in predvsem intelektualno nepošteno zveni nasprotovanje,
               ki se je prelevilo v obstrukcijo, prav s strani tistih, ki so bili pripravljeni
               rešiti mejni spor v Haagu, čeprav na deklarativni ravni, z enostransko in torej težko
               uresničljivo zahtevo, da bi haaški sodniki presodili po načelu tako imenovane zunanje
               pravičnosti. Sedaj je ta pravičnost skupaj s posebnimi okoliščinami zapisana in
               opisana v samem sporazumu. V sporazumu je zapisan kot dejstvo celo stik Slovenije z
               odprtim morjem.</p>
               <p>Da je sporazum skladen z Ustavo Republike Slovenije in s Temeljno ustavno listino je
               v svojem mnenju tako rekoč soglasno nedvoumno zapisalo tudi Ustavno sodišče. Poskusi
               prevrednotenja ali drugačnega tolmačenja tega mnenja bi bili skrajno nedostojni. Zato
               je bolje, da se držimo dejstev. In dejstvo je, da je zaključek mejnega spora v
               interesu vseh, obeh držav, njunih državljanov, gospodarstva, širitve naših tržišč,
               stabilnosti v regiji, miru in sodelovanja, evropske kakovosti življenja ljudi ob meji
               in je seveda v interesu kredibilnosti in ugleda Slovenije v Evropi in v odnosu do
               celotnega zahodnega Balkana. Kdor si tega ne želi, bo našel ali si bo izmislil tisoč
               in en razlog za glasovanje proti sporazumu. V arzenalu cenene demagogije in laži je,
               žal, še veliko nabojev. Naj vendar za tako nevarno lahkotnost sprejmejo tudi
               odgovornost pred zgodovino. Če bi sporazum spodletel, bi obdržali le sedanje stanje,
               to je status quo, odrekli pa bi se edini možnosti, da se po mirni poti trenutno
               dejansko za Slovenijo neugodno stanje, zlasti na morju, popravi z mednarodno pravno
               potrditvijo tistega, kar nam po našem tolmačenju stanja na dan 25.6.1991 pripada.</p>
               <p>Poslanska skupina Zares bo zato sporazum o arbitraži podprla in ratificirala ter s
               tem prispevala k prenehanju dolgoletnih napetosti in sejanja sovraštva, ki v obeh
               državah koristijo le parcialnim interesom in notranjepolitičnim obračunom
               nekaterih<gap n="..."/> <stage xml:id="Redna-16-2010-04-19.stage13">/Opozorilni znak za konec./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi splošna razprava poslank in poslancev. Besedo ima Janja Klasinc.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovane kolegice in spoštovani kolegi!</p>
               <p>Naj najprej rečem nekaj o današnjem ravnanju opozicije v Državnem zboru. Gre očitno
               za obliko notranjepolitičnega boja in po mojem mnenju za neodgovorno in
               nedržavotvorno dejanje. Strinjala bi se z vodjo naše poslanske skupine, da gre
               predvsem za to, da opozicija nima pravih argumentov proti temu arbitražnemu
               sporazumu. Ker sem že velikokrat razpravljala o vsebini tega sporazuma in ker bodo o
               tem razpravljali tudi številni kolegi in drugi prisotni na današnji seji, mislim, da
               je nepotrebno ponavljati že znane argumente. Bi pa spomnila, če je ta sporazum res
               tako strašansko škodljiv za to državo in gre res po mnenju nasprotnikov sporazuma za
               korist hrvaške države, da pogledamo nekaj nasprotovanj, ki so prisotna že dolge
               mesece na drugi strani meje, na Hrvaškem. Verjetno se še spomnite poziva Komisije za
               pravičnost in mir hrvaške škofovske konference, ki je pozvala hrvaško prebivalstvo in
               hrvaški sabor, naj ne sprejmejo tega sporazuma. Temu so sledili tudi drugi
               komentarji, predvsem pa je vrhunec strokovnega in organiziranega nasprotovanja temu
               sporazumu pomenila peticija Apel hrvaškemu saboru in javnosti, ki so jo novembra lani
               predstavili najpomembnejši mednarodnopravni strokovnjaki s Hrvaške, dr. Ibler, dr.
               Rudolf in dr. Banac. Peticija predstavlja vrsto razlogov in ne bi naštevala vseh, ki
               jih vsebuje, zaradi katerih je po njihovem mnenju arbitražni sporazum slab za
               Hrvaško, ne za Slovenijo. Zaradi strokovnosti nekaterih omenjenih piscev, ki so
               nedvomno ugledni mednarodnopravni strokovnjaki, so ti razlogi zanimivi tudi za
               današnjo razpravo, in to predvsem zato, ker so nekateri nasprotniki tega sporazuma v
               Sloveniji večkrat sklicujejo prav nanje, na te mednarodnopravne strokovnjake in pri
               tem pozabljajo, da pa vrsta sicer uglednih pravnikov, ki je nasprotovala temu
               arbitražnemu sporazumu v Sloveniji, sploh ni strokovnjakov za mednarodno pravo.</p>
               <p>Vrnimo se k tem razlogom proti, in to hrvaških mednarodnih pravnikov. Pravijo, da bi
               spor moralo, po njihovem mnenju, reševati Mednarodno sodišče OZN v Haagu. Gre za
               enako stališče, kot ga ima pri nas Janez Janša. Drugič. S sprejemom arbitražnega
               sporazuma se po njihovem mnenju krši konvencija Združenih narodov o pravu morja
               oziroma jamajška konvencija, saj naj bi Hrvaška z arbitražnim sporazumom prepustila
               hrvaško teritorialno morje Sloveniji, torej ravno obratno, kot to trdijo kritiki
               slovenskega pristopa k arbitražnemu sporazumu. Hrvaška je po nepotrebnem odstopila od
               že pridobljenih pozicij, in sicer, kot pravi dr. Davor Vidaz, je Hrvaška sama
               odstopila od dogovora Janša-Sanader iz avgusta 2007 na Bledu, o katerem sta se obe
               strani dogovorili, da se mejni spor prenese pred Mednarodno sodišče v Haagu, kar
               potrjuje, kot pravi dr. Videz, magnetogram slovenske vlade. Podpisniki peticije,
               zlasti dr. Davorin Rudolf, pa sporazum o arbitraži kritizirajo predvsem zato,
               citiram, <q>"ker se z arbitražnim sporazumom nalaga arbitražnemu sodišču, da določi stik
               Slovenije z odprtim morjem"</q>. Dr. Rudolf je za hrvaško agencijo Hina tudi rekel, da je
               ta sporazum slabši za Hrvaško od sporazuma Drnovšek-Račan, in to argumentiral z
               besedami: <q>"V naprej oblikuje odločitev sodišča o tem vprašanju, saj mora sodišče
               določiti slovenski stik "</q>junction<q>" z odprtim morjem."</q> Torej, kolegice in kolegi, vse
               pripombe opozicije, da to ne drži, padajo v vodo.</p>
               <p>Vse ugotovitve, zlasti ta zadnja, kažejo, da je bila Hrvaška pod pritiskom Evropske
               unije, da sprejme ta sporazum, o tem je že govoril predsednik Vlade v uvodu. Mislim,
               da moramo predvsem pri današnji obravnavi obravnavati ta stališča hrvaških
               strokovnjakov tako, da bi vsako vračanje nazaj, na začetek pogajanj, kar predlaga
               Slovenska demokratska stranka, pripeljalo obe državi spet v slepo ulico, v stanje
               konfliktov na kopnem in na morju. Ne smemo namreč pozabiti, da smo bili pred
               sklenitvijo tega sporazuma skoraj vsakodnevno priča konfliktom na obeh straneh, in to
               tako ob kopni meji s Hrvaško kot tudi v Piranskem zalivu. Sama sem prepričana, da si
               večina Slovencev in Hrvatov tistega stanja ne želi več. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matjaž Zanoškar. Hvala.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani predsednik. Spoštovani, gospod predsednik Vlade, ministrice in
               ministri, kolegice in kolegi!</p>
               <p>Mnenje Poslanske skupine DeSUS je bilo jasno izraženo in jasno povedano in poleg tega
               naj dodam v bok vsemu temu tudi to, da prihajam s Koroške, kjer je pokrajina na robu
               dežele in je povezana neposredno z mejo, saj je bila povezana z državno mejo. Če
               pogledamo skozi zgodovino in prizadevanja, potem se na Koroškem še kako zavedamo, da
               soseda ne moremo omenjati, pač pa vedno imamo interese, da s sosedom gojimo dobre
               medsebojne in sosedske odnose. Ob tem, ko danes razpravljamo o zakonu o ratifikaciji
               arbitražnega sporazuma, se nam zdi tudi na Koroškem zelo, zelo pomembno, da končno
               prihajamo do začetka konca. Do začetka konca tega zelo perečega vprašanja, ki ni v
               prid ne eni in ne drugi državi, poleg tega pa vprašanja, ki nas v mednarodnem
               prostoru tudi umešča na nek način v stopnjo oziroma v tiste z visoko civilizacijsko
               normo. Torej sposobnost, da rešimo to vprašanje, je na obeh straneh. Čudi me, da
               nekateri, ki so danes zapustili to dvorano, se ne zavedajo, da je dobro, da se ta
               postopek z današnjim glasovanjem ne prekine, pač pa da ta proces gre naprej in da vse
               bolj teži k temu, da enkrat pridemo tudi do končne rešitve.</p>
               <p>Vsi tisti, ki se izgovarjajo na odgovornost, bi jim lahko rekli, da odgovornost je na
               nas. Tokrat je na nas. In prav je, da se te odgovornosti zavedamo in da te
               odgovornosti ne prenašamo na naše zanamce ali poznejše generacije, pač pa strnemo vse
               svoje znanje in to vprašanje rešimo. V nikakršnem pomenu in nikakršnem smislu in
               vsebini se ne načenja nacionalno vprašanje, vprašanje nacionalnega interesa Slovenije
               z ratifikacijo tega sporazuma, pač pa se kot arbitražno sodišče uvršča še neko
               dodatno orodje, ki bo pomagalo k rešitvi tega vprašanja. Nerešeno vprašanje med
               Hrvaško in Slovenijo jemljem kot vulkan, za katerega nikoli ne vemo, kdaj in kako bo
               začel bruhati in nam s svojim prahom zasenčil naša obzorja. Zato se mi zdi, da je
               silno pomembno, če ne zgodovinsko, da danes pozitivno odločimo o zakonu o arbitražnem
               sporazumu med dvema državama in s tem damo zeleno luč in nadaljujemo postopek, v
               katerega je bilo vloženega veliko truda te vlade. Vse vlade so se trudile in po
               svojih najboljših močeh želele prispevati k temu, vendar do take točke, na kateri smo
               danes, nobena od teh vlad ni prišla.</p>
               <p>Naj rečem na koncu, mnenje Poslanske skupine DeSUS je bilo povedano. Veselimo se
               tega, da bomo dali zeleno luč nadaljevanju vsem tem postopkom in celotnemu procesu,
               da končno pridemo do rešitve, za katero si želimo tako na hrvaški kot tudi na
               slovenski strani. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Roberto Battelli. Prosim.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala lepa. Jaz bom podprl ratifikacijo arbitražnega sporazuma, ker ni pravzaprav
               nobene druge izbire. Po blokadi Hrvaške je to med drugim edini način, da se Slovenija
               ne pogrezne dokončno v tisto, kar mnogi definirajo kot balkanstvo v najslabšem
               pomenu: to je stanje neke srdite konfliktnosti, ki ogroža druge in destabilizira
               širši prostor. Če se ne ratificira ta sporazum in se tudi ne sprejme na referendumu,
               bomo točno postavljeni v tako stanje. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Darja Lavtižar Bebler. Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Moram tudi sam z obžalovanjem ugotoviti, da opozicija obstruira razpravo te točke
               dnevnega reda v Državnem zboru. Drznila bi si reči, da s tem kaže izrazito
               nedržavotvorno držo. Če ima ugovore zoper vsebino tega arbitražnega sporazuma in
               sploh zoper predlagani način razreševanja mejnega spora s Hrvaško, potem bi bilo
               prav, da na Državnem zboru vse te argumente razgrne. Zato si drznem iti še korak
               naprej in izraziti prepričanje, da opozicija nima pravih argumentov, s katerimi bi
               ugovarjala vsebini predlaganega arbitražnega sporazuma.</p>
               <p>In zato je pač na nek način bolj elegantno zapustiti prizorišče in potem nekje pred
               televizijskimi zasloni ali pa ozvočenji v poslanskih sobah poslušati, kaj bomo mi
               tukaj govorili. Ampak ravno zato, ker sem zadnje dni zelo skrbno poslušala stališča
               opozicijskih poslancev in politikov in pri tem nisem slišala nobenih resnih
               argumentov, čemu menijo, da je ta arbitražni sporazum škodljiv za Slovenijo in slab,
               teh argumentov enostavno niso povedali, zato želim danes povedati, kateri pa so tisti
               argumenti, ki mene osebno in verjamem tudi moje kolege v Poslanski skupini Socialnih
               demokratov in v drugih koalicijskih poslanskih skupinah prepričujejo o tem, da je ta
               arbitražni sporazum ta hip najboljša rešitev, ki smo jo doslej mogli in smo jo
               dosegli z Republiko Hrvaško in zakaj sem prepričana, da ni dober, da bi opustili to
               zamisel o ratifikaciji zakona o arbitražnem sporazumu in bi šli spet nazaj, kot
               predlaga opozicija, na izhodiščni položaj. Želim povedati svoje stališče oziroma
               argumente v prid temu arbitražnemu sporazumu.</p>
               <p>Poglejte, zelo na kratko naj povem štiri bistvene stvari, ki jih ta arbitražni
               sporazum tukaj nesporno določa. To so tiste bistvene stvari, ki jih je Slovenija ali
               pa bi jih bila v vsaj morala doslej v pogajanjih s Hrvaško zasledovati in
               predstavljati.</p>
               <p>Prvič. Hkrati, in to je bila ves čas zahteva Slovenije, se razrešuje vprašanje meje
               na kopnem in morju. Ves čas je bilo naše stališče o Sloveniji, da moramo pogojevati
               to zahtevo, da se meja na kopnem in morju rešuje v paketu, če rečem grdo. Potem,
               arbitražni sporazum določa nalogo arbitražnemu tribunalu, da določi stik Slovenije z
               odprtim morjem, se pravi, da ne gre za vprašanje, ali Slovenija ima stik z odprtim
               morjem ali ne, ampak ta stik Slovenija ima, pač pa je treba določiti konkretno, kje
               ta stik poteka na terenu, na morju.</p>
               <p>Potem tretjič. Govorilo se je o tem zadnje čase, da opozicija ni zadovoljna, ker v
               arbitražnem sporazumu ni izrecno navedeno načelo <q>"ex aeque et bono"</q>. Naj pri tem
               povem, da to načelo je vsebinsko v smislu obrazloženo opisno v 4. členu tega
               arbitražnega sporazuma, in sicer v točki B, kjer pravi, da bo arbitražno sodišče
               uporabljalo mednarodno pravo, pravičnost in načelo dobrososedskih odnosov za dosego
               poštene in pravične odločitve, upoštevajoč vse relevantne okoliščine za odločanje pod
               točkama B in C, o katerih sem prej govorila iz 3. člena. Se pravi, vse relevantne
               okoliščine. Katere pa so tiste relevantne okoliščine, ki jih bo arbitražno razsodišče
               upoštevalo? To bomo pa povedali mi v memorandumu, ki smo ga tudi po 3. členu tega
               arbitražnega sporazuma zavezani pripraviti. Se pravi, memorandum bo tisto gradivo, ki
               ga mora Slovenija zelo skrbno pripraviti, kjer bo navedla vse zgodovinske, okoljske,
               kulturne in druge tradicije in okoliščine, ki so pomembne za to, da bi arbitražno
               razsodišče, arbitražni tribunal znal presoditi okvir, o katerem pravzaprav odloča v
               tem sporu.</p>
               <p>In potem kot 4. zelo pomembna točka, ki smo jo tudi uspešno dosegli z umestitvijo v
               ta arbitražni sporazum, pa je, da noben enostranski dokument ali dejanje, se pravi,
               ne dokument ne dejanje, katerekoli strani po 25. juniju 1991 nima pravnega pomena in
               nikakor ne prejudicira razsodbe. Se pravi, da smo tudi vrnili v pogajalski tekst
               datum 25. junij 1991. Zakaj pravim vrnili? Naj spomnim, preden je Slovenija podpisala
               Brionsko deklaracijo o izogibanju incidentov leta 2005, je takratna vlada prišla na
               Odbor za zunanjo politiko Državnega zbora s tekstom, ki ni vseboval datuma 25. junij
               1991. To je mogoče dokazati iz gradiv, ki so takrat prišla na sejo Odbora za zunanjo
               politiko. Takrat sta dva opozicijska poslanca, kolega Školč in jaz, zahtevala, da se
               ta datum 25. junij 1991 izrecno vnese v tekst Brionske deklaracije. Se pravi,
               prejšnja vlada ni štela za pomembno, da bi v tisti tekst Brionske deklaracije sploh
               postavila zahtevo, da so vsa enostranska dejanja po 25. juniju 1991 brez pravnega
               učinka. Šele po zaslugi takratne opozicije je to prišlo v tekst Brionske deklaracije.
               Kot sem že prej povedala, opozicija pravi, da ni načelo <q>"ex aequo et bono"</q> izrecno
               zapisano v arbitražnem sporazumu, hkrati pa seveda pozabi, da na primer v izhodiščih
               prejšnje vlade za pogajanja v mešani komisiji Hrvaške in Slovenije o mejnem sporu iz
               leta 2007 tudi prejšnja vlada, ki danes tako tarna, da ni dobesednega stališča <q>"ex
               aequo et bono"</q> vnešenega v ta tekst, ni v takratna izhodišča pogajalski skupini sploh
               omenila kot bistveni pogoj načelo <q>"ex aequo et bono"</q>, pač pa, iz teksta, ki smo ga
               brali v Mladini in je podpisan kot takratni zunanji minister dr. Dimitrij Rupel,
               izhaja, da bi lahko načelo <q>"ex aequo et bono"</q> zahtevali in uporabili zgolj kot
               taktično potezo za to, da se umaknejo iz pogajanj, če slovenski strani ne bo kaj
               povšeči v tistem trenutku oziroma če bo sodila, da mora na tisti točki, ki je za
               Slovenijo neugodna, pogajanja prekiniti. Zdi se mi skrajno sprevrženo in hinavsko, če
               hočete, da se danes postavlja kot velika zamera temu arbitražnemu sporazumu, da ni
               izrecno v besedilu v tej formulaciji navedeno načelo <q>"ex aequo et bono"</q>, ko pa takrat
               prejšnja vlada leta 2007 sploh ni razmišljala o tem, da bi prav to načelo postavila
               kot pogoj za to, da se nadaljujejo pogajanja, pač pa se je to razumelo kot nek izhod
               iz pogajalskih dejanj.</p>
               <p>Iz vsega tega, kar sem povedala in kakor sama stvari razumem, je problem za opozicijo
               zgolj ta, da se zavedajo, da je ta sporazum dober, ni pa jim všeč, da se utegne ta
               sporazum udejanjiti, uresničiti pod to Vlado. V tem je vsa vsebina in vso jedro. Jaz
               bom seveda ta arbitražni sporazum podprla in mislim, da argumenti, ki sem jih
               navedla, vsaj za mene osebno so prepričljivi. Kot povedano, nisem pa še slišala
               nobenih resnih argumentov, zakaj je ta arbitražni sporazum slab in ali si moremo
               sploh upati in želeti, želeti ja, ampak upati pa že manj, da bi kdaj pozneje prišli
               do boljšega sporazuma.</p>
               <p>Še nekaj je. Ta arbitražni sporazum je bil sklenjen pod okriljem EU. Mislim, da to je
               tudi neka dodatna kvaliteta tega arbitražnega sporazuma in seveda tudi večja zaveza
               Hrvaški, ker je Hrvaška tista, ki se podaja na pot vključitve v Evropsko unijo.</p>
               <p>In še eno zadrego verjetno ima naša opozicija, to pa je, ko že govorim o evropski
               dimenziji, dejstvo, da je včlanjena v Evropsko ljudsko stranko, ki pa, kot dobro
               vemo, na evropski ravni izrazito podpira sklenitev in uveljavitev tega arbitražnega
               sporazuma. Se pravi, naši kolegi, opozicijski poslanci, so v nekih precejšnjih
               težavah, ampak pustimo zdaj, mislim, da je nedržavotvorno, da danes z nami ne
               poskušajo najti in predočiti vse razloge, pa tudi slabe, če jih imajo, da bi
               prepričali javnost, da je ta sporazum škodljiv in ni dober, tako kot zagovarjajo.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franco Juri. Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik. Tudi meni je žal, da se je danes opozicija
               odločila za obstrukcijo, kajti na tak način ne bo mogla replicirati na nekatere
               ugovore, ki so del razprave, saj v zadnjih letih je potekala intenzivna izmenjava
               mnenj o tem sporazumu. Slišali smo vsakič, ko je opozicija nastopala z argumenti, ki
               po mojem mnenju niso bili vzdržni, je bilo čutiti nekakšno zadrego s strani
               opozicije, ki ni imela več pravih odgovorov in se je vse bolj zatekala v iskanje
               nekih motivov, ki ne prepričujejo. Med temi je recimo zdaj najbolj trendna parola
               postala služnostna pot, ki naj bi jo dobili s tem sporazumom. Kolikor mi je znano, v
               samem sporazumu te besede ni. Govori se samo o stiku Slovenije z odprtim morjem.
               Ponavljam: stik Slovenije z odprtim morjem. Če ga nekdo tolmači kot služnostno pot,
               je to predvsem njegov problem in problem tistih, ki verjetno v svojem mandatu ne bi
               dosegli bistveno več. Nasprotno, dosegli bi manj. Ne bi dosegli niti tako jasne
               službene poti. Ampak naj jih pomirimo. Službena pot oziroma koridorji oziroma neka
               posredna povezava z odprtim morjem je zagotovljena v vseh mednarodnopravnih
               dokumentih, ki se ukvarjajo s pomorskim pravom. In kot veste, prav Konvencija o
               pomorskem pravu zagotavlja sleherni državi, tudi tistim, ki so prikrajšane zaradi
               geografske lege, prosto plovbo do odprtega morja. Slovenija bi s tem razpolagala v
               vsakem primeru. In ne pozabimo, vodji opozicije je treba pojasniti, da ko govorimo o
               koridorjih, ko govorimo o teh povezavah, je treba pojasniti, da Slovenija uporablja
               dva koridorja za dostop do mednarodnih voda. Plovba v koprsko luko in iz koprske luke
               poteka po teh dveh ustaljenih in določenih koridorjih. En koridor, ne glede na izid
               naših pogajanj s Hrvaško, gre skozi italijanske ozemeljske vode. In v vsakem primeru
               bomo vedno odvisni od zagotovil, ki jih imamo na podlagi mednarodnih konvencij. Ampak
               v zvezi s Hrvaško je govora o drugi stvari, je govora o neposrednem stiku z
               mednarodnimi vodami. Kako to doseči? Seveda bo to zahtevna naloga, zanimiva naloga,
               velik mednarodnopravni izziv za mednarodne arbitre. Ampak dejstvo je, da nikoli prej
               nismo bili tako blizu rešitvi, kot smo sedaj. Tudi s sporazumom Drnovšek-Račan ne.
               Takrat je bil sporazum parafiran, ampak hrvaška stran ga ni ratificirala. Tokrat je
               Hrvaška opravila svojo nalogo in je to ratificirala. In je vse na naši mizi. Če bomo
               to ratificirali, bomo dejansko zelo blizu rešitvi spora, ki traja že 19 let in ima
               eno izredno neracionalno plat. Ne gre iskati rešitve samo v mednarodnem pravu, v
               zgodovinskih argumentih. Teh bo na pretek, jih bo veliko.</p>
               <p>Zdaj imamo končno priložnost, da spravimo v memorandum, tako kot bo druga stran
               verjetno počela, imamo mi tudi možnost, da spravimo vse, kar je bilo pred 25. 6.
               1991. Vse, kar je bilo potem, ne velja. Kar je bilo prej, bo del tiste argumentacije,
               ki jo bosta obe strani maksimalno skušali unovčiti. Argumenti, če bodo solidni, če
               bodo prepričljivi, če bodo utemeljeni, bodo vsekakor napotili arbitre k pravični
               rešitvi mejnega vprašanja, zlasti tistega na morju. In ne samo na morju. Gre za
               dokončno označitev meje, ki je sicer določena s temeljno ustavno listino, ni pa
               povsem označena, ker so bile interpretacije njenega poteka različne. Zdaj je
               priložnost, da se enkrat končno, dokončno pojasni, kje poteka meja na kopnem in na
               morju. To je v interesu vseh. Jaz prihajam iz slovenske Istre, torej z obmejnega
               območja. Dobro poznam istrske razmere in zagotavljam, da je v interesu ogromne večine
               tam živečih ljudi, da se končno tista meja dvigne na neko evropsko raven
               komuniciranja med ljudmi. Ne pozabimo pa, da pred 19-imi leti smo postavili mejo na
               ozemlju, kjer meje nikoli ni bilo, kjer so ljudje komunicirali, so bili prijatelji,
               so bili v sorodstvenih zvezah. Nikjer ni take povezanosti med obmejnimi ljudi, kot je
               vzdolž slovensko-hrvaške meje, še posebej v Istri. Domačini, tisti, ki čutijo tisto
               posebno multikulturnost, ki se zavedajo bogastva, ki izhajajo iz te multikulturnosti,
               se veselijo rešitve, se veselijo konca tega črnega poglavja slovensko-hrvaških
               odnosov, ki seveda do zdaj ni prispevalo k ugledu in tudi politični in pogajalski
               moči Slovenije na območju zahodnega Balkana. Mi smo zdaj postali ambiciozni, smo
               prevzeli vlogo in so nam tudi pripisali eno zanimivo povezovalno vlogo na zahodnem
               Balkanu. Zahodni Balkan ni samo Hrvaška, ampak je tudi Bosna, je Črna gora, je
               Srbija. Poglejte, kaj se tam dogaja! Nas bodo kmalu prehiteli. Črna gora in Hrvaška
               sta se že dogovorili o rešitvi spora na mednarodnem sodišču. Ti dogovori so zelo
               daleč. In to velja tudi za druge meje. Pričakujejo, da bo vendarle Slovenija zgled,
               ki bo celo omogočil in ponudil alternativo haaškemu sodišču z arbitražo, ki je
               prilagojena konkretnim razmeram in konkretnim interesom obeh držav v sporu. Tukaj v
               tem arbitražnem sporazumu, in tukaj popolnoma soglašam s predsednikom Vlade, ta
               sporazum ne bi bil sprejet s strani Hrvaške, če ne bi bilo njenega interesa za vstop
               v Evropsko unijo. In to je tisto ključno dejstvo, ki omogoča nadaljevanje v tej
               smeri.</p>
               <p>Hrvaška, vemo tudi, kdo nasprotuje temu sporazumu in ta sinergija na našo opozicijo,
               ki je zapustila to dvorano, pa del hrvaške opozicije, najbolj skrajnih
               nacionalističnih gibanj, vključno z nekdanjim pogajalcem dr. Rudolfom, je zelo
               zgovorna. Je zanimiva ta nenačelna koalicija v nasprotovanju temu sporazumu. Ampak
               prav ta nenačelna <gap n="..."/><stage xml:id="Redna-16-2010-04-19.stage14">/Opozorilni znak za konec razprave./</stage><gap n="..."/> koalicija proti
               sporazumu dokazuje, da je sporazum dober in da ga velja podpreti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Potrč. Prosim.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. V življenju in tudi pri odločanju o političnih vprašanjih so vprašanja in
               je čas, ko je odločitev potrebna. Če se odločitev ne sprejme, pomeni, da ostajaš na
               mestu in da ne rešiš problema. Danes smo v Državnem zboru pred tem, in jaz bom to
               podprl, da problem začnemo reševati, ker je 19 let, odkar stopicamo na mestu in vedno
               znova iščemo izgovore, da ne bi pristopili k rešitvi, dovolj dolg čas. In predlog
               sporazuma, ki je pripravljen, je dovolj kvalitetna podlaga, da je na njej mogoče
               graditi zaupanje tudi v arbitražno sodišče, ki bo sprejelo v skladu z našimi interesi
               stališča, ki bodo zagotovila pošteno, pravično mejo na kopnem in tudi dohod Slovenije
               do mednarodnih voda do odprtega morja. Jaz nisem doslej slišal resnih argumentov, da
               bi Slovenija ne imela dovolj podlag, da lahko z zaupanjem v mednarodno arbitražo
               potrdi in sprejme ta sporazum.</p>
               <p>Diskusije o tem, kaj naj bo presečni datum, so odveč, ker smo jih mi napisali v našo
               ustavno listino o samostojnosti in neodvisnosti Republike Slovenije in meje veljajo
               tam, kjer so bile na dan 25. 6., tam, kjer niso bile, pa dejanska razpolaganja. In mi
               trdimo, in imamo prav, da je bil Piranski zaliv pod našo jurisdikcijo in ingerenco in
               da bo tudi to dejstvo moralo odigrati ustrezno vlogo v mednarodni arbitraži. Če ne
               bomo sprejeli te odločitve, potem odločitev ne bo pomenila koristi za Slovenijo.
               Pomenila bo nadaljevanje stanja, v katerem bomo morali odločati, ali imamo interes
               ali ne, da se Hrvaška postopoma vključi v Evropsko unijo. Jaz mislim, da poleg
               Hrvaške je to tudi naš interes, da se uredijo mejna vprašanja, da se izboljšajo
               gospodarski, politični in drugi odnosi, ne pa, da vedno znova izkoriščamo na
               Hrvaškem, pa kdaj pa kdaj tudi pri nas, priložnost, da se spori med obema državama
               potencirajo. Mislim, da je sedaj priložnost, da odpremo novo poglavje. Vlada je
               uspešno pripeljala stvar do podpisa arbitražnega sporazuma, ki naj bi ga danes
               ratificirali. In vsi skupaj, upam, da bo to ohranjeno, imamo korajžo, ne bojazen, da
               lahko vsebino in dobre rešitve tega arbitražnega sporazuma pojasnimo tudi pred
               državljankami in državljani, ki bodo o njem odločali na referendumu. Žal mi je, da
               vsa slovenska politika ni sposobna skupnega dogovora, da na praznih argumentih ali
               brez argumentov odklanja potrditev in ratifikacijo arbitražnega sporazuma in
               pravzaprav notranjepolitična vprašanja in svoj interes za prevzem oblasti povezuje z
               dolgoročnimi zunanjepolitičnimi interesi slovenske države.</p>
               <p>Jaz bom arbitražni sporazum podprl. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Samo Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Po mojem mnenju je tokrat dozorel čas, da po skoraj 20 letih na podlagi arbitražnega
               sporazuma med Vlado Republike Slovenije in Vlado Republike Hrvaške arbitražno sodišče
               določi potek meje med državama na kopnem in morju in stik Slovenije z odprtim morjem
               in ne zgolj služnostne poti, kot je na seji matičnega odbora za zunanjo politiko
               dejal predsednik največje opozicijske stranke Janez Janša, ter seveda določi režim za
               uporabo ustreznih morskih območij. Dosedanja dva najbolj resna poskusa, tu mislim na
               sporazum Drnovšek-Račan leta 2001 in Blejski dogovor med Janšo in Sanaderjem leta
               2007, nista obrodila sadov in sta bila žal neuspešna. Izhodišče za nova pogajanja med
               državama je bil sklep slovenske vlade 29. septembra 2009, v katerem so bila
               opredeljena izhodišča za sklenitev sporazuma o reševanju in jih je naslednji dan
               potrdil tudi državnozborski odbor za zunanjo politiko.</p>
               <p>Sporazum sta 4. novembra v Stockholmu podpisala predsednika obeh vlad. Hrvaška je
               sporazum ratificirala konec lanskega leta. Kljub temu da je bila obojestranska želja
               sporazum ratificirati že do konca leta 2009, si je Slovenija vzela še nekaj časa in
               ga dala tudi v presojo Ustavnemu sodišču, ki je ugotovilo, da sporazum ni v nasprotju
               z ustavo. Sporazum tudi določa, da arbitražno sodišče uporablja pravila in načela
               mednarodnega prava, pravičnost in načelo dobrososedskih odnosov za dosego poštene in
               pravične odločitve, upoštevajoč vse relevantne okoliščine, kar seveda vključuje tudi
               zgodovinska dejstva. Zgodovinska dejstva in tradicija so pomembni. Dejstvo je, da so
               mesta in naselja na naši strani skozi celotno zgodovino obvladovala Piranski zaliv,
               saj na oni strani zaliva praktično ni bilo naselij. Tu so še druge zgodovinske
               okoliščine, ribolovne pravice, meja na solinah, plovbna tradicija, policijski in
               upravni, biološki in ekološki ter arheološki nadzor, stoletja staro ime zaliva, meje
               cerkvene oblasti in tako dalje. Določen je tudi datum oziroma, da se sklicujemo na
               stanje 25. junij 1991, zato vsi kasnejši dokumenti in dejanja, ki enostransko
               prejudicirajo mejo, ne pridejo v poštev.</p>
               <p>Dejstvo je, da sta se predsednik Vlade Borut Pahor in zunanji minister Samuel Žbogar
               od nastopa Vlade konec leta 2008 redno udeleževala sej Odbora za zunanjo politiko in
               Državni zbor sproti obveščala o vseh zadevah, ki so zadevale odnose med Slovenijo in
               Hrvaško. Za osvežitev spomina podatek iz prejšnjega mandata. Ko je julija 2007 prišlo
               do Blejskega srečanja med predsednikoma Janšo in Sanadarjem, se Odbor za zunanjo
               politiko na temo odnosov s Hrvaško ni sestal vse do pomladi leta 2008. Tudi dejstvo,
               da sedanja opozicija noče diskusije v parlamentu, je dovolj zgovorno. Tri opozicijske
               poslanske skupine imajo na razpolago 53 minut in če v tem času niso sposobni jasno
               predstaviti svojih stališč, potem jim tudi 10 ur razprave ne more več pomagati.</p>
               <p>Jaz bom zakon podprl. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Dejan Levanič, prosim.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo, gospod predsednik.</p>
               <p>Danes mi je resnično žal, da ni mogoče še ene takšne debate med opozicijo in
               koalicijo, saj ne zato, da ni bilo priložnosti v preteklosti, da bi se povedali vsi
               argumenti za in proti in vsa zgodovinska dejstva in trud velike večine vlad, da
               pridemo do končne rešitve meje, veliko sporazumov, veliko pogajanj. Ampak kljub temu
               je po mojem mnenju ta arbitražni sporazum, ki ga imamo na mizi, dober. Dober je zato,
               ker ima nekatera ključna določila, ki jih je vsa politika v preteklosti zahtevala -
               tako opozicija kot koalicija, to so tri ključne točke: potek meje med Republiko
               Slovenijo in Republiko Hrvaško na kopnem in morju, stik Slovenije z odprtim morjem in
               režim za uporabo ustreznih morskih območij. To pomeni, da arbitražni sporazum že
               določa stik Slovenije z odprtim morjem, kar je bila navsezadnje zahteva vseh
               političnih opcij. Poleg tega bo arbitražni sporazum moral upoštevati pravila in
               načela mednarodnega prava in pri določitvi stika Slovenije z odprtim morjem
               mednarodno pravo, pravičnost, načelo dobrososedskih odnosov za dosego poštene in
               pravične odločitve, upoštevajoč vse relevantne okoliščine, in zadnje, mogoče tudi
               najbolj pomembno, in kjer je tudi politika imela veliko povedati, je, da noben
               enostranski dokument ali dejanje katerekoli strani po 25. juniju 1991 nima pravne
               podlage. Prišli smo do vseh ključnih zahtev, jih vključili v arbitražni sporazum,
               vendar za politiko to danes še vedno ni dovolj. Če bi opozicija danes bila resnično
               prepričana, da je ta arbitražni sporazum slab, potem bi ostala v Državnem zboru in
               glasovala proti arbitražnemu sporazumu. Tako pa je v bistvu po mojem mnenju spet
               želela sporočiti javnosti nek strah pred negotovostjo, koliko zemlje bomo izgubili,
               kaj se bo dogajalo, ko bo arbitražno sodišče razsodilo in tako naprej. Tega danes
               nihče ne ve. Naše ključno izhodišče je bilo to, da v arbitražni sporazum damo ključne
               zadeve, ki jih je slovenska politika zahtevala vsa ta leta. In ni res, da bi se nam
               na tej točki kamorkoli mudilo. 19 let rešujemo to vprašanje, in skrajni čas je, da ga
               rešimo.</p>
               <p>Čisto za konec. Veliko mero populizma v načelu <q>"ex aeque et bono"</q> je bilo ponujeno s
               strani opozicije, da to mora biti vključeno v arbitražni sporazum. Drage moje
               kolegice in kolegi! V preteklosti premierja Sanader in Janša niti približno nista
               govorila o tem, da bi to načelo bilo vključeno v sporazum, ki je bil podpisan na
               Bledu. Toliko o tej dvoličnosti in kaj bi moralo biti notri in kaj danes ni vključeno
               v arbitražni sporazum.</p>
               <p>Jaz ga bom z veseljem podprl in upam, da bomo čim prej prišli do rešitve meje, ki
               pesti obe državi že toliko časa. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, spoštovani predsedujoči za besedo. Pozdrav ministrici in pa ministru!</p>
               <p>Jaz moram reči, da v življenju, kadar je težava, kadar je spor, je to treba rešiti,
               ne pa pometati pod preprogo in odlašati v neko neodločno prihodnost. Sam bom
               arbitražni sporazum podprl, ker je dobra osnova, da pridemo do rešitve in si
               Slovenija tudi pravnoformalno pridobi in pa utrdi vse tisto, kar je na tistem
               področju že od nekdaj imela in ji tudi pripada. V prvi vrsti mislim na stik Slovenije
               z odprtim morjem ni v osnovi arbitražni sporazum to opredeljuje. Ne govorimo dilemi,
               ali ga imamo ali ga nimamo, ampak rešiti moramo, kje ga imamo. Nekaterim kolegicam in
               kolegom, ki jih danes seveda ni z nami, je bilo sporno tudi to, da o arbitražnem
               sporazumu ne odločamo z 2/3. Jaz moram reči, da so danes imeli tisti, ki so dvorano
               zapustili, odlično možnost, da bi odločali 100%, potem naj se pa odloči vsakdo tako,
               kot se mu zdi potrebno in pa prav. Sam bom pritisnil za, da se ta spor, ki hromi,
               bremeni dve sosedski prijateljski državi že desetletja, končno reši, da začnemo
               delovati kot normalni sosedje. Predvsem pa se mi zdi, da bo za obe državi, predvsem
               pa za Slovenijo, prinesel številne koristi predvsem v človeških stikih, odnosih, pa
               tako je tudi na gospodarskem področju. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Matevž Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>V 46 sekundah je mogoče povedati bistvo, zakaj bom z veseljem in s ponosom podprl ta
               arbitražni sporazum. Temeljni razlog tiči v tem, da je že od 4. novembra 2009, ko je
               bil podpisan arbitražni sporazum, obema politikoma uspešno uspelo to temo spraviti iz
               napetega notranjepolitičnega boja. Ta se danes z obstrukcijo opozicijskih strank
               sicer nadaljuje, ampak mislim, da je že sam podpis arbitražnega sporazuma prinesel
               dodano vrednost k temu, da se s sosednjo prijateljsko državo Hrvaško danes skupaj
               soočamo na tistih temah, ki so pomembne za našo skupno prihodnost, ne samo prihodnost
               dveh držav in narodov, pač pa tudi za celoten prostor zahodnega Balkana in
               perspektive našega prihodnjega sodelovanja. Teme torej, ki nas morajo združevati in
               ki obetajo, da bodo prinesle svetlejšo prihodnost narodom.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod László Göncz. <stage xml:id="Redna-16-2010-04-19.stage15">(Se odpoveduje razpravi.)</stage> Gospod Anton
               Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani! Meni je res žal, da so predstavniki treh poslanskih skupin zapustili to
               sejo. In še toliko bolj mi je žal, če je bila povod, vzrok zagotovo ni bila tudi
               odločitev, da se po minuto na poslanca lahko razpravlja. To je najslabša odločitev in
               je sigurno tudi v nasprotju s poslovnikom, kajti če ste se odločili omejiti razpravo,
               potem bi jo lahko omejili tako, da bi na poslanca bilo najmanj 5 minut. Kdor se je to
               spomnil, se je slabo spomnim. Seveda pri tej točki ni bilo treba razprave, sploh ne,
               ker gre za arbitražni sporazum, ampak če ste se že odločili, potem bi morali izvesti
               to po nekem drugem členu poslovnika. Za drugič. Verjamem pa, da to ni bil vzrok,
               ampak samo povod te odsotnosti. Jaz menim, da je to početje pravzaprav strahopetno
               dejanje. Na eni strani gre za to, da ni teksta, kako drugače, bolj učinkovito rešiti
               to vprašanje, na drugi strani pa vzbujanje nekega strahu, neke negotovosti, ki da bo
               nastala in kaj da bo Slovenija s tem izgubila. To je z vidika oblasti, kamor pa
               sodijo tako pozicija kot opozicija in cel Državni zbor, smo oblast, neodgovorno
               početje do državljank in državljanov, konec koncev do tistih, ki pričakujejo, da bo
               oblast, parlament odločal tudi v njihovem imenu, zato so nas poslali sem. Ja, tudi
               referendum je najbrž samo nek alibi, toda če je bil sporazum vseh strank, potem je
               verjetno to tisto, kar je treba podpreti. Logično pa ni, potrebe za to ni, ker so v
               tem sporazumu - danes pa tako ali tako razpravljamo o zakonu o ratifikaciji
               sporazuma, ne pa o sporazumu samem, kajti niti ga moremo dopolnjevati ali
               spreminjati, tako da v tem smislu je tako ali tako jasno, da gre za kaj drugega.</p>
               <p>Sam sem prepričan, da moraš takrat, ko imaš priložnost, ko dozorijo neke razmere, pa
               naj gre za še tako negotovo prihodnost ali rezultat, čeprav mislim, da je rezultat
               predvidljiv v tem primeru, preprosto odločati, v vladi ali parlamentu, zato bom ta
               predlog zakona o ratifikaciji sporazuma podprl.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi besedo predstavnik Vlade? Gospod minister Samuel Žbogar, izvolite.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Hvala lepa, gospod predsedujoči.</p>
               <p>Najprej bi zelo enostavno rekel, glejte, če se dva soseda ne moreta dogovoriti, kje
               je meja, in če ima eden od njiju občutek, da drugi stalno rine na njegovo stran, in
               ta sosed se poleg tega še noče pogovarjati, da bi skupaj določila mejo, potem morata
               enostavno iti na sodišče. In če se oba strinjata, da se na sodišču tega premikanja
               meje v zadnjih letih ne more uporabljati kot dokaz, in če se strinjata, da se poleg
               prava lahko uporabi še cel kup načel, ki gredo vsa v tvojo korist, pa še eden od
               sodnikov je tvoj odvetnik, potem mislim, da lahko gresta na sodišče zelo mirno in
               mirne duše. Mislim, da je najbolj pomembno, da ste na sodišču dobro pripravljeni, da
               imate dobro dokazno gradivo in da imate dobro obrambo. In mislim, da mi vse to
               imamo.</p>
               <p>Nekaj bi rekel o služnostni poti, ki se nekako zdaj pojavlja kot to, kar naj bi
               sodišče dodelilo Sloveniji. To je vsekakor zavajanje, kajti pravico do neoviranega
               prehoda Slovenija ima in ji za to ni treba iti na sodišče. Sodniki se s tem ne bi
               ukvarjali, ker nam gre to avtomatsko po mednarodnem pravu in ne potrebujemo nobenih
               odločitev, nobenih arbitražnih sodišč, nobenih pravil in nobenih stroškov. Tako
               sodniki to dobro vedo in bodo odločali o stiku, tako kot je zapisano v tem
               arbitražnem sporazumu. Stik v različnih sodbah Meddržavnega sodišča in drugih sodišč
               je bil doslej opredeljen kot stik dveh vodotokov ali pa stik več držav na morju. Tudi
               v sporazumu Drnovšek-Račan je tak stik, kot ga imamo mi, opredeljen ne samo kot stik
               Slovenije z odprtim morjem v koridorju, ampak tudi meja med Hrvaško in Italijo se v
               sporazumu Drnovšek-Račan opredeljuje kot stik. Torej, to je to, kar tudi mi iščemo.
               Poleg tega sodišče ne odloča o pravici do stika, ta je že v izhodišču določena v
               samem sporazumu, v 3. členu. Sodišče bo odločalo o poteku stika, o razmejitvi
               stika.</p>
               <p>Še nekaj o <q>"ex aequo et bono"</q>, ki je tako uveljavljeno načelo v Sloveniji. Najprej bi
               spomnil na to, kot je gospa Beblerjeva že spomnila, da je bilo leta 2007 in 2008 v
               izhodiščih za pogajanja s Hrvaško to opredeljeno kot taktična poteza. In tudi, da naj
               se prvenstveno odloča po <q>"ex aequo et bono"</q>, ne pa v celoti. Spomnil bi tudi, da
               Hrvaška nikoli ni pristala na to načelo. Tako da sklicevati se na neko načelo, na
               katero druga stran ne more pristati, ti tudi v ničemer ne koristi. Tudi tuji
               mednarodni pravniki, znani mednarodnimi pravniki, z izkušnjami iz delimitacijskih
               sporov, ne vidijo nobene vrednosti v vključevanju tega načela v sam sporazum, ker
               pravijo, da je načelo, prvič, nedefinirano, da ni nobene sodne prakse s tem načelom
               in ker so tudi ocene, da odločitve, odločbe meddržavnega sodišča v preteklosti ne bi
               bile drugačne, če bi se upoštevalo tudi to načelo. In to bi bil v bistvu tisti pravi
               maček v žaklju, ki bi ga poslali sodišču in sodnikom prepustili, da sami opredelijo
               kaj sploh je to načelo <q>"ex aequo et bono"</q>. Mislim, da smo k arbitražnem sporazumu
               pristopili ravno obratno in pravilno, da smo sami določili, kaj je vsebina te
               pravičnosti, na osnovi katere želimo, da sodišče odloči, katera so tista načela, na
               osnovi katerih želimo poleg mednarodnega prava, da jih sodišča upošteva in da ne
               prepustimo sodnikom in njihovi domišljiji ali pa njihovi odločitvi, da tega načela,
               ker je tako neopredeljeno, ne bodo sploh upoštevali in se vrnejo lepo na mednarodno
               pravo. Ne! Mi smo opredelili, katera so tista načela, in so tudi zelo jasno zapisana.
               Ta pa so, da odločajo na osnovi pravičnosti, da mora biti rešitev pravična in
               poštena, da morajo upoštevati vitalni interes - in točno vemo in opredelili bomo
               svoje vitalne interese v memorandumu, ki ga bomo poslali -, da se morajo upoštevati
               relevantne okoliščine, se pravi zgodovinske, geografske in druge okoliščine,
               relevantne za odločanje o tem primeru, in seveda tudi, da se upoštevajo dobrososedski
               odnosi. Tako je mandat arbitražnega sodišča popolnoma jasen. Ne more arbitražno
               sodišče sprejeti nobene odločitve, ki ne bi bila poštena, ki ne bi bila pravična, ki
               bi bila krivična do Slovenije in ki ne bi upoštevala teh naših vitalnih interesov,
               kot jih bomo opredelili.</p>
               <p>Torej ničesar ni v tem sporazumu, kar bi onemogočilo razsoditi tako, kot si Slovenija
               želi. In nasprotno, kar nekaj elementov arbitražnega sporazuma vodi arbitražno
               sodišče v odločanje v korist Slovenije. Zato lahko gremo mirno na to sodišče in se
               prepustimo odločitvi. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima predsednik Vlade gospod Borut Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Spoštovani podpredsednik, spoštovane poslanke in poslanci. Vlade pridejo in gredo,
               koalicije se sestavijo in razpadejo. Politična večina danes, ki bo odločila o tem
               sporazumu, pride in gre. Če se utegne zaradi drugih razlogov jutri razleteti, prosim
               vas, eno stvar vedite. Da smo bili skupaj pri enem najbolj drznih in za prihodnost
               nas, naših otrok, naših sosedov, celotne Evrope pomembnih projektov in da smo ga
               naredili zelo dobro in smo lahko ponosni na opravljeno delo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod predsednik Vlade. <gap n="..."/><stage xml:id="Redna-16-2010-04-19.stage16">/Aplavz./</stage><gap n="..."/> Spoštovane kolegice in kolegi,
               ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Ne vidim želje,
               zato, spoštovane kolegice in kolegi, poslanke in poslanci, predstavniki Vlade,
               predlagam, da preidemo na odločanje o predlogu zakona. Matično delovno telo v drugi
               obravnavi k predlogu zakona ni sprejelo nobenega amandmaja, amandmajev na seji ni
               možno vlagati, zato prehajamo na odločanje o predlogu zakona. Glasujemo. Glasovalo je
               48 poslank in poslancev, <gap n="...."/><stage xml:id="Redna-16-2010-04-19.stage17">/Aplavz./</stage><gap n="..."/> 48 je glasovalo za in ugotavljam, da je
               zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV</title>
               </p>
               <p>Predlagam pa, da počakamo kakšno minuto, da se nam priključijo tudi poslanke in
               poslanci iz opozicije, ki bodo postavili vprašanje tudi predsedniku Vlade.</p>
               <p>Spoštovane kolegice in kolegi, prehajam na <title>1. TOČKO DNEVNEGA REDA - TO JE NA
                  VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave
               enainštiridesetih poslanskih vprašanj. Vrstni red postavljanja poslanskih vprašanj je
               določen na podlagi dogovora z vodji poslanskih skupin in v skladu z 244. členom ter
               drugim odstavkom 245. člena Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik Vlade. Kolegice in kolegi<gap n="..."/>
               <gap n="..."/><stage xml:id="Redna-16-2010-04-19.stage18">/Oglašanje iz klopi./</stage><gap n="..."/> Vsak poslanec ima za postavitev vprašanja na voljo tri
               minute. Predsednik Vlade, ministrice in ministri odgovorijo na vprašanja v največ
               petih minutah, če je vprašanje postavljeno večim ministrom, imajo vsi skupaj na voljo
               pet minut za odgovor. Poslanec, ki ne bo zadovoljen z odgovorom, lahko zahteva
               dopolnitev odgovora, ne more pa postaviti dodatnega vprašanja. Poslanke in poslance
               prosim, da ste na to pozorni. Obrazložitev zahteve za dopolnitev odgovora poslanec
               postavi v dveh minutah, dopolnitev odgovora pa sme trajati največ tri minute.
               Poslanec, ki je postavil vprašanje, lahko zahteva, da se na naslednji seji opravi
               razprav o odgovoru predsednika Vlade, ministrice ali ministra. O tem odloči Državni
               zbor brez razprave.</p>
               <p>V primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica ali minister v tridesetih dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovor. V temu primeru bom vprašanje uvrstil na naslednjo redno
               sejo Državnega zbora.</p>
               <p>V zvezi s točko se je za danes opravičil minister za promet dr. Patrick Vlačič, ki se
               bo seje udeležil po zaključki izredne konference v zvezi s posledicami oblaka
               vulkanskega prahu v zračnem prometu s pričetkom ob 15.00 uri.</p>
               <p>Prehajamo na predstavitev poslanskih vprašanj. Proceduralno, gospod Tanko,
               izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovani predsedujoči. Predlagam, da prekinete, ker predsednika Vlade
               ni in bomo težko postavili zdaj prva tri vprašanja predsedniku Vlade, ker predsednika
               ni. Zdaj, telefonsko, video konferenco ne moremo imeti, ker je potrebna nujna fizična
               prisotnost. Žal vas pozivam, da sejo prekinete za nek določen čas, tako da se bo
               Vlada, če je Vlada, in predsednik Vlade vsaj ekipirali, tako da bomo lahko normalno
               delali. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Tanko. Gospod predsednik Vlade spremlja naše delo. Jaz bi samo
               prekinil do tega trenutka, ko pride v dvorano in verjamem, da bo to v najkrajšem
               času, zato prosim, dovolite - no, prihaja - dovolite gospod Tanko, da počakamo brez
               najave časa. Predsednik Vlade gospod Borut Pahor prihaja. Želite še poslansko
               vprašanje? Proceduralno, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani predsedujoči. Ne vem sicer zakaj, ampak danes nismo
               dobili na mizo pregleda neodgovorjenih pisnih poslanskih vprašanj. Rad bi vas ob tem
               spomnil, da je bilo na enem izmed kolegijev to posebej povprašano in Vlada je takrat
               zagotovila, da tega spiska ni, zato ker Vlada v roku odgovarja, isto je pritrdila
               generalna sekretarka Državnega zbora.</p>
               <p>Vendar bi rad ob tem spomnil, da sem 26. februarja postavil pisno poslansko
               vprašanje, ki se je nanašalo na odvetniško pisarno Senica.</p>
               <p>Vlado sem spraševal naslednje: Katera ministrstva, državni organi, javne institucije,
               podjetja v večinski državni lasti, podjetja v lasti Kad-a in Sod-a imajo oziroma so
               imeli sklenjene pogodbe z odvetniško pisarno Senica? Kdaj so bile pogodbe sklenjene?
               Za katero časovno obdobje? Za katere namene? Pod kakšnimi finančnimi pogoji? In:
               Koliko je bilo do sedaj izplačil iz teh pogodbenih obveznosti? Dva mesece bo vsak čas
               minilo in na to pisno poslansko vprašanje Vlada, na katero je bilo vprašanje
               naslovljeno, ni odgovorila.</p>
               <p>Prav tako sem 12. marca, pred več kot 30 dnevi, naslovil na Vlado Republike Slovenije
               poslansko vprašanje v zvezi s podjetjem Ultra.</p>
               <p>Spraševal sem naslednje: S katerimi ministrstvi, državnimi institucijami in
               gospodarskimi družbami, v katerih ima oziroma je imela država nad 25% lastniški delež
               je poslovala Ultra ali njene hčerinske družbe v obdobju pred vlado Janeza Janše, s
               katerimi v času Janševe vlade in s katerimi po Janševi, torej v času Pahorjeve vlade?
               Ali so bili za te posle izpeljani javni razpisi? Kdaj so bile pogodbe podpisane? Za
               koliko časa? Za katere produkte in namene? Kolikšne so oziroma so bile pogodbene
               vrednosti in koliko je bilo izvedenih plačil? Ali so bile kakšne pogodbe prekinjene?
               Če so bile, kdaj in zakaj?</p>
               <p>Spraševal sem tudi: Ali je prišlo do podaljšanja pogodb in na kakšni osnovi? Če je
               prišlo - kdaj in zakaj?</p>
               <p>Žal ugotavljam, da v poslovniškem roku 30 dni na ta vprašanja Vlada Republike
               Slovenije ni odgovorila.</p>
               <p>Vlado Republike Slovenije sprašujem in predsednika Vlade: Kdaj lahko pričakujemo
               odgovore na ta, po moji oceni zelo pomembna vprašanja?</p>
               <p>Predvsem se mi zdi ta hip pomembno vprašanje, ki se nanaša na odvetniško pisarno
               Senica in od postavitve tega vprašanja je minilo že več kot mesec in pol, vsak čas
               bosta dva meseca.</p>
               <p>Predlagam, da službe Državnega zbora svoj posel redno, resno in kvalitetno opravijo.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod predsednik Vlade želi odgovoriti. Gospod Borut Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Gotovo. Pravica do odgovora na poslansko vprašanje je ena temeljnih pravic, ki jo od
               Vlade upravičeno pričakuje vsak poslanec ali poslanka. Mi poskušamo po najboljših
               močeh to storiti. Če ne, potem to ni dopustno in za to ni opravičila, ker časa
               vendarle, kot veste, vsakdo od nas le ima dovolj, da odgovori.</p>
               <p>Obveščen sem, da je do 11. ure danes bilo pripravljeno in poslano, tako da se
               opravičujem. Nimam druge moči kot to, da se opravičujem, kadarkoli zamudimo z
               odgovorom na poslansko vprašanje, ker je, kot rečeno, po poslovniku dovolj časa
               zanje. Moja kolegica in kolegi vedo, da je to prednostna naloga, in če ni opravljena,
               je pač treba izreči samokritiko na svoj račun. Sam jo kot predsednik Vlade, seveda,
               jemljem nase in bomo napako takoj popravili.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod predsednik. Službe Državnega zbora opozarjam, da zagotovijo, da so
               eventualno dospeli, pa še ne vročeni odgovori na poslanska vprašanja, vročeni takoj.
               Če pa eventualno na kakšno vprašanje ni bilo odgovora, pa je treba o tem obvestiti
               poslanke in poslance; seveda eno in drugo, upoštevaje vsebino poslanskih vprašanj, ki
               zadevajo pristojnosti ministrov, ministric Vlade, delo Državnega zbora, ne pa tudi
               druga vprašanja.</p>
               <p>Prehajamo na vprašanja poslank in poslancev. Prvo vprašanje predsedniku Vlade bo
               postavil mag. Vizjak iz Slovenske demokratske stranke. Izvolite.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik Vlade. Težko verjamem, da je bilo nedavno razkritje kartelnega
               dogovora med največjimi slovenskimi gradbinci pri gradnji avtocest za vas in nekatere
               vaše ministre presenečenje. Kartelni dogovor iz leta 1998 med SCT, Primorjem in
               ostalimi gradbinci naj bi razdelil avtocestni posel po vnaprej določenem ključu.
               Glavni pri tem je bil SCT oziroma direktor in sedanji lastnik SCT, gospod Ivan Zidar.
               Dogovor je preprečil zdravo konkuriranje gradbincev na razpisih za gradnjo odsekov
               avtocest. Javni razpisi so bili le formalnost in v posmeh transparentnosti pri porabi
               javnega denarja. Javni denar je torej ostal pri posvečenih, ne glede na procedure, ki
               jih zahtevajo javni predpisi. Kartelni dogovor je po ocenah računskega sodnika
               Martina Jakšeta podražil doslej zgrajene avtoceste za okoli 2 milijardi evrov. Torej
               je vsak slovenski državljan, tudi enomesečni dojenček, preplačal zgrajene avtoceste
               za približno tisoč evrov. Po moji oceni ta kartelni dogovor iz leta 1998 ne bi bil
               mogoč brez žegna takratne vladajoče politike, katerih nosilki sta bili LDS in SD.</p>
               <p>Kmalu po nastopu prejšnje vlade je vse več podatkov in informacij kazalo na povezave
               in kartelno dogovarjanje, zato je tudi med drugim odstopil prejšnji minister, prišlo
               je do menjave uprave Darsa. Z imenovanjem novega direktorja UVK se je začela
               temeljita preiskava na področju kartelov v gradbeništvu. V letu 2008 so kriminalisti
               na podlagi utemeljenih znakov kaznivih dejanj pridržali direktorje SCT, Primorja in
               Vegrada. Davčna uprava in kriminalistična policija sta razkrili ozadje divje
               privatizacije SCT s pomočjo preplačanega avtocestnega denarja. Začel se je torej
               resen spopad z avtocestnim in gradbenim lobijem, ki je oškodoval slovenske
               davkoplačevalce za milijarde in milijarde evrov. Še več, ta lobi je torej olastninil
               in prekanaliziral davkoplačevalski denar v svoje oziroma zasebne žepe.</p>
               <p>Spoštovani predsednik, sprašujem vas: Zakaj se preiskava proti odgovornim iz tako
               imenovanega avtocestnega lobija v mandatu vaše vlade ni nadaljevala in se je
               ustavila? Zakaj ste predčasno razrešili upravo Darsa, ki ni imela nobenih povezav z
               avtocestnim lobijem, in namesto njih na čelo Darsa imenovali znane akterje
               avtocestnega lobija iz preteklosti?</p>
               <p>Sprašujem vas: Kako si razlagate dejstvo, da kljub vloženim obtožnicam na podlagi
               preiskave iz leta 2008 proti Ivanu Zidarju in ostalim sodni postopki v zadevi
               <q>"letališki stolp"</q> ne stečejo? Zakaj sedaj namesto odgovornih za ogromno škodo, ki je
               bila povzročena slovenskim davkoplačevalcem, kriminalisti, Dare Prošek in Igor
               Klemenc ter ostali, preiskujejo tiste, ki so prej preiskovali kazniva dejanja
               avtocestnega<gap n="..."/> <stage xml:id="Redna-16-2010-04-19.stage19">/Izklop mikrofona./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo za odgovor ima predsednik Vlade gospod Borut Pahor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Seveda imam pripravljen temeljit odgovor in če bom imel čas, ga bom tudi prebral, o
               ukrepih Vlade za to, da se spopade s takimi nezakonitimi ravnanji. Vendar je bilo tu
               izrečenih nekaj očitkov, ki pa ne zaslužijo političnih odgovorov.</p>
               <p>Najprej, da ne bo ne pri vas, gospod poslanec, ne pri komurkoli tu, v Državnem zboru,
               ali javnosti kakšnega napačnega vtisa, češ da je nekdo prej poskušal storiti vse za
               to, da bi se sankcionirale ali onemogočile nezakonitosti v tako imenovanem gradbenem
               lobiju, potem je pa prišlo do spremembe oblasti in znova so dobili humus, v katerem
               se lahko brez sleherne skrbi gojijo nepravilnosti. To ni res. Z moje strani, in
               kolikor vem in za svojimi sodelavci stojim, nihče iz Vlade ni dal ne sodnim oblastem
               ne oblastem pregona, policijskim ali tožilskim, nobenega navodila, da naj kakorkoli
               usmerjajo preiskavo, razen tako kot jim velevata zakon in vest.</p>
               <p>Drugič. Moj prvi obisk je bil obisk na Uradu za varstvo konkurence. Kot šolski primer
               mojega pogleda na regulatorje v tej državi sem takrat obiskal direktorja Sorška in mu
               rekel samo eno stvar: Če bo kdo od sodelavcev, mojih ali v birokraciji, na vas ali na
               druge kakorkoli zganjal političen pritisk na vaše odločitve, me, prosim, takoj
               obvestite o tem šikaniranju in bom reagiral. Vsi regulatorji so ostali, vsi načelniki
               pristojnih institucij, ki so v tej državi pristojne za uveljavljanje zakonitosti, so
               opravljali naprej svoje delo ne glede na to, kaj si kdo o njih lahko politično misli.
               To je prva stvar.</p>
               <p>Drugič. Zame to razkritje ni bilo presenečenje. Žal. Domneval sem, da v Sloveniji
               težko kilometer avtoceste stane bistveno več kot v vseh drugih državah in da verjetno
               nekaj ni šlo v redu in sem takrat pozdravil aktivnosti organov pregona, jih
               pozdravljam tudi danes. Morate vedeti, da je tako kot pri vseh drugih stvareh imel
               Urad za varstvo konkurence, ki je na koncu tudi stopil na prste tem nepravilnostim,
               vso mojo podporo, ne za <q>"case"</q>, ampak za način njegovega avtonomnega odločanja in
               tako imajo tudi organi pregona, tako policija kot tožilstvo, in da se ne bi vtikal v
               odločitev sodišč. Torej, politično morajo stvari stati na svojem mestu. Nihče v tej
               vladi nima nobenega interesa, da bi ščitil interese ljudi, ki z denarjem
               davkoplačevalcev niso - ali zavoljo odločitev oblasti, ki jim je to omogočila -
               zaslužili več, kot bi lahko, zato da bi imeli primerno poceni ali primerno drage
               avtoceste.</p>
               <p>Kaj bomo zdaj naredili naprej? To pa je pomembno vprašanje in bom izkoristil čas do
               konca. Najprej še enkrat, Urad za varstvo konkurence je odreagiral. To je sicer
               slaba, ampak vendarle dovolj dobra osnova za začetek. Skratka, nimamo perfektne
               zakonodaje, imamo jo dovolj, da je omogočila, da je pristojni organ stopil na prste
               tistim, ki so po njegovem mnenju, zaenkrat s sumom, ravnali narobe in bo šlo po
               normalni proceduri naprej.</p>
               <p>Sedaj pa ukrepi. Prav gotovo bomo še enkrat, to sem že povedal, čekirali zakonodajo.
               Ali je protikartelna zakonodaja v Sloveniji taka, kot je najbolj vzorna protikartelna
               zakonodaja v katerikoli od držav Evropske unije?</p>
               <p>Drugič. Ali se ta protikartelna zakonodaja še bolj spoštuje, kot se, kar dokazuje
               ravnanje Urada za varstva konkurence?</p>
               <p>Tretjič. Vi veste, da bomo nadzorne institucije še bolj omogočili v tem, da ravnajo
               absolutno avtonomno in bolj učinkovito. Gremo v centralnega regulatorja, ki bo imel
               za svojo dolžnost, da to stori. Bodo spremenjene dopolnitve zakonodaje s področja
               javnih naročil. Tukaj sedi pristojna ministrica, ki ima skupaj z drugimi izjemno
               težko nalogo. Šli bomo v nov sistemski zakon o javnem naročanju. Stvar mora biti bolj
               transparentna, bolj gospodarna, nadzor bolj učinkovit. Mi bomo seveda ob tem, ko se
               bo ugotavljalo nepravilnosti v, recimo temu, tako imenovanem gradbenem lobiju,
               storili vse za to, da na makroekonomski ravni zaščitimo seveda interese tega
               industrijskega sektorja, da bo začel znova hoditi s pozitivnimi obrati. Je eden
               namreč redkih, ki še vedno strmo pada, ob tem ko je na mesečni ravni Slovenija v
               februarju prvič beležila najvišjo rast industrijskega sektorja med vsemi državami
               Evropske unije - ampak mi je časa zmanjkalo<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Vizjak, želite dopolnitev odgovora?</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Seveda, spoštovani podpredsednik, kajti nisem dobil odgovora na moje vprašanje. V
               politiki sem že približno 15 let in ne verjamem, da se v politiki pomembne stvari
               zgodijo naključno. Dogodki iz mandata te vlade pričajo, da so vpletenim v kartelno
               dogovarjanje in oškodovanje davkoplačevalskega denarja zrasla krila. Naj naštejem
               nekaj teh dogodkov, ki po moji oceni niso naključne.</p>
               <p>Prvič, na čelo uprave Darsa je bila imenovana dolgoletna članica in celo predsednica
               Darsovega nadzornega sveta tudi iz časa sklepanja tega kartelnega dogovora. Če ni
               vedela takrat za to, potem je bila takrat zgolj figura. Če pa je vedela, potem nosite
               tudi na Vladi odgovornost za imenovanje. Gradbincem je bilo namenjeno kar 25%
               poroštev jamstvene sheme za sanacijo njihovih zgrešenih investicij in naložb, kar jim
               je pomagalo ne nazadnje prebroditi tudi ta zavožena početja in ne nazadnje tudi
               preprečuje odprodajo stanovanj in vsega tega, kar imajo v svojem fondu in držijo.
               Vlada obljublja gradbenikom še dodatno sektorsko pomoč, kar je večkrat bilo s strani
               Vlade povedano. Javno so objavljene tudi informacije, da se kartelno dogovarjanje
               nadaljuje in da je predmet dogovora tudi posel obnove vzletno-pristajalne steze sedaj
               na Letališču Jožeta Pučnika.</p>
               <p>Torej sprašujem vas, še enkrat:</p>
               <p>Kako si razlagate dejstvo, da se kljub vloženim obtožnicam v preteklosti te preiskave
               ne nadaljujejo in pravzaprav ni nobenih postopkov?</p>
               <p>Zakaj sedaj namesto odgovornih za ogromno škodo, ki je bila povzročena slovenskim
               davkoplačevalcem, kriminalisti preiskujejo tiste, ki so seveda v preteklosti
               preiskovali te nečedne posle? In je več kot očitno, da jim je to nekdo sedaj ukazal.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod predsednik Vlade, izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Ker nisem jurist in ker imam dobrega jurista za pravosodnega ministra, se bi še
               enkrat samo povprašal zelo kolegialno, ali sploh smem komentirati odločitve
               pristojnih organov, kot so organi pregona, tožilstev ali policije, razen
               predstojnikov, ki bodo to storili, ali seveda sodne oblasti, ki je neodvisna.</p>
               <p>Vi ste vendarle vprašali neke stvari, ki zahtevajo pojasnilo. Najprej navedbe o neki
               politični raboti iz leta 1998. Se pravi, o nekemu političnemu ozadju - ne more iti
               skupaj, ker smo bili takrat dve stranki na različnih političnih straneh, eni v
               opoziciji, drugi v koaliciji. Ampak, če pustimo to, ker odgovarjam kot predsednik
               Vlade - ne kot predsednik ene od strank in je to manj pomembno - naj povem, da:
               prvič, če je predstojnica Darsa vedela za kartelni dogovor, pa ga ni omenjala, mora
               pojasniti, če je vedela za to, zakaj je to zadržala zase in ni ukrepala tako, kot bi
               morala. To, da je prišlo do sprememb v Darsu, smo že večkrat povedali razloge in ti
               niso bili povezani s tem, da bi kdo želel vrniti nazaj kakšno neracionalno,
               negospodarno, nepravilno odločanje. So bili drugi razlogi, o tem je mogoče imeti
               pozitivno ali negativno mnenje, ampak to ni bilo povezano z dogodki, ki smo jim danes
               priča.</p>
               <p>Ali sem jaz vedel za kartelni dogovor leta 1998? Kolega Vizjak, ali ste vi kot
               minister za gospodarstvo vedeli za kartelni dogovor iz leta 1998? Nisem, vsaj jaz ne.
               Me bo zelo zmotilo, če bo kdo od mojih kolegov rekel, da je to vedel, ne samo sumil;
               domnevali smo bržkone vsi, da nekaj ne more biti v redu, če je avtocestni križ v
               Sloveniji tako drag. Ampak tukaj je še en bivši minister. Ne da bi kakorkoli kazal s
               prstom, ker je zdaj nekdo odgovoren kot minister in ta mora dati pojasnila in jaz kot
               predsednik Vlade, o tem ni dvoma. Ampak mi ukrepamo zdaj. In v kolikor bodo
               predstojniki ministrstev in policistov in za notranje zadeve in pravosodje in drugi,
               tudi Ministrstvo za okolje in prostor, menili, da je potrebno kakršnokoli pojasnilo
               glede tega, glede ravnanj njihovih, potem bodo to dali.</p>
               <p>Jaz vam kot predsednik Vlade pač moram to jasno še enkrat povedati: torej, mi nimamo
               nobenega političnega razloga, interesa, niti nismo tako ravnali, da bi zaščitili
               interese tega domnevnega lobija, ki je sklepal kartelne sporazume. In bomo storili
               vse, kar je potrebno in v naših močeh v okviru naših pristojnosti, da se bo bodisi te
               nepravilnosti odpravljalo, preganjalo ali, da bomo dopolnilni zakonodajo tako, da
               bomo to ovirali v prihodnje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Vizjak. Želite predlagati razpravo? Izvolite, proceduralno.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, podpredsednik. Na podlagi Poslovnika bi predlagal razpravo o odgovoru
               predsednika Vlade, kajti odgovorov ali ni bilo ali so bili pa na nek način
               izmikanje.</p>
               <p>Namreč, kartelni dogovori so po ocenah strokovnjakov terjali več kot dve milijardi
               preplačanega davkoplačevalskega denarja. To je ogromna vsota. Prejšnja vlada je tudi
               sumila in je zato uvedla tudi ustrezne postopke proti temu.</p>
               <p>Zgodili so se ne nazadnje tudi odstop ministra, zamenjana je bila uprava Darsa,
               sproženi so bili tudi na podlagi tako davčne uprave kot policistov ustrezni postopki.
               Vložena je bila celo obtožnica, sedaj pa je vse zastalo, zamrlo in nič se ne
               premakne. Jaz ne verjamem, spoštovani predsednik Vlade, da je to naključje, da so
               tukaj neodvisni sodni in ostali organi<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p><gap n="..."/> ki<gap n="..."/> Izvolite, gospod podpredsednik.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Zavedate se, da odgovor ni možen, samo predlog<gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Zavedam se jaz, ne vem, če si vi.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n="..."/> zahtevate razpravo.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Jaz terjam razpravo, kajti želimo in slovenska javnost in davkoplačevalci želijo
               odgovor na ta vprašanja.</p>
               <p>Še več! Ne samo, da je več kot očitno zastala pot pregona in iskanje odgovornih po
               sodni poti. Še več, zgodilo se je celo to, da se preiskujejo tisti, ki so prej
               preiskovali te posvečene gospode. Te posvečene gospode, ki so sklepali kartelne
               dogovore, ki so preko tega preplačanega avtocestnega denarja olastninili podjetja in
               sedaj zaradi predragih avtocest in ostalih projektov na podlagi dogovorov
               prekanalizirajo ta javni denar v svoje zasebne žepe. In sprašujem vas, ali se vam zdi
               normalno, da so ponudbe slovenskih gradbenikov za desetmilijonski posel - to je
               retorično vprašanje, spoštovani predsednik<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n="..."/>vprašanja niso več mogoča, smo predlog za<gap n="...."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>To je retorično vprašanje, ki bo terjalo odgovor. In prosim mi podaljšajte čas za
               vaše vpletanje in prekinjanje moje razprave.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, moral bi vas celo opozoriti<gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Torej, ponudbe slovenskih gradbincev za večmilijonske posle se razlikujejo zgolj za
               tisoč<gap n="...."/><stage xml:id="Redna-16-2010-04-19.stage20">/Izklop mikrofona./</stage><gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, prosim, držite se Poslovnika in ne govorite o stvareh, ki niso
               možne.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p><gap n="..."/> <stage xml:id="Redna-16-2010-04-19.stage21">/Ni vključen/</stage><gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Zaradi tega, ker sem vas opozoril, da že ves čas od začetka govorite o vprašanjih, ki
               niso vsebina predloga, do katerega imate pravico. Vi imate pravico ne do ocen, ampak
               do predloga, da se v odgovoru predsednika Vlade na eni od naslednjih sej oziroma
               naslednjih seji opravi razprava in argumentacija, zakaj. Vi ste pa dajali oceno o
               tem, kako delajo sodišča, kdo je denar vzel, kam se ga daje. To so stvari, ki ne
               spadajo sem. O tem bomo razpravljali potem, ko bo sprejet z večino glasov vaš predlog
               in prosim, držite se<gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani podpredsednik, jaz sem obrazložil<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Pritisnite na tipko.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Sem ozvočen, ker slišim svoj glas. Torej, spoštovani podpredsednik, jaz sem obrazloži
               proceduralni predlog, obrazložil sem, zakaj menim, da je potrebna razprava o odgovoru
               predsednika Vlade, kajti veliko je ostalo nepojasnjenega in če nam je vsem neka
               iskrena želja, da se zadeve razčistijo in da nihče, tudi Vlada in predsednik Vlade,
               ne nosi politične odgovornosti za stanje, kot je sedaj, potem je v interesu ta
               razprava in razčiščenje teh zadeve. Gre za ogromno davkoplačevalskega denarja in za
               postopke, ki so, kot pravi predsednik Vlade, <q>"humus"</q>, da se ti karteli naprej
               vzdržujejo in ohranjajo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Vizjak. Prosim vas samo, da sprejmete moje opravičilo, če je bila
               prekinitev pretirana, prosil bi vas pa tudi, da preberete svoj magnetogram in boste
               videli, da ste zlorabili pravico, ki jo imate. Naslednji. Gospod Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsedujoči. Ne bi rad, da bi se takšna komunikacija med
               tistim, ki vodi sejo, in kolegi poslanci iz naše poslanske skupine nadaljevala. Vsak
               poslanec ima za argumentacijo svoje zahteve na razpolago v skladu s Poslovnikom tri
               minute. Gospod Vizjak je povedal argumente, zakaj je predlagal razpravo o odgovoru
               predsednika Vlade. Če bi bili vi korektni, bi gospoda predsednika Vlade opozorili, da
               je dolžan odgovarjati na vprašanja, ne prodajati svoje zgodbe. Niti na eno vprašanje
               iz prvega dela gospod predsednik Vlade ni odgovoril. In niste si drznili gospoda
               predsednika Vlade opozoriti, da bi v skladu s tem, kot je bila zastavljena
               argumentacija in potem postavljena vprašanja, odgovarjal. Tudi nimate nobene pravice,
               spoštovani predsedujoči, da na takšen način intervenirate in prekinjate argumentacijo
               poslanca, ki je zahteval odgovor predsednika Vlade, to ni v vaši pristojnosti.
               Poslanec je pri oblikovanju svoje zahteve samostojen, pri argumentaciji svoje zahteve
               ravno tako in predsedujoči ni tisti, ki intervenira na tak način, da prekinja
               argumentacijo in posega v argumente za predlog, ki ga je v tem primeru tudi
               posredoval.</p>
               <p>Predlagam vam, da v izogib kakršnimkoli zapletom tudi pri nadaljevanju seje, te seje
               in tudi ostalih sej, se teh navodil držite, da jih spoštujete in tudi spoštujete
               integriteto poslancev. Mi nismo tukaj, opozicijski poslanci, samo zato, da nas
               predsedujoči iz poslanskih skupin koalicije opozarjate, kaj smemo in česa ne smemo.
               Mi poznamo Poslovnik, poznamo pravila te hiše, poznamo prakso te hiše in dovolite
               nam, da v skladu z vsemi temi zadevami tudi opravimo svoje predstavitve, povemo svoja
               stališča in tudi svoje argumentacije. Ni potrebno nobenemu, niti predsedniku
               Državnega zbora ne vas, vseh predsedujočih iz koalicijskih poslanskih skupin, da na
               takšen način intervenirate, rušite, bom rekel, koncept in tudi predstavitev in
               argumentacije. Za te stvari ni popolnoma nobene potrebe, zahteva ni bila žaljiva, ni
               posegala, ni bila zunaj konteksta, tistega, kar je v osnovi v poslanskem vprašanju
               kolega Vizjak vprašal; skratka, z ničemer se od tistega, kar je postavil v vprašanju,
               ni oddaljil. Zato tudi ni nobene potrebe, da na takšen način intervenirate in motite
               delo Državnega zbora. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Vi niste dali proceduralnega predloga, ampak ste komentirali moje delo.
               Jaz se zavedam svoje pravice in svojih odgovornosti in bom, gospod Tanko, po
               najboljši vesti svoje naloge opravljal. Jaz pa prosim, da enako ravnate tudi vi in v
               temu pogledu imava morda kdaj pa kdaj tudi različno mnenje.</p>
               <p>Jaz bi si dovolil, da dam najprej, preden dam besedo gospodu Radovanu Žerjavu,
               pojasnilo v zvezi z odgovori na poslanska vprašanja. Bil sem obveščen od služb, da so
               pisno odgovori danes prišli ob cca. 12.45 uri, vendar so prišli z oznako <q>"interno"</q> in
               so v naših evidencah v stopnji - v službah so jih dali v evidenco pod oznako
               <q>"interno"</q> in jih še niste dobili. In zdaj se razmnožujejo in jih boste dobili -
               najbrž proti podpisom - tekom te seje, zato je vaše opozorilo bilo korektno in
               upravičeno. Dobili jih boste v naslednji, ne vem uri, dveh, ko se bodo stvari
               pripravile, do zdaj pa niso bili posredovani. Gospod Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsedujoči. Zdaj je približno tri ure od tistega časa, odkar
               so prišli ti odgovori na moje poslansko vprašanje v Državni zbor. Upam, da sta prišla
               oba; se pravi, tisto s 26. 2. in tisto z 12. marca.</p>
               <p>Vendar me pa pri tem pravzaprav zanima naslednje: Od kdaj so pogodbe z enih državnih
               institucij, ministrstev z eno izmed odvetniških pisarn zaupne narave? Kakšni razlogi
               so tukaj? Gre za nacionalno varnost, gre za<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko, kaj je to poslansko vprašanje?</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Ne, sprašujem, zato ker ste mi zdaj povedali, da so odgovori na čisto običajna
               vprašanja, ki jih lahko še enkrat preberem, prišli z oznako <q>"interno"</q> ali pa zaupno -
               kakorkoli to klasificiramo. Jaz sem samo vprašal Vlado Republike Slovenije, katera
               ministrstva, državni organi, javne institucije, podjetja v večinski državni lasti,
               podjetja v lasti Kad-a in Sod-a imajo oziroma so imeli sklenjene pogodbe z odvetniško
               pisarno Senica. Od kdaj je odgovor na to zaupen? Spraševal sem, kdaj so bile
               sklenjene pogodbe, za kakšno časovno obdobje, za katere namene, pod kašnimi
               finančnimi pogoji in koliko je bilo do sedaj izplačil iz teh<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko, vi poznate postopek postavljanja ustnih in pisnih vprašanj. Dobili ste
               lahko tudi napačen odgovor, če je napačen, potem boste imeli možnost postaviti novo
               vprašanje. Lepo prosim, ne mešati odgovor na postavljeno vprašanje pisno z današnjo
               sejo Državnega zbora.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Sprašujem, od kdaj imajo odgovori na javno postavljena vprašanja državnih institucij,
               ministrstev za neko zasebno družbo oznako <q>"interno"</q><gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>To ni pasalo na današnjo sejo. Hvala lepa<gap n="..."/></p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Od kdaj imajo oznako <q>"interno"</q>, spoštovani predsedujoči?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo dajem gospodu mag. Radovanu Žerjavu, da postavi poslansko vprašanje
               predsedniku Vlade. Gospod Žerjav, izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsedujoči. Spoštovani gospod predsednik Vlade. 12. aprila je
               minilo natanko dva meseca od obravnave slovenske izhodne strategije 2010-2013 v
               Državnem zboru. V Slovenski ljudski stranki smo ocenili, da je veliko v njej
               predlaganih ukrepov pozitivnih in dobrih. Z nekaterimi se nismo strinjali, predlagali
               smo pa tudi nekaj svojih predlogov. Na tej aprilski seji Državnega zbora nimamo, žal,
               nobenega ukrepa, nobenega zakona, ki bi izhajal iz te izhodne strategije in bi bil
               odziv na stanje v slovenskem gospodarstvu. Žal, spoštovani predsednik Vlade, nobenega
               ukrepa. Še ukrep, ki sicer ni bil direktno povezan z gospodarstvom, ampak zagotovo z
               izhodno strategijo, torej zakon o zdravstveni dejavnosti, smo danes umaknili. Pa
               ostanimo pri gospodarstvu.</p>
               <p>Imamo izredno hud problem likvidnosti in plačilne nediscipline. S tem bi se morali
               ukvarjati. Nenormalno pa je, mimogrede, da nekaterih ministrov, ki bi jih človek
               pričakoval, da se resno in aktivno ukvarjajo s temi problemi, da jih praktični ni
               nikjer. Ni jih slišati, celo ni jih videti, žal, pa bi to pričakovali. Zanima me,
               zakaj Vlada do tega trenutka, torej po dveh mesecih, še ni vložila v državnozborsko
               proceduro nobenega konkretnega ukrepa za rešitev ta trenutek najbolj pereče težave
               slovenskega gospodarstva, izpostavljam mala in srednja podjetja, torej, to je
               plačilne nediscipline.</p>
               <p>Zanima me:</p>
               <p>Zakaj Vlada ob splošnem zavedanju, da več kot eno leto nazaj sprejeta jamstvena shema
               ne daje pravih rezultatov, ne pripravi ustreznih predlogov, sprememb in dopolnitev
               le-te?</p>
               <p>In končno zanima me:</p>
               <p>Zakaj Vlada od sprejema izhodne strategije do danes ni vložila v državnozborsko
               proceduro še nobenega, v strategiji navedenega ukrepa, ki bi olajšal stanje v
               slovenskem gospodarstvu? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod predsednik Vlade, izvolite besedo za odgovor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Najprej, gospe in gospodje, kolikor je v moči Vlade, si bomo prizadevali, da ne glede
               - ampak prav zaradi razlik, ki so med nami - te razlike na dostojen način
               tematiziramo in da se izognemo kakšnim grobim mnenjem enem o drugem, da delamo v
               slabi veri. Zato bom sedaj pohitel z odgovorom na vaše vprašanje, gospod
               poslanec.</p>
               <p>Najprej bi vam rad dal zelo odkrit odgovor. Če bi bilo po moje, bi šle nekatere
               odločitve hitreje, vendar bi bilo to samovoljno. In v nasprotju z neko temeljito
               strokovno prevetritvijo, s potrebnim političnim konsenzom, ki opravičuje vsaj
               politično večino, če že ne soglasja v Državnem zboru in v nasprotju s socialnim
               partnerstvom.</p>
               <p>V petek sem dobil nekaj ultimatov socialnih partnerjev, dijakov, ki se ne strinjajo s
               spremembami na trgu dela, sindikatov, ki nikakor ne podpirajo izhodišč pokojninske
               reforme. Dobil sem proteste subjektov iz zdravniških organizacij, društev in zbornic,
               ki absolutno nasprotujejo zdravstveni zakonodaji. Sindikati so rekli, da imam v glavi
               semafor. Dobro, to je napredek, do sedaj nisem imel nič, sedaj imam vsaj semafor.</p>
               <p>Seveda, mi si prizadevamo, da bi ukrepe spodbujali in jih čim prej poslali v Državni
               zbor, ampak mora biti ena minimalna zagotovitev, da uživajo strokovno verodostojnost,
               da imajo politično dimenzijo in torej uživajo podporo in da se bolj ali manj, vsaj ne
               do konca, z njimi ne strinjajo socialni partnerji.</p>
               <p>Sedaj gremo pa po vrsti. Plačna nedisciplina - absolutno je problem. Smo ostali
               ravnodušni? Ne! Bil je sprejet Predlog zakona o spremembah in dopolnitvah Zakona o
               finančnem poslovanju, insolventnosti in prisilnem prenehanju. Pripravlja se Predlog
               zakona o spremembah in dopolnitvah Zakona o izvršbi in zavarovanju. Ampak to niso
               tehnični zakoni, to so strokovno zelo težke odločitve. Na zadnji seji prejšnji teden
               je Vlada sprejela obsežen predlog sprememb prvega zakona in ga poslala v Državni
               zbor. Novela bo prinesla učinkovitejši potek postopkov zaradi insolventnosti.
               Predlagana so pravna merila, v skladu s katerimi bo podjetniku posamezniku v osebnem
               stečaju omogočeno nadaljevanje poslovanja, z novim 199.a členom pa predlagamo možnost
               dokapitalizacije insolventnega dolžnika. Obe spremembi bosta prispevali k izboljšanju
               možnosti, da insolventni dolžnik - to ste me večkrat spraševali in zdaj končno lahko
               odgovarjamo - v določeni obliki nadaljuje s poslovanjem in med drugim tudi ohranja
               delovna mesta.</p>
               <p>Imamo drug zakon, ki sem ga že omenjal. Pomemben korak k ureditvi plačilnega prometa
               je dejstvo, da smo skrajšali plačilni rok države na 30 dni, uredili direktno
               poplačilo podizvajalcem, da smo skrajšali rok za vračilo preplačanega DDV na 21 dni.
               Državni zbor jutri sprejema zakon o upravljanju kapitalskih naložb. Gospod poslanec,
               to ni le eden ukrepov, ki smo jih navedli in ki jih uveljavljamo? Seveda je! Izhodna
               strategija kapitalskih naložb - mislim na zakon o preoblikovanju KAD-a in SOD-a - je
               izjemno zapleten predlog ukrepov. Delamo pospešeno, ob petkih in svetkih. Poskušamo s
               socialnimi partnerji storiti vse, da naredimo korake naprej. Tudi znotraj stroke so
               različna mnenja. Hočem povedati, da gre tu za celo vrsto stvari, ki jih Vlada žene
               naprej, in rezultati so tu. Počasi, a zanesljivo smo priče okrevanju slovenskega
               gospodarstva. Daleč od tega, da smo iz krize, daleč! Imamo vrsto problemov, lahko se
               zaplete na celi vrsti front, toda gremo pogumno naprej.</p>
               <p>Povem vam, zdaj pa zelo osebno. Ne vem, koliko časa bo ta stranka mene podpirala kot
               predsednika Vlade. Pokojninska reforma - veste, koliko? - štiri petine javnosti
               nasprotuje pokojninski reformi. Štiri petine! To je političen samomor. Ampak gremo
               naprej, ker nimamo alternative. Danes smo rekli sindikatom in delodajalcem, okej,
               poglejmo, kje so možni kompromisi, vendar ob tej demografski politiki in tem stanju
               ni mogoče zagotoviti varnosti za starejše naslednji generaciji. In tu imamo velike
               dileme. Postavil sem rok in bil obtožen, da nasilno prekinjam socialni dialog. Tu so
               pravi problemi. Vi ste nezadovoljni s hitrostjo, sam sem nezadovoljen, pa še marsikdo
               drug. Ampak za konkretne rešitve moramo imeti podporo Vlade, moramo imeti podporo
               parlamenta in vsaj neko razumevanje socialnih partnerjev. In delamo na tem. Ni lahko.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Radovan Žerjav, izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Torej, spoštovani predsednik Vlade, zagotovo se strinjam s tem zadnjim, kar ste
               dejali, da je najbrž problem s pokojninsko reformo, in tu se v marsičem z vami
               strinjam. Ne strinjam se pa s tem, kar se dogaja v gospodarstvu. Tu je pač preveč
               govorjenja in premalo odločitev. Pričakovali bi, da bi zadeve tekle hitreje. Že nekaj
               časa se ugotavlja, da je ključen problem nelikvidnost. Več kot leto dni ugotavljamo
               to; da je huda anomalija plačilna nedisciplina, da imamo hudo pomanjkanje investicij,
               predvsem v gospodarstvu. Prejšnji teden smo se o teh zadevah pogovarjali na eni od
               izrednih sej treh odborov, o plačilni nedisciplini, kjer je bilo govora tudi o
               rekonstrukciji zakonodaje, o kateri ste govorili. Minister Zalar je dejal, da bo ta
               zakonodaja pripravljena v kratkem, junija, ne vem.</p>
               <p>Spoštovani gospod predsednik Vlade, od vas pričakujem, da boste od pristojnih
               ministrov zahtevali, da ta zakonodaja - torej, če govorimo o zakonu o izvršbi, če
               govorimo o jamstveni shemi, in druga zakonodaja, vezana na izboljšanje likvidnosti in
               plačilne discipline - pride v državnozborsko proceduro na majsko sejo. Gospodarstvo
               ne more biti odvisno od nekih uradnikov, od nekih modrecev, ki si bodo vzeli čas, da
               pripravijo to zakonodajo ali pa ne. Ti morajo delati dan in noč! Gospodarstvo ne more
               čakati na to, ali bomo zdaj to zakonodajo sprejemali na junijski, julijski seji ali
               pa mogoče še celo po počitnicah. To preprosto ne gre, gospod predsednik Vlade. Ne
               morete nam tu v parlamentu reči, da bi vi želeli hitreje, pa zadeve ne gredo. Ja,
               udarite po mizi, pa recite: <q>"Morate narediti, jutri mora biti končano!"</q></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Predsednik Vlade, izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Tu imam samo en problem, da boste tudi vi želeli, da bi se strinjali s tem. Ampak to
               ni vaša dolžnost. Moja dolžnost in dolžnost politične večine je, da sprejemamo
               ukrepe. Za to smo odgovorni tako glede tega vprašanja kot glede vseh vprašanj, ki so
               povezana s sedanjim trenutkom v državi. In se te odgovornosti prekleto dobro zavedam!
               Naj vas to ne skrbi. Poskušamo delati po najboljših močeh in ne brez napak, to sem že
               večkrat povedal. Da pomagamo gospodarstvu in da mu pomagamo na pravi način, kažejo
               glavni kazalci. Da gospodarstvo okreva skoraj s takšno hitrostjo, kot je tudi padalo
               iz kondicije, so dejstva - ne brez problemov, so kazalci, ki nas morajo strašno
               skrbeti. Ampak tudi tisti, za katerega smo bili prepričani, da bo najbolj surov do
               nas, kazalec brezposelnosti, se umirja.</p>
               <p>Počakajte! Mi smo brez velikih socialnih bremen prešli recesijo. Mi smo, po moje, s
               tveganim, z razumnim tveganjem sprejeli zmanjšanje konkurenčnosti; ampak sedaj ta
               problem zmanjšanja konkurenčnosti odpravljamo. In zaradi tega sedaj naletimo na
               problem, ker je treba sprejeti ukrepe, ki so absolutno nepopularni. Jih bom sprejel,
               samo najprej moram vedeti, da so res dobro pripravljeni. Poslušajte! Zakon o
               zdravstveni dejavnosti, ki smo ga sedaj umaknili z dnevnega reda je bil 26-krat v
               osnutku. 26-krat! To je odgovornost Vlade, seveda, ampak tolikokrat smo poskušali
               strokovno in politično izboljševati stvari. In zato sem rekel: ni problem udariti po
               mizi, problem je vedeti, da ravnate prav. In ko jaz vem, da ravnam prav, gremo do
               konca. Toliko me že poznate. Problem je, da so nekatere stvari take, da je zelo težko
               oceniti, kakšne bodo konsekvence ravnanj, in da potrebujemo kakšen dan premisleka. Ni
               pa lahko.</p>
               <p>Ampak; smo v tisti skupini držav, ki sedaj hitreje okreva, tako kot smo bili v
               skupini držav, ki je hitreje padala v globino recesije. Poglejte nekatere druge
               države, s kakšnimi težavami se spoprijemajo! Slovenija vendarle nima takih. Tukaj pa
               je politična napetost, kot da smo sedajle tik pred bankrotom države. Seveda imamo
               problem z likvidnostjo! Imajo ga tudi druge države. Pri nas je denar dražji kot v
               drugih državah in treba se je pozanimati, zakaj. Jaz bom imel znova pogovor s
               predstavniki bank. Moram ugotoviti, kaj gre narobe. Jamstvena shema - veste, kdaj smo
               jo dali? Marca lansko leto. Koliko časa je bila v proceduri Državnega zbora? Zato,
               ker očitno nismo dovolj dobro skomunicirali tega problema. In potem so bile pomembne
               spremembe v jamstveni shemi, ki so jo naredile za neuporabno. Gospod poslanec Žerjav,
               torej, moramo priti s pripravljenimi predlogi! To je odgovornost Vlade! Jamstvena
               shema je bil tak primer in si ga jaz ne morem več dovoliti, ker smo z jamstveno shemo
               in neumnostmi, ki so bile zraven narejene, pri čemer ne posega v pristojnosti
               Državnega zbora. Ravnajte s stvarmi, kot menite, da je prav. Ampak smo ogrozili v
               enem trenutku vse ukrepe za pomoč gospodarstvu in si ne morem več tega privoščiti.
               Mislim, da smo iz najslabšega ven. Težave nas še čakajo, ampak Vlada poskuša primerno
               ukrepati sedaj pa na raven <gap n="...."/><stage xml:id="Redna-16-2010-04-19.stage22">/Izključen mikrofon./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Žerjav, izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Torej, s skladu z 246. členom Poslovnika Državnega
               zbora predlagam, da o odgovoru predsednika Vlade opravimo razpravo. Zakaj? Zato ker
               menim, da se bo treba v Državnem zboru tudi začeti pogovarjati o težavah v
               gospodarstvu.</p>
               <p>Veliko se znamo pogovarjati o vse mogočih stvareh, ki za te državljanke in državljane
               niso pomembni, ko pa pridemo do stvari, ki so pa izredno pomembne, tudi zato, kako bo
               država šla v naslednjih letih naprej, tu pa si nekako ne najdemo časa. In zato
               predlagam, da se pogovorimo o tem. Danes smo se, hvala bogu, ob tem vprašanju
               pogovarjali o gospodarstvu, ne o zdravstvu, ne o pokojninah. To so problemi, ki so
               pomembni. V Slovenski ljudski stranki smo že napovedali, da bomo pri teh vprašanjih
               konstruktivni zato, ker vemo, da je to problem in da je treba to, kljub temu da je
               javnomnenjsko zadeva problematična, narediti korak naprej. Ampak, ko pa pridemo do
               gospodarstva, pa smo vedno znova zelo previdni in tihi.</p>
               <p>Zato bi tukaj pričakoval, gospod predsednik Vlade, da pokažete odločnost in da
               zahtevate od svojih ministrov, da pridejo rešitve na dan. Ne jutri, danes, gospod
               predsednik Vlade!</p>
               <p>Še mogoče besedo. Brezposelnost se umirja - res je, ampak bojim se, če ne bomo
               sprejeli ukrepov, kar se tiče nelikvidnosti, kar se tiče plačilne nediscipline, bomo
               imeli v tem letu ogromno propadlih malih, mikro in srednjih podjetij, tudi dobrih,
               tistih družinskih podjetij, v katerih je zaposlenih eden, dva, trije. Če ne bo teh
               ukrepov, poglejte, danes smo aprila, aprilska seja je. Pričakujemo, da bo na majski
               seji že nekaj konkretnega na mizi. Gospod predsednik Vlade, dajmo, naredimo vse, da
               bo to na majski seji. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. O vašem predlogu, gospod Radovan Žerjav, da bi Državni zbor razpravljal o
               odgovoru predsednika Vlade, bomo odločali na jutrišnji seji tekom glasovanj.</p>
               <p>Gospod Jože Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsedujoči. Predlagam, da se z odgovorom na obe poslanski
               vprašanji umakne stopnja zaupnosti z oznako <q>"interno"</q>. S to oznako se lahko določijo
               tajni podatki, katerih razkritje nepoklicani osebi bi lahko škodovalo delovanju ali
               izvajanju nalog organa. Ugotavljam, da jaz kot tisti, ki sem postavil vprašanje,
               nisem nepoklicana oseba, sem poslanec. Zanima me, v kakšnem primeru, v katerem
               primeru bi razkritje teh podatkov škodovalo lahko delovanju Vlade enega, drugega,
               tretjega ministrstva, Kad-a, Sod-a in drugih zadev, če bi razkrilo, s katerimi
               pravnimi osebami je odvetniška pisarna Senica sklenila pogodbe, koliko je za to
               dobila, kdaj je sklenila, pod kakšnimi pogoji in tako naprej. Glede na to, da to
               določa 13. člen Zakona o tajnih podatkih, 10. člen pa določa, da te podatke označi za
               tajne predstojnik organa. Glede na to, da sem to svoje poslansko vprašanje naslovil
               na Vlado in imamo tukaj predstojnika tega organa, predsednika Vlade, predlagam, da
               predsednik Vlade umakne stopnjo zaupnosti s teh dveh odgovorov na moji poslanski
               vprašanji.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p><gap n="..."/><stage xml:id="Redna-16-2010-04-19.stage23">/Oglašanje iz klopi./</stage><gap n="..."/> Se že ureja.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Že urejeno? Se že ureja. Dobro. Spoštovani predsednik, predlagam, da se to čim prej
               stori, kajti sicer je normalna uporaba teh podatkov, ki jih bom dobil s poslanskim
               vprašanjem, pravzaprav onemogočeno. To je dosje, ki bo lahko, če ta stopnja zaupnosti
               ne bo umaknjena, nekje v arhivu in bo pač njegova raba omogočena pod zelo omejenimi
               pogoji. Menim pa, da to ni v interesu Vlade in tudi ne tistih, ki bi lahko te podatke
               uporabili. Zdi pa se mi, da pogodbe, ki jih sklepajo javne institucije, ki jih
               sklepajo ministrstva, imajo naravo javnih podatkov, ne gre za nobene zadeve, ki so
               povezane z obveščevalnimi službami, ne gre za nabave, ki so povezane s temeljnimi
               razvojnimi programi za obrambo in tako naprej. Skratka, gre za čisto običajne podatke
               pravne narave, ki jih imajo pravni subjekti pri opravljanju določenih storitev za
               organe Vlade, za institucije Vlade in tudi za gospodarske družbe, v katerih je Vlada
               večinski lastnik. Zaradi tega tudi predlagam, da predsednik Vlade lahko odloči ustno,
               ni treba čakati pisno, da so odgovori na moji dve poslanski vprašanji javni. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Tanko. Verjamem, da je predsednik Vlade v okviru svojih kompetenc
               sprejel na znanje vašo sugestijo in pripombo, ki je bila izven dnevnega reda in je
               pomenila zlorabo poslovnika in vaših pravic, ampak odločitev o tem bo sprejeta kljub
               temu. Dovolite, vi ste imeli pisni poslanski vprašanji in dobili ste pisni odgovor.
               Vaši vprašanji in odgovora niso bili vsebina današnje točke vprašanj in pobud poslank
               in poslancev. Zato ste uporabili to točko, da bi opozorili na problem, na katerega bi
               morali opozoriti na drug način. Pisni odgovor boste dobili. Ampak, lepo vas prosim,
               nehajva midva z razpravo. Midva bova imela mnogokrat o posameznih vprašanjih različne
               poglede, bom pa zelo vesel, če boste kdaj dobili zaupanje in boste sedeli na tem
               stolu in vodili sejo, tokrat jo pa vodim jaz, jaz tolmačim Poslovnik in dajem besedo.
               Hvala lepa.</p>
               <p>Besedo ima gospod Miran Györek, ki bo postavil poslansko vprašanje v imenu Slovenske
               nacionalne stranke.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, predsedujoči. Kolegice in kolegi. Spoštovani predsednik Vlade.</p>
               <p>Na prejšnji seji sem vam zastavil ustno vprašanje glede neplačevanja prispevkov za
               pokojninsko in invalidsko zavarovanje delavcev, kar številni delodajalci počnejo z
               dovoljenjem države. V svojem odgovoru ste dejali, citiram: <q>"da bo Vlada v okviru
               kratkoročnih ukrepov skušala zagotoviti, da bo bodo tisti delavci, ki gredo zdaj v
               pokoj, v bistvu dobili pokojnino takšno, kot bo jo sicer, če bi delodajalci prispevke
               obračunavali."</q> Bolj enostavno: to pomeni, da bo to vrzel pokrila država; ne gre za
               finančno velik problem, gre pa za pravne in konceptualno velik problem. Pravite, da
               bo teh prispevkov v okviru kratkoročnih ukrepov namesto delodajalcev pokrila država
               zato, da tisti delavci, ki se bodo upokojili v kratkem, ne bodo žrtve malomarnosti
               ali nezakonitosti delodajalcev in ne bodo utrpeli manjše višine pokojnine. Popolnoma
               nerazumljivo mi je, zakaj država ne izterja neplačanih prispevkov, ki jih je bilo
               konec leta 2009 že preko sto petindvajset milijonov evrov in zaradi česar je naša
               pokojninska blagajna na robu bankrota.</p>
               <p>Kar pa je najbolj pomembno, me zanima: Ali bo država od podjetij, ki delavcem niso
               plačevala prispevkov in še vedno ne plačujejo, neplačane prispevke pa bo sedaj
               namesto njih pokrila država, denar v teh podjetjih sploh kdajkoli iztirjala? Ali pa
               boste dopustili, da bodo za kazniva dejanja nekaterih podjetij, kar neplačevanje
               prispevkov je, saj to določa 196. člen Kazenskega zakona, finančno breme zopet nosili
               vsi državljani?</p>
               <p>Ali se v Vladi sploh zavedate, kaj s tem sporočate številnim delodajalcem, ki
               plačujejo prispevke za svoje zaposlene? Sporočate jim, da tudi njim ni treba
               plačevati prispevkov, saj jih bodo na koncu, očitno, tako ali tako poravnala
               država.</p>
               <p>Zanima nas, kaj je naslednji korak. Ali boste mogoče v bližnji prihodnosti dopustili
               tudi to, da bo delodajalec na plačilni listi zaposlenega prikazal akontacijo
               dohodnine, odvedel oziroma plačal pa je ne bo?</p>
               <p>Predsednika Vlade Republike Slovenije sprašujem: Ali namerava Vlada sploh kdaj
               izterjati neplačane prispevke? Ali namerava Vlada preko pristojnih organov sprožiti
               ustrezne postopke proti delodajalcem, ki niso plačevali prispevkov in še vedno ne
               plačujejo in delavcem zagotoviti socialno in pokojninsko varno prihodnost glede na
               številne kršitve s strani delodajalcev? Prosim, predsednik Vlade.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Predsednik Vlade gospod Borut Pahor, prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Mislim, da drugič na vaše vprašanje govorimo o tej temi, ki je seveda zelo pomembna.
               Ljudje so živeli z zavestjo, da njihovi delodajalci pošteno, v skladu z zakoni
               odvajajo prispevke. Na koncu se je izkazalo, da jih ne in da bi to lahko ogrozilo
               njihovo varno starost.</p>
               <p>To, kar je kratkoročen ukrep države - to, kar ste rekli, je točno - je, da lahko damo
               zagotovilo vsem zaposlenim, da ne bodo utrpeli nepravilnega ali protipravnega
               ravnanja delodajalcev. Ampak ste sami povedali, kje je tukaj kontradiktornost tega
               ukrepa: to bi lahko pomenilo sporočilo delodajalcem, da naj ne plačujejo prispevkov,
               ker bo to namesto njih počela država. Mi smo poskušali ugotoviti kje je neka sredina
               med tema odločitvama namreč, da poravnamo stvari, ki so bile narobe narejene za nazaj
               in torej zavarujemo interese zaposlenih, dobimo prispevke nazaj; zdaj, če je šlo
               podjetje v stečaj, lahko preko poplačil lahko računamo na prispevek v državno
               blagajno ali pa pokojninsko, ampak vsega za nazaj morda ne bo mogoče v celoti
               poravnati, in da za naprej uredimo sistem tako, da bo evidenca mogoča, da se bodo
               lahko posamezniki pozanimali, da bo nadzor učinkovit in tako naprej in tako
               naprej.</p>
               <p>Ampak eno stvar bi rad povedal, ki se mi zdi pomembna. Po poročilih davčne uprave -
               veste, da je bilo vaše vprašanje eden izmed razlogov, da sem obiskal kot prvi
               predsednik Vlade davčno upravo. Po temu poročilu, ki ga je obravnaval tudi svet
               Zavoda za pokojninsko in invalidsko zavarovanje, je pobranih kar 97% vseh prispevkov.
               In da ne bi bilo v tej državi nek občutek, da se zakonodaja ne implementira in da
               prihaja do vsesplošnega kršenja predpisov. 97% prispevkov je pobranih. Mi moramo
               pogledati, kaj je s temi 3, ki niso, kdo je kriv, kako je kriv, kako bomo stvari
               uredili.</p>
               <p>Davčna uprava je s povečano aktivnostjo zagotovila dodatnih dvaintrideset milijonov
               evrov prispevkov od preko, pazite, triintrideset tisoč podjetij, ki prispevkov niso
               plačala. Jaz sem malo prej z generalno sekretarko govoril, da je to zelo velika
               številka 33 tisoč. So verjetno tudi zelo majhna podjetja, ampak 33 tisoč poslovnih
               subjektov je veliko in to seveda potem sproža v javnosti vtis, da prihaja do
               vsesplošnega kršenja predpisov in ustvarja neko nezaupanje do institucije pravne
               države. Dejstvo je torej, da po merilih, po primerljivih merilih z drugimi državami,
               Slovenija sodi med uspešnejše po pobiranju prispevkov. To je tudi pomembno. Nismo v
               celoti izpolnili dolžnosti, ampak smo med boljšimi, ki pobirajo prispevke - kljub
               vsemu. In to je neka spodbuda za naprej.</p>
               <p>Poseben problem predstavljajo odložena ali pa tako imenovana obročna plačila
               prispevkov, ki so odobrena v skladu z 228. členom sedanjega zakona o pokojninskem in
               invalidskem zavarovanju. Zdaj veste, da bo o ustavnosti tega člena odločalo Ustavno
               sodišče. Počakajmo na odločitev sodišča. Vlada bo takoj sledila tej odločitvi in
               implementirala.</p>
               <p>Kar se tiče torej sprožanja postopkov proti neplačnikom, se strinjam z vašim
               vprašanjem. Tukaj gre tudi za to, da pristojni moji kolegi znotraj svojih organov
               pogledajo, ali lahko in kako doživijo nekatere nezakonitosti sankcioniranje, ki bo
               imelo ustrezen sodni epilog. Ker to dodatno sproža nezaupanje, da stvari tečejo tako,
               kot bi morale.</p>
               <p>Tako je to odgovor na moje vprašanje: socialna varnost zaposlenih je torej zavarovana
               za nepravilnosti, ki so bile storjene, za nazaj. Za naprej uvajamo nove, bi rekel,
               nove ovire, da bi lahko kdo nezakonito ali pa zaradi malomarnosti ne ravnal
               protipravno. V tem primeru bo sankcioniran. Uvajamo tudi mehanizme, zaradi katerih
               bodo lahko zaposleni imeli možnost, da pogledajo, ali njihov delodajalec izpolnjuje
               obveznosti, ki jih ima, ampak ostanimo torej tudi tem, recimo temu, pozitivnem
               signalu ali pa izsledku 97% vseh prispevkov je pobranih, 3% niso. S temi se moramo
               ukvarjati.</p>
               <p>Naša davčna kultura, to bi rad povedal, to je moj pogled po tem, ko sem imel pogovor
               na uradu in ko sem se pogovarjal z ministrom in drugimi, naša davčna kultura ni
               nizozemska, kjer je vsakemu Nizozemcu jasno, da je tako rekoč, bom rekel, nevzdržno,
               če nekdo ne plača tega, kar mora plačati državi. Ampak tudi ni država, ki bi imela
               davčno nekulturo. Slovenija se uvršča med tiste, ki napredujejo v tej smeri. Mi bomo
               storili vse, da se ta davčna kultura, skratka, okrepi.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Györek, izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Ja, bi želel svoje vprašanje dopolniti oziroma ga razširiti.</p>
               <p>Poglejte, v zvezi s predmetno problematiko bi vas rad seznanil še z enim problemom.
               Gre za določena slovenska podjetja, nemalokrat slamnate firme, ki sklepajo delovršne
               pogodbe z naročniki širom po državah EU. Najemajo delavce v Sloveniji in le ti delajo
               v tujini nekaj mesecev, od svojega delodajalca prejemajo mesečno omejene zneske, kot
               žepnino skoraj, celotne plače pa ne dobijo nikoli. Prav tako ne plačujejo za delavce
               nobenih prispevkov, nobenih akontacij dohodnine in nobenih drugih obveznosti. Od
               tujega naročnika pa seveda pokasirajo celotne pogodbene zneske za delo, ki ga
               opravijo ti opeharjeni delavci, s katerimi po nekaj mesecih praviloma prekinejo
               sodelovanje in si poiščejo nove žrtve.</p>
               <p>In prav tukaj postaja problem še kompleksnejši, saj za iskanje in novačenje žrtev
               uporabljajo slovenske zavode za zaposlovanje, ki za njih objavljajo prosta delovna
               mesta in jim na ta način pomagajo pri njihovih nezakonitih dejanjih. Nekatera
               podjetja, gre večinoma za montažna podjetja iz Ptuja, Maribora, kot sem seznanjen,
               tekoče opeharjajo slovenske delavce s pomočjo zavodov za zaposlovanje. Trenutno
               montažna firma iz Ptuja ponovno išče na zavodu za zaposlovanje v Murski Soboti 30
               delavcev, verjetno pa tudi po drugih območnih zavodih za zaposlovanje, pri tem pa
               zagotovo pokasirajo še kakšne druge ugodnosti iz naslova zaposlovanja brezposelnih
               iskalcev zaposlitve. Takšna dejavnost kaže vse znake kaznivega dejanja, država pa
               tega niti ne zaznava niti ne preganja, delavci pa ne morejo najti pravice. Vse skupaj
               spominja na nekatere naše gradbene firme, ki podobno izkoriščajo delavce iz republik
               bivše SFRJ, s čimer je slovenska javnost že tako ali tako seznanjena.</p>
               <p>Zanima me:</p>
               <p>Kako bo Vlada zaščitila slovenske delavce?</p>
               <p>Ter: Kdaj in na kakšen način bo kaznovala takšne delodajalce in preprečila njihova
               nadaljnja kriminalna dejanja? Hvala za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod predsednik Vlade, izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Najprej dopolnilo: Vlada bo zaščitila vse zaposlene v Republiki Sloveniji, ne glede
               na nacionalno pripadnost.</p>
               <p>Drugič. Pripravljamo novelo zakona o preprečevanju dela na črno. Vendar, tu bi si rad
               z vami nalil čistega vina, ker smo se o tem pogovarjali dopoldan tudi s socialnimi
               partnerji. Glejte, ob informacijah, znanju in vedenju, ki ga imam ta hip, morate
               vedeti nekaj: ko bomo stopili na prste sivi ekonomiji, in recimo, da bomo to storili
               absolutno nepristransko, takoj, in da bo to imelo takojšen učinek, morate vedeti, da
               bodo najprej in najbolj nastradali socialno šibkejši ljudje. To bo seveda dolgoročno
               uredilo trg dela, to bo dolgoročno uredilo razmerja med delodajalci in zaposlenimi
               ter nezaposlenimi, ki delajo na črno, in tako naprej, ampak najprej in prvi učinek
               tega bo, da bo to udarilo po žepih socialno najbolj šibke ljudi. In to je zame zdaj,
               ta hip, nek <q>"contradictio in adiecto"</q>, ki ga še ne znam razrešiti - kako uveljaviti
               zakon, da ne bodo najprej in predvsem nastradali pri preganjanju sive ekonomije
               socialno najšibkejši ljudje. Dolgoročno ni dvoma. Če in kolikor se vsi ravnamo po
               pravilih, potem dejansko zmagajo tisti, ki so boljši, pod enakimi pogoji. Okej, to je
               načelo neke konkurence, ki velja kot vrednota tudi v neki moderni družbi, kot smo mi.
               Toda; če niso pravila enako spoštovana, potem je tisti, ki jih ne spoštuje, v
               prednosti. In to velja tudi za tiste, ki, recimo, ne plačujejo davkov, pa so
               zaposleni na črno; in vedo, da so zaposleni na črno, in delodajalec ve, da jih je
               zaposlil na črno. In ima on ta nedovoljen profit ter seveda tudi zaposleni, ker ne
               odvaja prispevkov.</p>
               <p>Kot rečeno, pripravljamo novelo. Želimo jo uskladiti s socialnimi partnerji. Danes je
               bilo neko mnenje, da bi morali vse skupaj zaviti v nek paket. Rekel sem, mogoče,
               ampak v tem paketu potem ne sme tiktakati neka socialna bomba. Mora biti paket, ki bo
               imel rep in glavo, drugače bomo šli <q>"per partes"</q> z zakoni na fronto, kot jo določa
               semafor, tako kot smo rekli. Če se lahko pa kaj pogodimo, se pa bomo.</p>
               <p>In tu je skrb za socialno šibkejše absolutno pred našimi očmi. Tudi glede prispevkov
               bomo, upam, tu storili korak naprej, in glede discipline delodajalcev. To je odgovor
               na vaše vprašanje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Gjerkeš, izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Nisem še minister, predsedujoči.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Györek, pardon.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Nič hudega.</p>
               <p>Torej, gospod predsednik Vlade, očitno se nisva povsem razumela. Ne gre za sivo
               ekonomijo - samo toliko, kot replika -, tu gre za kazniva dejanja. Ti delavci so
               zavedeni, ogoljufani. Se pravi, oni gredo v dobri veri delat na Švedsko ali pa v
               Veliko Britanijo, pa podpišejo pogodbe - vse, razumete; ampak ta naša firma, na nek
               način posredniška, sklepa pogodbe s tujim naročnikom direktno in tam kasira od
               tistega naročnika. Razumem, da je siva ekonomija področje zase, ampak v tem primeru,
               za katerega sem vam postavil vprašanje, pa ni šlo za sivo ekonomijo. Samo toliko.</p>
               <p>Grem na proceduralno. Ker je zadeva tako kompleksna in imamo, k sreči, tudi gospo
               ministrico za notranje zadeve tukaj, ki bi lahko, če bi hotela, tudi po uradni
               dolžnosti preganjala takšna kazniva dejanja. Ne nazadnje gre tu za goljufije, za
               kratenje pravic, za odtujevanje denarja, gre namreč za prispevke, ki so delavčeva
               last. Se pravi, to je zadeva, ki bi jo morali po uradni dolžnosti preganjati. Potem
               ne vem, kakšna pravna država smo, na katero prisegamo. Vsi vemo, da to počenjajo
               delodajalci, vsi vemo, da je to kršitev 196. člena Kazenskega zakonika, ovadb pa ni.
               To je problem.</p>
               <p>Ker pa je zadeva tudi na nek način vezana na pokojninsko reformo, na pokojninsko
               blagajno, za katero vemo, v kakšnem stanju je, bi predlagal, v skladu s členom 246
               Poslovnika Državnega zbora, da se opravi širša razprava na to temo. To ni politična
               razprava, to je razprava, ki je zelo pomembna za naše, tudi bodoče, upokojence ter ne
               nazadnje za nek pravni red v tej državi. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Györek, o vašem predlogu bomo odločali jutri, v okviru glasovanj,
               da naj bi o odgovoru na vaše poslansko vprašanje s strani gospoda predsednika Vlade
               odločal Državni zbor.</p>
               <p>Četrti bo postavil vprašanje predsedniku Vlade gospod Franc Jurša v imenu Poslanske
               skupine DeSUS. Izvolite.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala za besedo, gospod podpredsednik. Lep pozdrav kolegicam in kolegom,
               predstavnikom in predstavnici Vlade.</p>
               <p>Gospod predsednik. Staranje prebivalstva Evrope, Slovenija ni izjema, predstavlja
               enega največjih ekonomskih in socialnih izzivov prihodnosti. Zadnja leta znanost in
               politika namreč ugotavljata, da se evropska in slovenska družba naglo starata in bo v
               naslednjih letih naloga poskrbeti za kakovostno staranje prebivalstva zasenčila druge
               naloge trajnostnega razvoja.</p>
               <p>V Sloveniji po statističnih podatkih, stanje na dan 30. 6. 2009, predstavlja delež
               starejše populacije, ki je starejša od 60 let, 21,74% vseh državljanov, kar je 444
               tisoč prebivalcev naše države. Delež tistih, ki so starejši od 65 let, je 16,49%
               oziroma 337 tisoč prebivalcev. Projekcije rasti števila prebivalcev kažejo, da bo v
               letu 2020 starejših od 65 let 420 tisoč prebivalcev, leta 2040 pa že 569 tisoč.</p>
               <p>To so več kot dovolj zgovorni podatki, ki kažejo na potrebo po aktivni angažiranosti
               slovenskega političnega in družbenega okolja za reševanje celostne problematike
               starajoče se družbe in s tem posledično dolgoživosti. V duhu zavedanja po
               kompleksnosti in globalni pomembnosti vprašanj, ki se nanašajo na tretje življenjsko
               obdobje, je zato nujno vzpostaviti organizacijo, ki se bo na vladni ravni kompleksno
               in integrirano ukvarjala z vprašanji, pomembnimi za starejše, ter kot vladna
               institucija zagotavljala sodelovanje z nevladnimi seniorskimi organizacijami pri
               prepoznavanju problemov in pri pripravi zakonodaje, oblikovanju politik in
               spremljanju izvajanja učinkovitosti njihovih ukrepov. Zgolj primerjalno, navezujem na
               dejstvo, da pod okriljem Ministrstva za šolstvo in šport deluje Urad za mladino, in
               glede na zgoraj navedene podatke o številu starejše populacije prav tako primerjalno
               navajam, da populacija šolajoče se mladine - osnovna in srednja šola ter študenti -
               predstavlja 20,86% prebivalstvenega deleža. Po podobnem principu pristojnosti in
               delovanja urada za mladino lahko deluje tudi <q>"urad za starejše"</q>.</p>
               <p>Glede na navedeno vas sprašujem, gospod predsednik: Zakaj zaveza iz koalicijske
               pogodbe glede ustanovitve <q>"urada za starejše"</q> še ni realizirana in kateri so ključni
               razlogi, da do ustanovitev urada še ni prišlo?</p>
               <p>Poleg tega vas sprašujem tudi: Kdaj v tem mandatu lahko pričakujemo ustanovitev
               prepotrebnega <q>"urada za starejše"</q>?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod predsednik Vlade. Izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Najprej, da kasneje ne pozabim. Koalicijska pogodba ni nekaj, kar bi tematiziral
               Državni zbor. To je stvar, ki zadeva koalicijske stranke, in tudi ne Vlado v
               formalnem smislu. Tako bi želel torej odgovarjati na vprašanje o oportunosti
               ustanovitvi urada za starejše.</p>
               <p>Ko se je pripravljal dokument, ki ste ga citirali, so bile druge okoliščine in druga
               upanja glede razvoja dogodkov, glede gospodarske krize. Zdaj je postalo povsem jasno,
               da moramo v celem javnem sektorju varčevati in biti racionalni do konca. In da tudi
               to, kar je do konca danes, kot se zdi, ni dovolj, malo prej mi je to rekla ministrica
               Krebs. In, ko mi ona to reče, zazvonijo vsi signali, da to pomeni, da se bo znova
               premaknilo nekaj, kar bo imelo velike odmeve v javnosti.</p>
               <p>Poglejmo stvari. Urad za mladino imamo in druge urade, ki skrbijo za odpravljanje
               diskriminatornosti. Moj predlog je predlog Vlade, o katerem diskutira, da bi šli v
               eno službo, in to službo za uresničevanje načela enakosti; in imamo potem za narodne
               skupnosti, za enakost spolov, za mladino, za starejše. Vsi bodo suportirali
               odpravljanje razlik, ki nastajajo zaradi te okoliščine - ali socialne, nacionalne,
               generacijske ali kakšne druge - zato da bi, bom rekel, z denarjem davkoplačevalcev
               uspešno servisirali potrebe države.</p>
               <p>Vašega vprašanja pa sem seveda posebej vesel zato, ker se že cel dan ukvarjam, skupaj
               z ministrom Svetlikom in njegovimi sodelavci, s pokojninsko reformo - in slabo kaže.
               Zaenkrat javnost ne vidi potrebe po njej in bi jo, če bi bilo po njenem mnenju,
               odložila. Mi si lahko privoščimo iz oportunitetnih razlogov - zdaj govorim, mi kot
               politični razred v celoti, da jo za dve leti odložimo. Ampak potem bomo čez štiri ali
               pet let pred zidom, pred katerim ne bomo imeli drugega, kot da si sodimo sami. Tako,
               da je boljše, da gremo - in zato smo sklenili - po poti nekega medgeneracijskega
               sporazuma, kjer bomo prišli do nekih temeljitih sprememb v pokojninskem zavarovanju,
               kjer bodo zdajšnji upokojenci imeli varstvo glede njihovih pravic in kjer bomo mi kot
               tisti, ki prihajamo, če bomo imeli to srečo, v njihov status, imeli zavarovano
               pravico do varne starosti. In naši otroci.</p>
               <p>Nekaj bi vam rad povedal, ne samo kot poslankam in poslancem, ampak tudi nam, kot
               staršem. Jaz sem imel v petek pogajanja z Dijaškim svetom Slovenije. Pazite! Veste,
               kaj je bil njihov predlog, ko smo diskutirali, da poskušamo njihove zahteve
               regulirati tako, da bi prišli do kompromisa glede njihovega, zlasti dela, prevozov,
               prehrane itn.? Na moj predlog, da saj dobijo otroški dodatek, so rekli: <q>"Ja, tega
               dobijo naši starši, vi ga dajte nam."</q> Sem rekel: <q>"Počakajte malo, saj starši so
               odgovorni za vas do 18. leta!"</q> <q>"Ah,"</q> so rekli, <q>"ne samo da ne zaupamo prihodnosti, ne
               zaupamo niti svojim staršem!"</q> Mislim, to ni citat, ampak v bistvu je bil to njihov
               odgovor. Pazite, to ni citat iz pogovorov, ampak moja ugotovitev.</p>
               <p>Hočem reči, neko zaupanje moramo znova vzpostaviti do varne starosti za vse. In tukaj
               moramo paziti tudi na interes mladih. In mora paziti tudi na interes aktivne
               populacije in seveda tudi na pravico, ki jo ima zdajšnja generacija upokojencev.
               Ampak to sestaviti skupaj tako, da bomo imeli trdne garancije za to, da bomo iz
               prvega stebra - pustite drugega in tretjega. Jaz sem seveda za to, da ga razvijamo,
               ampak prvi steber je odgovornost države, da bodo imeli vsaj približno zavarovano
               varno starost, bo potrebno narediti en velikopotezni korak in takrat bom potreboval
               tudi vaš pogum in vašo odločnost tukaj, ko bomo diskutirali o pokojninski zakonodaji.
               Urad za starejše pa, bom rekel, je milni mehurček v skrbi za starejše ljudi v
               kontekstu skrbi, ki jih imamo za zdajšnjo generacijo upokojencev, zlasti pa za tisto,
               ki prihaja. In ta, ki prihaja, plačuje zdaj tiste, ki so v pokoju, zato da lahko, bom
               rekel, sicer prav gotovo ne zadovoljni, večina jih nezadovoljnih s položajem, ampak
               vendarle, kolikor je pač mogoče, zdaj ta hip dobijo pokojnine.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Jurša, izvolite, besedo.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Gospod predsednik, popolnoma se strinjam, da moramo biti varčni. Ampak to ne pomeni,
               da v tej armadi uradnikov, kolikor jih imamo v različnih državnih institucijah, ne
               moremo najti določene skupine ljudi, ki bodo skrbeli za to populacijo. V mojih
               navedbah pa sem povedal, koliko je teh prebivalcev Republike Slovenije v tem času in
               koliko jih bo za toliko in toliko let. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključili smo s postavljanjem poslanskih vprašanj predsedniku Vlade.</p>
               <p>Želite še odgovoriti, gospod predsednik? Imate še, izvolite.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Samo še enkrat. Poglejte, predlagam, da se razumeva. Skrb za zdajšnjo generacijo
               upokojencev in za tiste, ki prihajajo, ni zlasti predvsem skrb za vzpostavitev urada.
               Ali se razumeva? Je skrb za njihovo varno in predvidljivo starostno ali pa delo na
               kakršnokoli drugo pokojnino želite. Štiri jih bomo imeli po novem sistemu. To je naša
               glavna skrb. In pazite! Zdaj imamo nek temeljni disproporc, da vse manj ljudi dela za
               vse več tistih, ki gredo v pokoj. Ta disproporc bo treba rešiti na pameten način,
               drugače bomo bankrotirali kot država. Ne bo problem samo pokojninska blagajna, mi jo
               lahko še iz budžeta polnimo leto ali dve, ampak to je nesistemsko in ni modro in ni
               pametno. Moram priti do reform. Ni treba, da so radikalne. Jaz ne zahtevam, da pa
               zdaj skočimo čim dlje, brezglavo. Ne! Jaz sem danes predlagal tudi na sindikatih in
               delodajalcih, bodimo praktični in storimo najprej majhne korake, se pravi, da z
               malusi okrepimo zaupanje v spremembe pokojninskega sistema. Potem pojdimo pa z
               dolgoročnimi ukrepi, ki naj bodo vzdržni, javnofinančno. To je tisto, kar po mojem
               zanima danes zdajšnjo generacijo upokojencev in tiste, ki prihajajo. In moram reči,
               da veliko bolj s skrbjo gledajo tisti, ki prihajajo, na svojo varno starost kot
               zdajšnja generacija upokojencev, zlasti mladi. Pazite! Mladi ta hip gledajo zelo
               kratkoročno, kar pomeni neko temeljno nezaupanje v prihodnost, ki mi ni všeč, ampak
               mislim, da se bo tudi to spremenilo. Študentje mi pravijo, da si želijo raje dlje
               študirati, pa več delati, ker - pazite, ena anomalija: zaslužijo več, ko nimajo
               ustrezne izobrazbe, kot potem, ko dobijo izobrazbo, za isti posel, ko se redno
               zaposlijo ali pa za določen čas. Kje je tukaj zdrava pamet? Ampak, tako je. In si
               zato želijo dlje časa študirati, ne zato, ker bi bili leni, ampak zato ker jim to
               narekujejo socialne okoliščine. To moramo spremeniti. Bo pa hudo, ker bomo posegli v
               obstoječe stanje.</p>
               <p>Kar se dijakov tiče. Dijaki bi radi to in ono, in zdaj sodi v košarico pravic, ampak
               moramo te pravice razdeliti tako, da bomo zavarovali socialno najbolj šibke, ne pa
               vse enako. In vse skrbi varna starost. In zato pravim: manj kot urad bolj je pomembno
               to, da poskrbimo za temeljno stvar, in to je zagotovitev trajnejših, trajnih zagotovo
               ne, osnov za varno starost. In to je novi pokojninski sistem.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključili smo postavljanje poslanskih vprašanj predsedniku Vlade. Gospod
               predsednik, hvala za vaše odgovore.</p>
               <p>Prehajamo na poslanska vprašanja ministricam in ministrom. V zvezi s poslanskimi
               vprašanji, postavljenimi na prejšnjih sejah zbora, vas obveščam, da je poslanec Ivan
               Grill na 14. seji zbora postavil ustno poslansko vprašanje odsotnemu ministru za
               zdravje gospodu Borutu Miklavčiču in predlagal, da mu minister ustno odgovori na
               naslednji seji. Ker je z imenovanjem novega ministra za zdravje gospodu Borutu
               Miklavčiču funkcija ministra prenehala, je v skladu z 249.a členom Poslovnika
               Državnega zbora to vprašanje novoimenovanemu ministru danes brezpredmetno.</p>
               <p>Prehajamo na vprašanja poslank in poslancev. Prvi bo poslansko vprašanje ministru za
               promet dr. Patricku Vlačiču postavil gospod Miro Petek. Izvolite.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo, gospod podpredsednik.</p>
               <p>O kartelnem dogovarjanju je na poslansko vprašanje kolega Andreja Vizjaka delno že
               odgovoril predsednik Vlade Borut Pahor, seveda bi imel okoli tega gradbeno cestnega
               lobija veliko povedati še minister za promet gospod Patrick Vlačič. Podjetja, ki so
               brez sramu podpisala kartelni dogovor, niso le podjetja, ki so zaradi tega gradila
               znatno dražje, kot bi bilo potrebno, temveč so mnogo v teh podjetjih opravila svoje
               delo tudi zelo slabo. Poleg tega so se iz slovenskih državljanov in davkoplačevalcev
               ob pregrešno dragi gradnji avtocest celo norčevali. Spomnimo se samo, kako je leta
               2001 bil SCT vpleten v zamenjavo diskete s pogodbeno ponudbeno dokumentacijo v
               postopku natečaja za trojanski predor - pa se ni zgodilo nič. Spomnimo se samo,
               koliko skrbi, škode, nevarnosti in prometnih zastojev je povzročilo odpadanje
               protipožarnega prometa v šentviškem predoru - pa se nikomur ni skrivil niti las.
               Spomnimo se, za koliko se je podražil predor Golovec - pa nikomur nič. V času vlade
               dr. Janeza Drnovška so bile dopuščene in celo legalizirane podražitve na avtocestnem
               programu od predvidenih investicijskih načrtov kar za 50%. Izvajalci del na področju
               avtocestnega programa pa so s tem kartelnim dogovorom po nekaterih ocenah napeli to
               ceno še za 30% do 60%. Zaradi tega smo v Sloveniji gradili enkrat dražje ceste, kar
               kažejo tudi primerljivi podatki. Evropska komisija je pred leti naročila študijo, iz
               katere se vidi, da je povprečna cena avtoceste v Evropski uniji 6,8 milijonov evrov,
               v Sloveniji pa 12,5 milijonov evrov. In ta razlika čudi tudi predsednika Vlade,
               gospoda Boruta Pahorja, to je namreč danes za to govornico dejal. Torej, enkrat večje
               cene na Slovenskem, računam še kartelni dogovor o delitvi plena pri gradnji
               avtocestnega križa in najbrž tudi korupcijo nekaterih uradnikov, mogoče zaposlenih na
               DARS-u ali celo politikov. In tudi to, da nekatera izmed gradbenih podjetij, povezana
               v ta kartelni grozd, ne plačujejo podizvajalcev, je stara pesem. Ne le stara pesem,
               je že kar stara lajna. Prejšnji teden naj bi nekje na Primorskem skorajda prišlo do
               incidenta, saj je bil direktor enega od gradbenih podjetij skupaj z druščino
               zaklenjen v gostilni, lastnik pa je imel nanje napeto lovsko puško, vse dokler ni
               podjetje plačalo petindvajset tisoč evrov, kolikor so mu v preteklosti v tej gostilni
               pojedli in popili, plačali pa seveda nič. Ali smo pred tem, da lahko zaradi raznih
               mafijskih poslov, mafijske morale pričakujemo tudi strelske obračune?</p>
               <p>Zato ministra za promet sprašujem: Kako bo ministrstvo zagotovilo, da pri gradnji in
               obnovi slovenskih državnih cest ne bodo imela glavne besede podjetja in posamezniki,
               ki z nezakonitimi dogovori na posameznih mestih in že iz osnove mafijskega
               gospodarstva dražijo slovenske avtoceste? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima dr. Patrick Vlačič, izvolite.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala predsedujoči.</p>
               <p>Slovenska zakonodaja s področja javnega naročanja je na področju korupcije in
               kartelnega dogovarjanja na nivoju evropske zakonodaje. Skladno s to zakonodajo je
               izločanje ponudnikov z negativnimi referencami v pristojnosti Državne revizijske
               komisije. Na Ministrstvu za promet proučujemo možnosti, da bi s pogodbenimi
               klavzulami, ki bi vplivale na to, da bi bilo takšnih stvari, ki jih ocenjujemo kot
               korupcijo ali kaj podobnega, čim manj. Same protikorupcijske klavzulie sicer niso
               neposredno s kartelnim dogovorom oziroma dogovarjanjem povezana, lahko pa.</p>
               <p>Zdaj, lahko povem, kakšna je ta trenutek situacija na področju gradbeništva. Lahko
               povem, da je ta sedanja kriza z zaostrene gospodarsko situacijo na področju
               gradbeništva sama od sebe spremenila veliko, namreč med ponudniki je opazna ostra
               konkurenca ta trenutek, kaže se pa v tem, da so cene, ki jih ponudniki dajejo za
               posamezne gradbene storitve, precej nižje od tiste limitirane vrednosti, ki jih
               naročnik izračuna, ki naj bi bila nekakšna cena po kriterijih. In mi dobivamo
               pravzaprav nižje ponudbe, ki so nižje 15, 20% od teh limitiranih vrednosti.</p>
               <p>Tako nas mogoče to lahko navdaja z nekim upanjem, da je ta trenutek to področje
               boljše, naj pa povem, da ste zelo zgodaj postavili vprašanje in prav je tako. Mi smo
               začeli v okviru posameznih ministrstev in tudi v okviru Vlade razgovore o tem in bomo
               videli, kaj lahko naredimo. Sama zakonodaja na koncu koncev očitno ni problematična,
               vsaj tako se zdi zdaj po prvem pregledu. Implementacija bo morala biti pa bolj
               učinkovita. Zdaj, jaz kot minister za promet nisem ne tisti, ki neposredno naroča, pa
               niti ne tiste, ki neposredno nekakšne liste, črne, takšne in drugačne, oblikuje.
               Lahko pa samo zagotovim, da bom naredil vse, kar je v moji moči, da tisti prihajajoči
               projekti, ki nas čakajo, in tega ni malo, na področju železniškega prometa, morajo
               biti takšni, da ne bo kartelnega dogovarjanja. Upam, da razumete, da vam ta trenutek
               ne morem neposredno odgovoriti, kako bomo v bodoče preprečili, ker to je konstanten
               boj s protikartelnim dogovarjanjem, ki je prisotno na marsikaterem gospodarskem
               področju. Predvsem bi počakal odločbo Urada za varstvo konkurence, ki bo veliko
               povedal o tem oziroma pričakujem, da bo dal veliko informacij o tem, kaj se bo
               pravzaprav zgodilo, in ko bomo imeli te pravne kvalifikacije in seveda prve pravne
               odgovore na to, kar je zdaj trditev, potem bo čas za prave ukrepe.</p>
               <p>Ampak še enkrat ponavljam, ta trenutek se za tiste cene, ki so nižje od tistih, ki so
               limitirane, kaže, da enostavno ta trenutek ta problem ni tako pereč, kar pa ne
               pomeni, da v prihodnosti ne bo več.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Petek, izvolite.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa za ta odgovor.</p>
               <p>Minister, vi se spomnite, da sem vam na 3. seji Državnega zbora v temu mandatu, torej
               na samem začetku, postavil ustno poslansko vprašanje glede Zakona o javnem naročanju
               in možnosti, da bi že na osnovi takratnega Zakona o javnem naročanju, na osnovi
               takratne dikcije, uvedli črno listo nesolidnih podjetij, ki delajo z javnimi
               sredstvi. 42. člen je omogočil, da se iz postopka oddaje javnega naročila izloči
               tisto podjetje, za katerega je znano, da je pri kakšni investiciji s področja javnih
               naročil naredilo veliko strokovno napako. V preteklosti smo govorili okrog SCT-ja in
               seveda šentviškega predora - strokovno napako je, denimo, SCT priznal pri gradnji
               Onkološkega inštituta. Seveda je to zdaj mimo tega poslanskega vprašanja in seveda to
               ni več v vaši domeni.</p>
               <p>Imamo pa 77.a člen zakona, ki predvideva podobno črno listo ponudnikov z negativnimi
               referencami in se lahko ponudnika izloči iz postopka, če predloži neresnična in
               zavajajoča dokazila.</p>
               <p>Ta 77.a člen govori o evidenci ponudnikov z negativnimi referencami, zato me zanima:
               Ali veste, za kakšen podatek, koliko nekorektnih izvajalcev je Dars že zapisal v to
               evidenco?</p>
               <p>Rekli ste, da sami ne pišete črne liste, kar je prav, vendar kljub temu: Ali se vam
               ne zdi, da bi na tej črni listi moral biti v Sloveniji še kakšen izvajalec, predvsem
               tistih, ki so si kartelno delili ta avtocestni plen? In: Ali lahko o teh podjetjih,
               ki so vpletena v to afero, še vedno govorimo kot o podjetjih s pozitivnimi
               referencami ali pa vendarle sodijo na to lestvico ponudnikov z negativnimi
               referencami? Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister Patrick Vlačič.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, predsedujoči. Zdaj upam, da bo poslanec razumel, ker to vprašanje, ki mi je
               zdaj postavil, presegajo to, kar je bilo osnovno vprašanje. Jaz vam težko iz glave
               odgovorim na te stvari, tako da vas bom prosil, če mi boste naslovili vprašanje na
               mene, boste dobili vse te podatke. Ne morem pa vam na pamet odgovoriti, koliko je
               bilo, takšnih gradenj in podobno.</p>
               <p>Predvsem ponavljam, da bomo mi naredili vse, kar je v naši moči našega ministrstva,
               da se borimo s protikartelno zakonodajo. Ni pa to neposredno področje Ministrstva za
               promet, bolj Ministrstva za gospodarstvo ali pa Ministrstva za finance, gre na eni
               strani za gospodarsko dejavnost, na drugi strani pa za javno naročanje.</p>
               <p>Jaz bi se, predsedujoči, če dovolite, še opravičil za naslednja vprašanja. Imamo svet
               ministrov zaradi vulkanskega prahu, ker je cel letalski promet ohromljen ta trenutek
               v Evropski uniji, in imamo videokonferenco. Ker sem ravno zdaj na vrsti, bom, žal,
               moral zapustiti sejo, pa bom odgovoril v prvi priložnosti, če boste imeli toliko
               razumevanja. Ta trenutek se mi je začela videokonferenca.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala. Vi ste že najavili svojo odsotnost, smo vas opravičili, vendar je takrat
               izgledalo, da boste lahko nekaj še po petnajsti prisotni. Jaz verjamem, da vsi
               razumemo, da je ta videokonferenca obveznost, ki jo morate opraviti; in hvala lepa.
               Gospod <gap n="..."/> Proceduralno? Izvolite.</p>
            </sp>
            <sp who="SDZ5:PetekMiro">

               <speaker>MIRAN PETEK:</speaker>

               <p>Hvala lepa. V duhu Poslovnika Državnega zbora in njegovega 246. člena, predlagam
               seveda razpravo. Videti je, da je bil tudi minister in precej pred tem predsednik
               Vlade in še prej mnogi ministri, da so bili zgroženi, kaj se dogaja okrog tega
               kartelnega dogovarjanja, zato sem prepričan, da bomo na jutrišnji seji zbrali toliko
               moči in volje, predvsem pa toliko glasov, da bomo o tem razpravljali in opravili tudi
               razpravo o odgovoru ministra Vlačiča. Meni je vseeno, ali podprete predlog kolega
               Vizjaka, ali moj predlog, ali kar oba. Intenca obeh predlog je, da o tem govorimo, da
               se v Državnem zboru pogovarjamo. Kartelno dogovarjanje zmanjšuje konkurenco, na drugi
               strani viša cene, odpira tudi vrata korupciji in poleg tega pa na ta račun dobivamo v
               Sloveniji drage in zelo slabe ceste. Kartelno dogovarjanje izriva s trga druge
               ponudnike in tudi na ta račun se je v Sloveniji ustvarila tajkunska gradbena elita,
               ki je na ta račun v zadnjih letih zelo obogatela. Predvsem na račun tistih, ki
               plačujemo davke in iz katerih se tudi gradi avtocestni program. Država bi na tem
               področju morala biti bolj učinkovita. Tem ljudem te dejavnosti bi morali gledati <q>"pod
               prste"</q>, ne pa <q>"skozi prste"</q>, kar se je do zdaj dogajalo.</p>
               <p>Zato sem prepričan, da boste podprli to razpravo in da bomo na prihodnji seji, ko bo
               imel tudi minister kaj več časa, upamo, da bo tudi pepel že izginil, lahko o tem
               poglobljeno spregovorili. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Petek, o vašem predlogu bomo odločali jutri v okviru glasovanj.
               Poslansko vprašanje ministru za promet bo postavil gospod Bogdan Barovič. Boste
               vprašali kljub temu, da je odsoten?</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Ja, bom.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Prosim, gospod Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Saj bi tudi prosil za čim hitrejši pisni odgovor. Ne potrebujem širitve seje in ne
               potrebujem ustnega odgovarjanja na naslednji seji, rad bi pa čimprejšnji pisni
               odgovor - to bo verjetno minister izvedel.</p>
               <p>Postavljam vprašanje, ki je pereče za 210 občin v državi Republiki Sloveniji, ki se
               je začelo z vprašanjem: <q>"Poslušaj, ti, župan, kaj se pa ti greš? Zakaj ukinjaš
               lokalni potniški promet?"</q> Seveda, človek gleda kot bik v nova vrata in pokliče
               koncesionarja, češ, <q>"kaj se pa ti greš, da napoveduješ ukinitev potniškega prometa."</q>
               No, in potem ta pravi: <q>"Ti kar lepo vprašaj ministrstvo, kaj se gre s koncesijskim
               razpisom za javne prevoze, ki se bo iztekel 10. maja."</q></p>
               <p>Koncesijski razpis, za katerega naj bi bila sicer zadolžena DRSC, ampak seveda pod
               pokroviteljstvom Ministrstva za promet, je še ena od gromozanskih in krutih šlamparij
               te vlade, ki nekaj razpiše, pa ne ve, kaj. V koncesijskem razpisu so postavili zgolj
               minimalne standarde, ki absolutno izključujejo javne prevoze znotraj občinskega
               prostora, ki zmanjšujejo vsaj za polovico medkrajevne prevoze in ponekod, na veliko
               koncih, tudi onemogočajo povezave; najbrž vam bodo kolegi lahko potrdili - torej,
               kolegi župani. Za Zasavje konkretno, 32 voženj na dan je bilo v Trbovljah, od
               koncesije naprej, če bo tako, kot je bilo razpisano, bo voženj 0,0. Najbolj smešno pa
               je, ko napiše Vlada, da je pa velik napredek, saj bodo cene nižje za 20%. Me prav
               zanima, koliko je 20% od nič. Mislim, da je lahko sram nekoga, ki to naredi.</p>
               <p>Ne glede na to, poleg tega, da so vsi koncesionarji proti temu koncesijskemu razpisu
               v taki vsebini in obliki, kot je; da so nezadovoljni ljudje, ki bodo, če ne bodo
               ukrepale občine, ob javne prevoze; da so nezadovoljni vsi tisti, ki so povezani
               medkrajevno z avtobusnimi prevozi. Da - to je pa najhuje - v nasprotju s trditvijo te
               vlade <stage xml:id="Redna-16-2010-04-19.stage24">/opozorilni znak za konec/</stage> nasprotuje vsem željam po zmanjševanju trdnih
               delcev, po čim večjem prevozu z javnimi sredstvi, ukinjamo pa avtobusne prevoze. Ne
               vem, kdo se iz koga norca dela.</p>
               <p>Zato želim od ministra, da mi pove: Zakaj dovoljuje takšen koncesijski razpis? Zakaj
               postavlja minimalne standarde, ki bodo povzročili nelojalno konkurenco - kar je drugi
               razlog - nedostopnost ter povečanje divjih in neustreznih <stage xml:id="Redna-16-2010-04-19.stage25">/opozorilni znak za konec/</stage>
               taksi služb? In pa: Ali ministrstvo predvideva vsaj usklajevanje? Ali bo upoštevalo
               zahteve koncesionarjev in, hvala bogu, mogoče celo obvestilo lokalne skupnosti, da
               bodo te morale kar naenkrat iz zraka najti<gap n="..."/> <stage xml:id="Redna-16-2010-04-19.stage26">/Izklop mikrofona./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Barovič. V skladu z vašim predlogom boste dobili pisni odgovor na
               postavljeno poslansko vprašanje.</p>
               <p>Mag. Franc Žnidaršič bo postavil vprašanje ministru za promet. Izvolite.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala. Spoštovani podpredsednik, spoštovana ministrica in ministri, kolegice in
               kolegi!</p>
               <p>Štiri leta mineva od tedaj, ko je prometno ministrstvo prvič dobilo predlog
               državljana Mitje Vilarja, hkrati predstavnika študentskega servisa Študent, d.o.o.,
               za zmanjšanje števila nesreč na nezavarovanih železniških prehodih, za zmanjšanje
               števila smrtnih žrtev na teh prehodih in za zmanjšanje števila polomljenih zapornic,
               ki jih je treba zamenjati tudi do 150-krat v enem letu. Mag. Božič je tri mesece pred
               tragedijo v Cirkovcah, ki bi se jo dalo preprečiti s takrat več kot leto dni starim
               predlogom, na poslansko vprašanje gospoda Kontiča, zakaj se rešitve ne uporabi,
               odgovoril, da je na železnicah lahko samo tisto, kar je dovoljeno z zakonom. V letu
               dni vodstvo prometnega ministrstva ni bilo sposobno ugotoviti, da je treba v osnovi
               spremeniti le en sam člen oziroma en sam stavek v členu, ki govori o svetlobni opremi
               lokomotiv, za prvo od teh rešitev. Naslednik ministra Božiča se z uvedbo novosti tudi
               ni ukvarjal. Sedanji minister je imel več kot pol leta nazaj rešitve podrobno
               predstavljene, prav tako direktor Direktorata za železniški promet. V teh letih se je
               rešitev modificirala še na testiranje zmanjšanja števila nesreč, ki so posledica
               prečkanja tirov medvedov. Nova je tudi rešitev bistvenega povečanja vidnosti
               prihajajočega vlaka takrat, kadar je železniški prehod v ovinku.</p>
               <p>Pomemben je tudi podatek, da se največ nesreč na nezavarovanih železniških prehodih
               zgodi izven mest, na podeželju. Ali v državi očitno ni nikogar, ki bi ga podeželje
               zanimalo oziroma bi imel do vprašanja varnosti ljudi na teh območjih potrebno stopnjo
               odgovornosti.</p>
               <p>Ker sem zdravnik, lahko zatrdim, da se neposredna srečanja z vlakom običajno končajo
               s težkimi poškodbami ali s smrtjo, stroški politravme pa so v medicini med
               največjimi, zato bi jih kazalo nujno zmanjšati ali preprečiti.</p>
               <p>Prav tako bi opozoril na tragiko slovenskega dojemanja realnosti: projekt uvedbe
               motorjev na reševalnih postajah je bil blokiran kar desetletje, pa vendar danes
               vozijo motorji v Mariboru, v Ljubljani, v Izoli in rešujejo življenja veliko lažje in
               hitreje, kot bi to dosegli z avtomobilom.</p>
               <p>Ministra za promet sprašujem: Zakaj ministrstvo rešitev tega avtorskega projekta ne
               uporabi ali skuša vsaj testirati na področju novih pristopov k reševanju? To je
               novost, ki spada v sam svetovni vrh in bi lahko pomagala preprečiti številne smrtne
               primere na železniških prehodih in hude poškodbe, ki stanejo veliko denarja. Hvala
               lepa<gap n="..."/> Odgovor pričakujem na naslednji seji Državnega zbora.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. V skladu z vašo zahtevo boste dobili ustni odgovor na naslednji seji.</p>
               <p>Poslansko vprašanje ministru za pravosodje bo postavil dr. Vinko Gorenak,
               izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Spoštovani gospod minister.</p>
               <p>V prejšnji vladi smo posvečali potovanju odnosno potovanjem državnih uslužbencev,
               vladnih uslužbencev kar veliko pozornosti. Sam se spomnim sej vlade, na katerih je
               takratni predsednik vlade gospod Janša nekako zastrigel z ušesi, ko je katerikoli
               minister poslal oziroma predlagal na seji vlade, da bi v tujino potovalo pet ljudi
               ali več. Kar kakšno pikro vprašanje je imel za takšnega ministra. In praviloma, vsaj
               po mojem spominu, je bila situacija takšna, da v tujino načeloma ni potovalo več kot
               pet ljudi v uradnih delegacija. V skladu s tem je seveda tudi sedanja vlada na nek
               način, po moji oceni, dobro, zlasti pa je predsednik Vlade napovedal, da bo uvedel
               varčevanje na vseh področjih. Sam je celo rekel, da bo plačeval določene materialne
               stroške in je tudi javno povedal, koliko za te stroške daje, čeprav so se mu nekateri
               ministri malo posmehovali, drugi so ravnali drugače, tretji pa, kot kaže vaš primer,
               po moji oceni, se na to preprosto ne ozirajo in zapravljajo naprej.</p>
               <p>Poglejte, 24. marca 2010 ste na svoji spletni strani pod številko 430-37/2010/2
               objavili javni razpis za zbiranje ponudb, in sicer, pazite, za dvajset letalskih
               vozovnic. Za dvajset letalskih vozovnic ste ponudili osemnajst tisoč evrov
               najugodnejšemu ponudniku, ki bo prepeljal v času 5. 4. v Združene države Amerike
               dvajset uslužbencev pravosodnega sistema - sami boste povedali, kdo to je bil -
               ministrstva, morda tudi sodišč, to ni razvidno iz razpisa, s tem da se jih pripelje v
               Slovenijo nazaj 11. 4.</p>
               <p>Nenavadno veliko je teh uslužbencev zato vas sprašujem: Kakšen je namen tega
               potovanja v ZDA? Kakšen je bil delovni urnik teh ljudi? Kakšna je bila dejanska cena
               vozovnic potem? Kakšna bo cena ostalih stroškov: hotelske usluge, prevozi, dnevnice,
               drugi stroški?</p>
               <p>Seveda bi rad videl tudi, mogoče vsaj po pisnem vprašaju, ki sem ga tudi postavil,
               seznam teh ljudi; predvsem pa tisto: Ali drži podatek - to je neuradna informacija
               <gap n="..."/><stage xml:id="Redna-16-2010-04-19.stage27">/Opozorilni znak za konec razprave./</stage><gap n="..."/> - da postopek ni bil voden v skladu z
               zakonom o javnem naročanju? Hvala za odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa za besedo. Spoštovani gospod poslanec.</p>
               <p>Tudi ta vlada in tudi Ministrstvo za pravosodje močno varčuje pri stroških potovanja
               v tujino, tako da mene praviloma na mojih uradnih poteh spremlja samo ena oseba,
               nikoli pet. Tako kot, recimo, v prejšnji vladi, kot sem omenili.</p>
               <p>Za ta konkretni primer pa naj vam povem naslednje. Drži, da je šlo za razpis za 20
               udeležencev, vendar to niso uslužbenci Ministrstva za pravosodje in nihče od njih ni
               uslužbenec Ministrstva za pravosodje. V okviru Ministrstva za pravosodje namreč
               delujejo Center za izobraževanje v pravosodju, ki servisira izobraževalne potrebe
               vseh pravosodnih organov, kot so tožilstva, sodišča, pravobranilstva in tako naprej.
               V tem okviru je šlo za financiranje oziroma za sofinanciranje enega takega od
               programov. Gre za študijski projekt, ki poteka v okviru projekta Letni program dela
               Evropskega sklada za vračanje, tako se imenuje. Ta projekt je potrdila Vlada
               Republike Slovenije na seji 15. oktobra 2009. Ta Evropski sklad za vračanje je eden
               od štirih skladov splošnega programa, ki se imenuje Solidarnost in upravljanje
               migracijskih tokov s področja svobode in vključujejo Sklad za vključevanje
               državljanov tretjih držav, Sklad za zunanje meje, Sklad za begunce, Sklad za vračanje
               za obdobje 2008-2013.</p>
               <p>Ministrstvo za pravosodje se je v ta sklad za razliko od nekaterih drugih
               ministrstev, ki so v te sklade vključena že od leta 2007 dalje, vključilo šele letos.
               Bistvo tega sodelovanja v skladu je v tem, ko se črpajo evropska sredstva, 75% tega
               denarja gre torej iz evropskih skladov, 25% pa je delež lastne udeležbe, torej
               državnega proračuna; in v tem okviru gre za proračun Centra za izobraževanje v
               pravosodju. Udeleženci so bili torej sodniki, šlo je za 15 sodnikov Uravnega sodišča
               in štiri sodnike Vrhovnega sodišča in eno strokovno sodelavko na upravnem oddelku
               Vrhovnega sodišča.</p>
               <p>Ker ste vprašali za namen tega obiska - namen je bil, seveda, seznaniti s sodnimi in
               upravnimi postopki ameriške administracije in sodstva. Oni so imeli pogovore na
               Immigration Court, potem v Seconde Circuit Court, potem so šli na Agencijo Združenih
               narodov za begunce pri Združenih narodih, zlasti so tam razpravljali o postopkih
               oblikovanja dokumentacije, emigracijskih tokovih ter o informacijah v državah izvora,
               kar predstavlja pomemben del ugotavljanja dejanskega stanja posameznikov v
               emigracijskih postopkih. Potem so imeli posebne predstavitve v zvezi s stalnim
               vračanjem tujcev, pregled sodne prakse, procesne standarde, potem so tudi
               prisostvovali eni obravnavi, imeli razgovore z nevladno organizacijo in tako naprej.
               Šlo je za obsežen program.</p>
               <p>Omenil sem že, kakšni so bili stroški financiranja. Iz slovenskega dela tega sklada
               je šlo za skupno izplačilo v višini 9 280 evrov in tukaj notri so seveda zajeti
               stroški, kot so participacija pri letalskih kartah, stroški prevoza v ZDA, stroški
               nočitev v ZDA in dnevnice. Gre torej za postopek, ki je bil izveden v skladu z
               veljavnimi predpisi v Republiki Sloveniji. Ta postopek izbire za nakup letalskih
               vozovnic je potekal po postopku zbiranja ponudb v skladu z Zakonom o javnih
               naročilih. Ministrstvo je sprejelo poseben sklep v začetku tega postopka, objavilo
               razpisno dokumentacijo na portalu javnih naročil, pod številko na spletni strani
               ministrstva, prejelo eno ponudbo, konkretno Adrie Airways. Ta ponudba je bila
               pravilna, pravočasna, popolna in na podlagi tega je po merilu najugodnejše cene bil
               ta ponudnik tudi izbran. To je vse, ministrstvo je tukaj samo servisiralo tretjo vejo
               oblasti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, želite, da minister dopolnilno odgovori? Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Ja, seveda, saj nisem dobil nobenega še odgovora do zdaj. Jaz v svojem vprašanju
               nisem rekel, da je za časa vlade Janeza Janše v tujino potovalo pet oseb, tako da
               prosim, ne zavajati javnost. Rekel sem, da kakršnakoli delegacija je potovala v
               tujino, vedno je bilo vprašanje, zakaj pa toliko ljudi. Pa je bil baje tudi tisti čas
               debelih krav, danes je pa čas suhih krav, kot pravi rada ta vlada. To je eno.</p>
               <p>Drugo. V razpisni dokumentaciji sem videl obisk sedeža OZN. Nisem videl nič tistega,
               kar ste vi naštevali.</p>
               <p>To, da je 15 ljudi z upravnega sodišča - ne vem, jaz v pisnem delu, v pisnem
               poslanskem vprašanju pričakujem bolj natančen odgovor, pa tudi glede tega drugega
               dela. Glejte, jaz sem vam postavil pet vprašanj, vi se pa meni odgovorili, da je
               država Slovenija plačala 9.280 evrov. Ja, saj tudi tisti denar, ki je iz Evropske
               unije, ni vaš, pa niti ni od sodnikov, ampak je verjetno nek denar, ki je namenjen
               državi Sloveniji za ta in ta namen. Zato pričakujem kompleten odgovor, takega kot
               sodi. To pa je tisto, ko sem rekel, da mi pojasnite malo bolj natančno - ker sem to
               tudi najavil, da se ne bi nekako sprenevedali. Kakšen je bil namen - na to ste mi
               odgovorili; delovni urnik ste na hitro našli. Kakšna je dejanska cena letalskih
               vozovnic, kakšna je cena ostalih stroškov, kot so hotelske usluge, prevozi, dnevnice
               in drugi stroški, tudi če so iz denarja EU. Namreč, kar veliko je bilo razburjanja na
               vašem ministrstvu, ljudje se nekako niso med seboj pogovarjali, vsaj nekateri ne, ko
               so videli ta seznam, tako so mi vsaj povedali.</p>
               <p>Zato bi res želel natančnejši odgovor, čeprav, saj veste, gospod minister, ne smem
               vas pa vprašati, kaj je kršila Barbara Brezigar, ker tega nisem<gap n="..."/><stage xml:id="Redna-16-2010-04-19.stage28">/Znak za konec
               razprave./</stage><gap n="..."/>, čeprav bi rad devetič to. Bom pa še. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, gospod minister.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa. zdaj, če govorite o razburjanju na Ministrstvu za pravosodje, mislim, da
               vem, od kod izvira, izvira iz tega, ker sem jaz sklenil, da nobeden od uslužbencev
               ministrstva ne bo šel na to pot zaradi varčevalnih ukrepov ministrstva. In če je to
               bilo razburjanje in če je bila to podlaga za razburjanje, potem sem zadovoljen, da je
               do tega razburjanja prišlo. Manj pa razumem vaše razburjanje v zvezi s tem.</p>
               <p>Glede cene pa, skupni stroški so znašali 37.121 evrov, od tega je šlo 27.841 evrov iz
               evropskega sklada in omenjenih 9.208 iz slovenskega deleža. Letalske karte; cena
               865,5 evrov ena karta, stroški prevoza v ZDA 1199 evrov za cel teden, stroški nočitev
               v ZDA 140 evrov krat pet nočitev, krat 20 udeležencev, to je skupaj 14.000 evrov,
               prevoz iz Ljubljane do letališča in nazaj 200 evrov in dnevnice, to pa je 44,12 evra
               krat pet dni, krat 20 udeležencev, to je 4412 evrov. In to je struktura tega stroška,
               ki sem vam ga ravnokar predstavil. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Imate postopkovni predlog, dr. Gorenak? Prosim, postopkovni predlog.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Kakorkoli, potovati v ZDA, in sicer 20 oseb v teh časih gospodarske krize in tako
               dalje, se mi kljub odgovoru, ki ste ga dali - ob tem naj vam pojasnim, da nisem čisto
               nič razburjen zaradi razburjanja vaših sodelavcev - ne zdi smotrno, na noben način se
               mi to ne zdi smotrno, na noben način se mi to ne zdi pametno. Zaradi tega menim, da
               je treba o tej zadevi spregovoriti širše in da ne moremo kar tako mimo vprašanja, ki
               se mu reče, 20 ljudi je šlo v ZDA, pa karkoli se je tam dogajalo, tudi manjše število
               udeležencev, če je šlo za študijsko potovanje, je možno poslati in ti lahko takšna
               znanja prenesejo na vse ostale, ki so takšnih znanj potrebni. Zato jaz še vedno
               menim, da je treba o tem spregovoriti v skladu s Poslovnikom. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca dr. Vinka Gorenaka, da Državni zbor na naslednji seji
               opravi razpravo o odgovoru ministra za pravosodje na njegovo poslansko vprašanje, bo
               Državni zbor odločil jutri, 20. aprila 2010, v okviru glasovanj.</p>
               <p>Janez Ribič bo postavil poslansko vprašanje ministru za okolje in prostor dr. Roku
               Žarniću.</p>
               <p>Prosim, gospod Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo, spoštovani predsednik Državnega zbora. Spoštovani gospe in gospodje
               ministri, gospe in gospodje poslanci. Lep pozdrav.</p>
               <p>Nadaljeval bom z neprijetno temo, ki jo kar vedno in vedno znova v Državnem zboru
               odpiram, to pa je, spoštovani gospod minister, sedaj, ko ste verjetno že dodobra
               prevzeli posle prejšnjega ministra, vas sprašujem:</p>
               <p>Koliko in če sploh ste seznanjeni s problematiko financiranja vodne infrastrukture iz
               sredstev Sklada za vode?</p>
               <p>Zanima me:</p>
               <p>Ali ste morebiti že postavili nove prioritete porabe sredstev sklada?</p>
               <p>Kot sem na tem mestu že večkrat opozarjal, bi ta sredstva morala biti prvenstveno
               namenjena najbolj poplavno ogroženim območjem v Republiki Sloveniji. Naj osvežim
               problem. Ministrstvo za okolje in prostor vztrajno krči sredstva za vzdrževanje
               vodotokov in vodne infrastrukture. Glede na situacijo na terenu se na vodotokih ne
               izvajajo redna vzdrževalna dela, ki bi bila nujno potrebna za njihovo pretočnost in
               za preprečitev njihovega poplavljanja ter posledično ogrožanja prebivalcev. Prav tako
               pa ni investicijskih projektov, ki bi jih izvajali iz vodnega sklada, razen izgradnje
               spodnje savske verige elektrarn, ki ni vodna infrastruktura, ampak posledična gradnja
               energetskih objektov. Vsa ta dejstva kažejo, da država nima izdelane politike do
               voda, kjer bi bila jasno razvidna politika reševanja ogroženosti naselij in
               gospodarske infrastrukture pred vodo in prostorska politika v zvezi z vodnim in
               obvodnim prostorom. Želim si, da bi se v času vašega ministrovanja na tem področju
               kaj spremenilo in premaknilo. Eden izmed perečih problemov je namreč tudi izgradnja
               visokovodnih nasipov na levem bregu Drave med Mariborom in Ptujem. Izvajati naj bi se
               začele leta 2007. Po optimističnih prognozah pa se bo začela šele leta 2011. Za
               nekatere tovrstne projekte so zagotovljena tudi sredstva iz kohezijskih skladov.</p>
               <p>Zanima me:</p>
               <p>Kaj se na tem področju dogaja?</p>
               <p>Kdaj se bodo končno projekti začeli izvajati, da bo zagotovljena varnost prebivalcev
               in infrastrukture pred vodo?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister dr. Roko Žarnić, minister za okolje in prostor.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa. Spoštovani predsednik, spoštovani poslanci, poslanke. Spoštovani gospod
               Ribič, iskrena hvala za to vprašanje, ki sem ga že sam nekajkrat postavljal v tem
               parlamentu, enako vprašanje, kot ste ga vi postavili meni.</p>
               <p>Strinjam se, da morajo biti za poplavna področja sredstva namenjena prioritetno,
               vendar imam s tem težavo, k i je vsem zelo jasno. Vemo, nedolgo tega smo imeli na to
               temo pritiske name, da na spodnji Savi ustavljamo gradnjo, da bomo krivi za škodo, ki
               nastaja, malodane, da bom moral iz svojega žepa plačevati škodo. Zadeva z vodnim
               skladom, Zakonom o vodnem skladu je vsem vam izredno jasna in ne vem, če je smiselno,
               da o tej zadevi izgubljam besede, vendar bom raje odgovoril na tisto vprašanje, ki
               vas zanima. Mogoče glede denarja. Če želimo izvesti tisto, kar v vodnem skladu
               moramo, rabimo 185 milijonov evrov do leta 2015. Slovenija bi morala kot republika
               zagotovili 111 milijonov evrov plus še 40 milijonov evrov za vodooskrbo Pomurja in
               Krasa. Prioritete so zagotovitev poplavne varnosti v porečju Savinje, Ljubljanice,
               Drave, Dravinje, Mure in nadgradnja sistema za spremljanje in analizo stanja vodnega
               okolja v Sloveniji. To so potrebe.</p>
               <p>V vodnem skladu se je v letu 2010 nabralo približno 30 milijonov evrov, od tega je po
               tem zelo znanem zakonu, s katerim se tudi jaz ne strinjam, 5 milijonov evrov odromalo
               v integralni proračun, 25 milijonov nam je ostalo. Natančno 25 milijonov 16 tisoč 96
               evrov. Infra je za gradnjo na spodnji Savi, znotraj tega po veliko razpravah namenila
               v letošnjem letu približno 13 milijonov evrov. Inštitut, ki za to skrbi, porabi letno
               približno 2 milijona 300 evrov, financiranje kohezijska projekta vodooskrbe je
               potrebno 2 za milijona 300 evrov in vsega 7 in pol milijon evrov nam ostane za tiste
               naloge, ki so predmet vašega vprašanja. Če želimo angažirati sredstva kohezijskega
               sklada, rabimo tudi precej svojih sredstev, vsaj 40 milijonov evrov letno. In če
               enostavno za 2010 pogledamo, nam v 2010 zmanjka vsaj 15 milijonov evrov. Skušamo
               zadevo na zakonski ravni urediti, pripravljamo nov zakon o vodnem skladu in me prav
               zanima, kakšna bo razprava tukaj pri nas, kajti tudi, kako bi rekel, poslanci
               opozicije med seboj ne boste ravno usklajeni pa tudi ne opozicije, pri teh
               vprašanjih. Mislim, da tukaj pri tej zgodbi ne gre za strankarska vprašanja, bolj za
               vsebinska vprašanja.</p>
               <p>Kar se tiče pa Drave - toliko, kot mi je še ostalo, da vam odgovorim. V okviru
               izvajanja ukrepov za povečanje protipoplavne varnosti na odseku Drave, Dogoše -
               Melje, je v tem trenutku v postopku odkupovanje zemljišč potrebnih za gradnjo ter
               izdelavo PGD in PZI projekta ter PVO. V okviru izvajanja protipoplavnih ukrepov na
               odseku Drave, Vurberk - Duplek, pa je odkupljeno že več kot 95 tisoč zemljišč,
               potrjenih za gradnjo, projektna dokumentacija je v preddokončanju, v fazi PGD/PZI,
               predvidena je pridobitev gradbenega dovoljenja in dokončanje del v letu 2011. Hvala.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora minister?</p>
               <p>Prosim, gospod Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za nekaj odgovorov. Sem zelo zadovoljen. Vidim, da se nekaj vseeno premika. Rad
               bi pa še dodal mogoče, da na terenu, na vodotokih, na najbolj poplavnih ogroženih
               območjih v Republiki Sloveniji, bi rekel, je problematika velika, kot sedaj vidim, da
               sama ugotavljava.</p>
               <p>Zanima me:</p>
               <p>Kaj se dogaja na področju investicijskih projektov, ki bi jih izvajali s sredstvi
               vodnega sklada, tudi na drugih območjih?</p>
               <p>Postavlja se vprašanje:</p>
               <p>Ali so pravilno uporabljena sredstva, ki se zberejo v vodnem skladu in se uporabljajo
               za tiste posege v vodo, ki so potrebni zaradi drugih energetskih ali kmetijskih
               investicij?</p>
               <p>Pa to se mi dopade, da ste spregovorili tudi o tem, da se bo spremenila tudi
               zakonodaja v tem delu. Z vidika upravljanja z vodami bi bilo bistveno bolje, da bi ta
               sredstva uporabljali zgolj za vodarske namene ter za investicije in vzdrževanja na
               tem področju. Mogoče bo ta razprava tudi kaj k temu doprinesla.</p>
               <p>Problematika namenskega trošenja sredstev vodnega sklada in tudi, recimo, kolikokrat
               letno se na vodotokih izvajajo redna vzdrževalna dela.</p>
               <p>Kdo opravlja redni nadzor nad stanjem vodotokov?</p>
               <p>Kolikokrat letno se ta izvaja?</p>
               <p>Kakšno so kriteriji, po katerih Ministrstvo za okolje in prostor pripravlja letni
               program izvedbe vzdrževalnih dela na vodotokih?</p>
               <p>Kakšni so postopki ravnanja ministrstva oziroma izvajalca javne službe v primeru
               poplavljanja vodotokov oziroma v primeru naravnih nesreč?</p>
               <p>Dal sem možnost, da lahko še kakšno rečete.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Prosim, gospod minister dr. Roko Žarnić.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Je kar veliko vprašanj in mogoče bi bilo lažje lahko sicer nekaj okvirno povem, ampak
               bi bilo lažje, če na te zadeve pripravimo natančne odgovore v pisni obliki.</p>
               <p>Je pa nekaj, veste, da se koncesije za vzdrževanje vodotokov drugo leto iztečejo in
               se bo zadeva zavrtela na novo in takrat bo prilika neke stare izkušnje prečesati in
               potem uporabiti tisto nekaj, kar nismo vedeli pa kaj se lahko zgodi. Ne bi pa rad na
               tem mestu načenjal detajlne analize namenskosti trošenja v prihodnjem času. Tu se
               celo lahko strinjava z neko zadevo, ki sem jo dobil v roke, pa ne bi naprej
               komentiral.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog?</p>
               <p>Prosim, gospod Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala.</p>
               <p>Problematika, ki je nekako v zraku in med nami, je tako široka, da imam preveč
               podvprašanj za danes. Zato želim in predlagam, da se na podlagi 246. člena Poslovnika
               Državnega zbora opravi razprava v Državnem zboru na naslednji seji v zvezi s temami,
               ki so zelo aktualne za varnost ljudi na poplavnih območjih, kar naj bi imeli vedno
               pred očmi. Morda vam s svojimi vprašanji, gospod minister, pomagam. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Janeza Ribiča, da Državni zbor na naslednji seji opravi razpravo
               o odgovoru ministra za okolje in prostor dr. Roka Žarnića na njegovo poslansko
               vprašanje, bo Državni zbor odločil jutri, 20. aprila 2010, v okviru glasovanj.</p>
               <p>Franci Kek bo postavil poslansko vprašanje ministru za promet dr. Patricku Vlačiču,
               ki je odsoten.</p>
               <p>Želite postaviti vprašanje ustno ali<gap n="..."/>?</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Prosim, če dovolite, bi postavil ustno in pričakujem ustni odgovor naslednjič.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ja, prav.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Vprašanje v zvezi z dokončanjem avtocestnega križa Ljubljana-Obrežje. Kot kaže, se
               minister nekako drži lanskih obljub, upam, da bo šlo tako uspešno do konca. Glede na
               to, da v preteklosti ni bilo tako, sem ga želel danes vprašati:</p>
               <p>Ali že kaj bolj natančno ve, kdaj lahko pričakujemo dokončanje tega avtocestnega
               križa?</p>
               <p>Pa bo naslednji mesec še lažje odgovoril.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Če ne bo že odprt. Dobro.</p>
               <p>Aleksander Zorn bo postavil poslansko vprašanje ministrici za kulturo Majdi
               Širca.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Spoštovana ministrica! Ni minilo 14 dni, odkar smo v poslanski skupini zahtevali
               sklic seje Odbora za kulturo, zaradi sofinanciranja programskih vsebin medijev v letu
               2009. Izkazalo se je, da je kar nekaj teh medijev, po našem mnenju, zlorabilo razpis.
               <q>"Dobro jutro"</q> namreč nima kulturne priloge, za katero je dobil subvencijo. STA je
               prodajala svoje radijske vsebine, dobila je veliko denarja za razvoj radijskih
               vsebin. Prodajala pa je tisto, kar je posnela z diktafonom na tiskovnih konferencah,
               ki ga je položila na mizo. Potem je tu slavna <q>"Blogorola"</q>, ki naj bi izšla v 2.400
               izvodih, ki jih še nihče ni videl. In zdaj je prišel s terena, tako rekoč s
               časopisnega terena, dokaz, da so še drugi takšni, in to je znamenita Primorska.info s
               katero se je zgodil pravi medijski škandal. Dobila je namreč subvencijo za svojo
               vsebino, celo serijo člankov, za celoten projekt, ki ga ni izvedla, in je denar
               porabila tako, da je plačevala sanitarije, metle, elektriko in kave. Skratka, denar
               je porabila nenamensko. Nenamensko porabljen denar za vsebine je seveda nekaj, kar je
               goljufija. Ampak to še ni vse. Izkazalo se je, da je ministrstvo slabo nadziralo to,
               kajti direktor je sam izjavil, <q>"da so na Ministrstvu za kulturo morali natančno
               vedeti, kako smo porabili denar, kajti dostaviti smo morali to, ono in tretje."</q> Sam
               urednik pa je to zanikal in zato izgubil mesto. Sprašujem vas torej:</p>
               <p>Kaj je s tem?</p>
               <p>Ste nadzirali pravilno?</p>
               <p>Je bil denar porabljen pravilno ali ne?</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, ministrica za kulturo Majda Širca.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Spoštovani poslanec! Sami ste najbrž sodelovali na tisti seji Odbora za kulturo,
               šolstvo, šport in mladino, ko se je obširno obravnavala ta tema, upravičeno in tudi
               smiselno. Eden izmed sklepov je bil, da se v primeru dokazanih neupravičenih porab
               proračunskih sredstev za subvencije medijem po razpisih, ki jih vodimo na Ministrstvu
               za kulturo, v skladu z zakonom o medijih, v kolikor se dokaže nepravilna poraba,
               zahteva vračilo. Tudi če ta sklep na odboru ne bi bil sprejet, bi bil to moj sklep
               oziroma je bil to moj sklep, kajti poraba pravilno izpeljanih uporabljenih sredstev,
               ki prihajajo iz državnega proračuna, to porabo je nujno kontrolirati, ne samo v tem
               razpisu, ampak povsod. Tukaj verjamem, da sva si enotna. Zato je posebna komisija,
               skupaj z zunanjim evalvatorjem oziroma strokovnimi sodelavci na ministrstvu, mislim,
               da je na stotine teh vlog, okoli 400, natančno pregledovala poročila, ki se na koncu,
               seveda, izvedenega projekta, do datuma, ki ga narekuje pogodba, ta pregleda, se je
               izpeljala v vseh projektih. In pri nekaterih projektih se je potem, ko so se formalno
               pregledale vse pridobljene dokumentacije, zaprosilo za dodatna pojasnila, ker je sama
               strokovna služba z zunanjim evalvatorjem in skladno z osnutkom evalvacije, ki je tudi
               potrebna za pregled porabe teh sredstev, odločila, da zahteva še dodatne podatke. Ne
               vem, če bi bilo prav, da bi imenovala vse medije, ki smo jih pozvali k temu, da dajo
               dodatne obrazložitve oziroma pojasnila, in to celotne finančne in tudi vsebinske
               dokumentacije. Tukaj je kar nekaj. Nekaj medijev ste danes omenili. Kar nekaj je
               takih, ki so bili pozvani k dodatnim pojasnilom in k dokazilom, ki so povezani s samo
               pogodbo oziroma s samo izvedbo projektov.</p>
               <p>Kaj se naredi v takih primerih je povsem jasno. V primerih, ko pogodbe niso
               spoštovane, ko se izvedba projektov ugotovljena kot neprimerna, potem je dolžnost
               izvajalca, da se nenamensko uporabljena sredstva zahteva nazaj oziroma da se odstopi
               od pogodbe in zahteva sankcije, ki pomenijo vračilo sredstev, če se dokaže, da niso
               bila namensko porabljena. V tem trenutku o medijih, ki ste jih navajali, ne morem
               povedati, ali se je ta pogodba že prekinjala. Vem to, da smo odstopili od pogodbe za
               vrnitev zahtevanih sredstev, in to z zamudnimi obrestmi, že za razpis iz leta 2008,
               tudi iz leta 2009. Verjamem, da potem, ko bo dokončna evalvacija in ko bodo te
               ugotovitve dokončne, seveda, moramo počakati na vrnitve pojasnil, ki smo jih
               zahtevali, bo v kolikor bo dokazano, da gre za nenamerno porabo oziroma za razhajanja
               med tistim, kar so prijavili, da bodo izvedli pa niso, morali vrniti denar. To je
               normalno in edino kar lahko pričakujemo in verjamem, da se s tem tudi vi strinjate.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Zorn?</p>
               <p>Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa, gospa ministrica. To je ena plat medalje, s katero se morava strinjati,
               saj je formalna. Ta zadeva ima še drugo plat.</p>
               <p>Prvič je šlo za maščevanje nad urednikom tega medija. Urednikom, ki je povedal,da so
               bila sredstva nepravilno uporabljena oziroma nenamensko uporabljena in je za to
               izgubil službo. Tako rekoč vsi tiskani mediji so se postavili na njegovo stran, to se
               pravi, da gre pri tem še za dodatno razsežnost, kar pomeni pritisk na resnicoljubnost
               urednikov in novinarjev.</p>
               <p>Druga plat je pa povsem politična. Solastnik tega istega medija je žal naš poslanec
               iz koalicije, naš mladi poslanec, ki nam od časa do časa deli lekcije morale in
               narobe citira Shakespeara. In moram reči, da v tem primeru je ta razsežnost popolnoma
               politična, pa naj se sprašuje sedaj o tem poslanec opozicije, ali ne.</p>
               <p>Zanima me:</p>
               <p>Ali boste v tem primeru še posebej natančno ravnali in raziskali te stvari?</p>
               <p>Kajti, prvič, če dobi medij, ki je v solastništvu poslanca iz Državnega zbora,
               proračunski denar je to lahko klientelizem. Če pa ga narobe uporabi, zares narobe
               uporabi pa ga je vseeno želel, je pa to že blizu korupcije.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ja prosim, ministrica Majda Širca, prosim.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Poslanec Zorn, sprašujete, če bomo en primer še posebej pozorno pregledovali v luči
               dejstva, da je lastništvo tega medija povezano s političnim protagonistom? Ne bomo.
               Ni naša dolžnost, da se vtikamo v uredniško politiko in v medsebojne odnose znotraj
               posameznih programskih načrtov in kadrovskih rešitev v medijih, ampak, da se vtikamo
               v pravilno porabo sredstev, skladno s pogodbo, ki je podpisana na Ministrstvu za
               kulturo in skladno s preverbo natančne porabe sredstev. Če bi se ozirali po tem,
               potem bi tako imenovani Grimsov zakon, ki omogoča možnost za ta v zakonu definirani
               razpis, potem bi se lahko spraševali, ali pa če bi sledili vaši sugestiji ali
               pregledujemo ta medij z drugačno optiko, potem bi, recimo, tudi pregledovali z
               drugačno optiko porabo in izvedbo programa za druge revije, ki so recimo ustanovljene
               na način, da je vaša stranka lastnica nekega medija v skoraj večinskem deležu. Ampak,
               pri medijskem razpisu ni važen lastnik, lahko je tudi politična stranka, ampak je
               važen program, kajti takšni so razpisni pogoji. Ne oziramo se po lastniku medijev,
               ampak se oziramo po pravilih, ki so vezana na pogoje in prijavo, ki so jo podali na
               ministrstvo in konkurirali med drugimi mediji za pridobitev najboljših možnih točk,
               ki so vezane potem, seveda, za pridobitev sredstev.</p>
               <p>Tako da tukaj ni sankcije v smislu političnega kaznovanja zaradi <q>"ker"</q>, kot ste sami
               dejali, sankcija je zgolj lahko samo vezana na pravilno, transparentno rabo sredstev,
               ki so šla iz državnega proračuna. Še kar nekaj drugih medijev ima mogoče neko
               politično osnovo, ampak niso razumljeni kot tisti, ki so dobili sredstev zaradi tega,
               ker pripadajo določeni stranki. Sicer, če bi to analizirali, potem bi se najbrž tudi
               vaš odgovor oziroma nadaljnji komentar drugače končal. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog, gospod Zorn, prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Ravno zato, ker ste tako odgovorili in ker gre za avtonomijo medijev, hkrati pa sta
               tukaj vpletena koalicija in Državni zbor, po lastništvu predlagam, da o tem opravimo
               parlamentarno razpravo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Aleksandra Zorna, Državni zbor na naslednji seji opravi razpravo
               o odgovoru ministrice za kulturo Majde Širca na njegovo poslansko vprašanje, bo
               Državni zbor odločil jutri, 20. aprila 2010, v okviru glasovanj.</p>
               <p>Alenka Jeraj bo postavila poslansko vprašanje ministru za delo, družino in socialne
               zadeve dr. Miranu Svetliku:</p>
               <p>Prosim.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo, lep pozdrav vsem.</p>
               <p>Kar nekaj časa se že pogovarjamo o Zakonu o malem delu, mene pa zanima nekaj stvari.
               Predvsem si predstavljam, da, če se lotimo neke takšne zakonodaje, to spremlja kakšna
               analiza. Zato me zanima nekaj stvari, namreč naša stališča verjetno poznate, da se
               nam ne zdi najbolj primerno, da združujemo tri tako različne skupine kot so v prvi
               vrsti dijaki, študentje, v drugi potem brezposelni in pa tretja skupina upokojenci,
               da jih združujemo v okviru enega zakona. Smatramo, da je v tem primeru zakon v
               nekaterih določbah zelo primeren za študente pa manj za upokojence in v drugih
               segmentih obratno, torej takrat, ko je zelo ugoden za upokojence in manj zanimiv za
               študente.</p>
               <p>Glede na to, da ta pojem <q>"malo delo"</q> že poznamo oziroma smo ga uvedli v Zakonu o
               preprečevanju dela in zaposlovanju na črno iz leta 2006, nas zanima predvsem:</p>
               <p>Koliko ljudi je na podlagi teh določb zakona že delalo?</p>
               <p>Kakšni so učinki?</p>
               <p>Verjetno ste v pripravi na novi zakon analizirali tudi kakšne so pomanjkljivosti,
               zakaj se morda ne izvaja tako, kot je bil zamišljen in kako je z nadzorom in
               finančnimi posledicami tega ukrepa.</p>
               <p>Skratka, želela bi vedeti.</p>
               <p>Koliko ljudi je delalo, za kakšna dela je šlo, so to sezonska ali kaj drugače, tudi
               kakšni profili ljudi so se odločali za tak način oziroma delodajalci. Ker smatram, da
               bi dejansko šele taka analiza bila razlog za čisto nov zakon, ki kot rečeno, po našem
               mnenju morda lahko celo pomeni v nekem segmentu, predvsem govorim o študentskem delu,
               za katerega rečemo da je dobro uveljavljeno in poteka solidno, ne rečem, da je vse
               idealno, ampak to se da z nadzorom tudi urediti.</p>
               <p>Kako vi ocenjujete, da je do sedaj malo delo teklo?</p>
               <p>Ali je to zadostna podlaga oziroma tisto, kar ni bilo ustrezno rešeno v tem vašem
               novem zakonu?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, minister za delo, družino in socialne zadeve dr. Ivan Svetlik.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa gospod predsednik. Gospa poslanka, poslanke in poslanci.</p>
               <p>Novela Zakona o preprečevanju dela in zaposlovanje na črno je bila uveljavljena 2006
               leta in je uvedla institut malega dela, ki daje pravno podlago za delo osebam, ki
               niso v delovnem razmerju s polnim delovnim časom, ne opravljajo samostojne dejavnosti
               ali ne prejemajo pokojnine. Malo delo po tem zakonu lahko traja največ 20 ur na teden
               in ne več kot 40 ur mesečno, plačilo zanj pa ne presega polovice minimalne plače po
               zakonu.</p>
               <p>Glede na določbe 12.b člena tega zakona, delodajalec in oseba, ki opravlja delo,
               skleneta pogodbo o mali zaposlitvi. Tako je tam določeno. Potem pa delodajalec
               prijavi osebo, ki opravlja delo, socialno zavarovanje in na njeno plačilo obračuna in
               plača prispevke za socialno varnost po zakonu. Pri ugotavljanju o odmeri pravic iz
               socialne varnosti se zavarovanje po tem členu upošteva kot delovno razmerje s krajšim
               od polnega delovnega časa po zakonu. Zakonska sprememba je začela veljati 15. dan po
               objavi v Uradnem listu, kar pomeni 2. decembra 2006. Zakon pa določa, da izda
               minister, pristojen za delo, podrobnejša navodila in predpiše obrazce za opravljanje
               malega dela v treh mesecih po njegovi uveljavitvi, to je do 2. marca 2007. Izvajanje
               te zakonske določbe se je pa pozneje izkazalo za izredno problematično. Z namenom
               priprave navodil in obrazcev za izvajanje malega dela je bilo na ministrstvu
               izvedenih več medresorskih sestankov, na katerih so sodelovali predstavniki vseh
               inštitucij, ki naj bi bile vpletene v izvajanje inštituta malega dela, vendar pa se
               je v postopku priprave in uskladitve navodil izkazalo, da omenjeni člen zakona
               premalo natančno določa pravice in postopke izvedbe. Navodila, ki naj bi jih izdalo
               ministrstvo, namreč lahko urejajo zgolj tehnično izvedbo določbe člena, ne smejo pa
               urejati pravic in postopkov, saj sicer preseže pooblastilo zakona. Torej navedena
               zakonska novela ni izrecno odložila izvajanja določb 12.b člena do izdaje navodila in
               obrazcev, vendar pa je v praksi ni mogoče, izvesti oziroma ni mogoče izvesti prijave
               v socialno zavarovanje na podlagi pogodbe o mali zaposlitvi, kot zahteva 12.b člen
               zakona. Torej do jeseni 2008, ko sem dobil pooblastila na tem ministrstvu, to
               vprašanje ni bilo ustrezno rešeno. Torej malega dela po tem zakonu ni. Ni kaj dosti
               poročati, razen seveda kolikor se tej obliki približuje študentsko delo, ki ga lahko
               v določenih potezah kot takega smatramo. Je pa res, da je tudi študentsko delo ušlo
               iz okvira, kot je bil prvotno določen, zato veliko dela in imamo pravzaprav določene
               težave pri njegovem nadzoru, spremljanju, se je uveljavil, ampak mogoče na nepravi
               način.</p>
               <p>Glede na vse navedeno smo se odločili, da bomo opisano problematiko reševali v okviru
               novega o malem delu, kjer bodo jasno in natančno določene vse pravice in postopki za
               izvajanje. Dodatno pa bomo z zakonom o malem delu dali možnost opravljanja takega,
               torej občasnega in začasnega dela tudi upokojencem, kar sicer v Zakonu o
               preprečevanju dela in zaposlovanja na črno ni bilo mogoče. In znotraj tega zakona
               uvajamo posebej režim, poseben gremo nasproti posameznim skupinam, ki bodo udeležene
               v okviru malega dela, torej tudi študentom, za katere verjamemo, da so tudi neka
               posebna določila potrebna zaradi njihovega posebnega položaja, torej njihovega
               primarnega statusa študentov. Toliko, hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Vseeno mislim, da gre za tako različne skupine in vas sprašujem:</p>
               <p>Se vam ne zdi, da je vseeno lažje pripraviti zakon ali pa bolj natančneje določiti
               tisto, kar pravite, da je pomanjkljivo v noveli zakona oziroma v Zakonu o
               preprečevanju dela in zaposlovanja na črno?</p>
               <p>Jaz se sicer strinjam, da je prav, da se recimo da tudi možnost upokojencem, ampak
               najbrž je spet drugačna omejitev, kot pa jo lahko navedemo za študente. Spremembo
               Zakona o zavarovanju za primer brezposelnosti se je študentsko delo kar zelo
               zmanjšalo. Torej jaz bi rekla, da smo vseeno na tem kar nekaj naredili, da so bili
               narejeni nekateri koraki, ki pa bi jih po mojem morali narediti v podobno smer, da bi
               to še bolj nadzorovali in pripeljali do tistih rezultatov, ki bi jih radi.</p>
               <p>Od leta 2005 do 2009 se je za 30% zmanjšalo študentsko delo. Tudi glede na poročila
               inšpektorata glede kršitev so se te bistveno zmanjšale. Jaz mislim, da je bilo kar
               nekaj pomembnih sprememb narejenih pravi čas, da pa bi morali zagotovo narediti še
               kaj na tem. Jaz se strinjam, da v zakon prinašate, da se študentom to obdobje, ko
               delajo, upošteva tudi v pokojninsko dobo, vendar pa je lahko to potem vedno
               vprašanje, če ne bodo potem še manj zainteresirani, da se zaposlijo, če bo pač to
               urejeno na tak način. In zato sem omenila različne skupine, ker tukaj uvajamo za
               študente, da se jim to upošteva v pokojninsko dobo, zraven imamo pa upokojence, ki so
               svoje obdobje že naredili. Zato se mi zdi, da bi bil primernejši način, da bi se malo
               delo za upokojence in brezposelne urejalo drugače, kot pa se ureja za študente. In
               tudi omejitve so bile, ne bodo zdaj prvič za študentsko delo in <gap n="..."/><stage xml:id="Redna-16-2010-04-19.stage29">/Izklop
               mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Žal, časa za dopolnilni komentar je zmanjkalo.</p>
               <p>Prosim, ministra za odgovor.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa.</p>
               <p>Zdaj se mi zdi, da bi že lahko začeli razpravo o novem Zakonu o malem delu, ki bo
               kmalu, upam, prišel v Državni zbor. Ampak vendarle naj povem. Ta oblika dela malega
               dela ni izmišljotina, ki bi jo mi proizvedli ali ki bi nastala na Ministrstvu za
               delo. Je ustaljen institut, ki ga pozna organizacija OECD in pravi, da 14 ur dela na
               teden sodi v kategorijo malega dela, naprej je delo za krajši čas, do 34 ur na teden,
               in po tistem je pa delo za polni delovni čas. In pri študentskem delu in seveda tudi
               drugih, ki bi to delo opravljali, gre za tovrstno začasno in občasno delo. In ni
               nobenega razloga pravzaprav, zakaj se ne bi srečevale različne generacije, različne
               skupine pri tej obliki dela. Mi skrbimo za to, da je področje dela, delovnih razmerij
               ustrezno urejeno in jasno je, da potem, ko imamo določeno obliko dela opredeljeno, je
               ne smemo zapirati zato, ker je nekdo pripadnik neke druge skupine, ampak moramo
               normalno odpreti to možnost za vse skupine, da jih ne bi pri tem diskriminirali.
               Moram reči, da pri dosedanjih razpravah o tem vprašanju druge skupine nimajo nobenih
               težav, pa imamo vgrajeno v predlog tega zakona to, da naj bi bile solidarne s
               študenti, zlasti ko gre za plačevanje koncesijskih dajatev, ki so potem namenjene
               štipendijam za študente in študentske domove. Upokojenci ne nasprotujejo temu, pa
               tudi druge kategorije ne. Sodimo, da gre za povsem sodobno ureditev, ki jo imajo tudi
               v drugih državah centralne Evrope, Nemčija je tipičen primer, ki je šla še dlje, kot
               mi predlagamo. Nobenega razloga torej ne vidimo, da bi morali katero skupino izvzeti
               iz tega in ji potem na enak način drugje to urejati. To ne bi bilo ustrezno.</p>
               <p>Je pa res, da se je obseg študentskega dela zmanjšal v preteklem letu iz kriznih
               razlogov, ne toliko iz drugih in seveda pričakujemo, da bo institut malega dela, ko
               bo odprl možnosti tudi drugim, potem imel za posledico širitev obsega tega dela, tako
               da ne pričakujemo, da bi bili lahko študenti zaradi tega kakorkoli prikrajšani.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Rado Likar bo postavil vprašanje ministru brez resorja, odgovornemu za lokalno
               samoupravo in regionalni razvoj, dr. Henriku Gjerkešu. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod predsednik. Lep pozdrav vsem prisotnim. Posebno ministru
               Gjerkešu.</p>
               <p>Jaz upam, da bo vladajoča koalicija kmalu našla tudi novega ministra za kmetijstvo,
               ki ga bo nedvomno čakalo težko in odgovorno delo, sicer pa ne dvomim, da bo tudi
               minister Gjerkeš ustrezno odgovoril na moje vprašanje.</p>
               <p>Ministrstvo za kmetijstvo, gozdarstvo in prehrano je 4. decembra lanskega leta
               objavilo javni razpis za ukrep 1.2.1., to je javni razpis za dodeljevanje sredstev iz
               naslova ukrepa posodabljanja kmetijskih gospodarstev. Rok za oddajo vlog je bil 29.
               marec tega leta. V razpisni dokumentaciji je bilo med drugim določeno, da Agencija
               Republike Slovenije za kmetijske trge in razvoj podeželja v primeru nepopolne ali
               nerazumljive vloge v roku treh mesecev od vložitve vloge od vlagatelja pisno zahteva,
               da pomanjkljivost odpravi. Ta rok je potekel 29. marca 2010 in v mesecu aprilu, ko so
               vlagatelji upravičeno pričakovali, da je z njihovimi vlogami vse v najlepšem redu, je
               agencija Republike Slovenije za kmetijske trge po treh mesecih vlagateljem pričela
               pošiljati sklepe o dopolnitvi vlog, kar je v nasprotju tako z razpisnimi pogoji kot
               tudi z Zakonom o upravnem postopku.</p>
               <p>Zato vas spoštovani gospod minister sprašujem:</p>
               <p>Zakaj Agencija Republike Slovenije za kmetijske trge ne upošteva določil razpisnih
               pogojev in druge zakonodaje, povezane z upravnim postopkom?</p>
               <p>Kaj nameravate storiti, da se stanje na Agenciji Republike Slovenije za kmetijske
               trge in razvoj podeželja na področju reševanja razpisnih vlog izboljša?</p>
               <p>Hvala za odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, minister dr. Henrik Gjerkeš.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala, gospod predsednik. Spoštovane poslanke in poslanci!</p>
               <p>Hvala za vprašanje, ki je tudi po mojem mnenju pereče in se dotika prejšnjega dela
               ravno tako kot dela na Ministrstvu za gospodarstvo. Moje mnenje je, da je na tem
               področju potrebno nekaj narediti in tudi bomo. Glede vašega vprašanja pa bom dejansko
               poskušal biti čim bolj kompetenten in bom temeljil na podatkih mojih sodelavcev.
               Torej, za omenjeni razpis so prispele vloge in se obravnavajo v skladu s predpisanim
               postopkom po vrstnem redu prejema popolnih vlog. Za vloge, ki so nepopolne ali
               nerazumljive, mora agencija v roku treh mesecev od vložitve vloge od vlagatelja
               pisano zahtevati, da pomanjkljivosti odpravi. Rok za dopolnitev vloge je 30 dni od
               dneva vročitve poziva k dopolnitvi. Po pozivu se dopolnjena vloga uvrsti na konec
               liste popolnih vlog. Na javni razpis, ki ga omenjate, je prispelo 164 vlog, od tega
               je 92 vlog že dokončno obdelanih. Izdane so odločbe oziroma sklepi. V obdelavi je še
               72 vlog, ki so bile nepopolne in so v fazi dopolnjevanja in vsebinske obravnave. Pri
               prejetih 164. vlogah je prišlo do poziva po preteku trimesečnega roka, ki ga vi
               omenjate v svojem vprašanju, pri 15. vlogah. Dolgotrajno obdelavo vlog povzročajo
               obsežna dodatna preverjanja. Več kot 50% dospelih vlog je namreč nepopolnih, torej ne
               vsebujejo ustreznih dokazil, navajajo se neresnični podatki, ki se gredo preverjati
               na teren, potrebno je veliko usklajevanja z vlagatelji. Posebno težavo predstavljajo
               tudi vloge, ki ne vsebujejo z gradbeno zakonodajo usklajene predpisane dokumentacije.
               Agencija je do sedaj pri svojem delu sprejela 6.140 vlog za različne razpise v
               perspektivi 2007-2013, to so ukrepi prve, tretje in četrte osi. Od tega je izdala
               4.303 pozitivne odločbe v skupni vrednosti 180 milijonov evrov, za te vloge je bilo
               prejetih za 90 milijonov evrov zahtevkov in izplačanih 88,3 milijone evrov. Na osnovi
               teh podatkov ne moremo zaključiti, da je obravnava vlog in izplačevanje sredstev
               neuspešno. Pa kljub vsemu, v skladu z mojo pripombo na začetku, bomo v letu 2010
               spremenili koncept razpisov. Iz sistema odprtih razpisov in obravnave po vrstnem redu
               prispelih vlog se prehaja v koncept zaprtih razpisov, ko bo mogoče oddajati vloge v
               določenem časovnem obdobju, obravnava pa ne bo vezana na vrstni red oddaje. Postopek
               izpolnjevanja in oddaje bo računalniško podprt, kar bo omogočilo, da bo vlagatelj že
               ob vložitvi seznanjen s pomanjkljivostmi in to bo tudi po mojem mnenju pospešilo
               celoten postopek obravnave vloge. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Likar?</p>
               <p>Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala lepa za to korektno pojasnilo, gospod minister, vendar pa si upam trditi, da -
               se pravi 15 vlog je bilo, bi rekel, sklepi o dopolnitvah so bili poslani za 15 vlog
               po poteku roka - upam si trditi, da bi, če bi recimo vlagatelj zaradi kakršnihkoli
               vzrokov zamudil rok tega razpisa, se ne bi uvrstil v vrstni red in tako ne veljajo
               enaka pravila za kmete in na drugi strani za uradnike, ki rešujejo te vloge. Jaz
               moram poudariti in posebej izpostaviti, da so razmere v kmetijstvu iz dneva v dan
               slabše, cene pridelkov padajo, pridelovalni stroški pa naraščajo, kot vemo vsi. To
               nas pelje v še večjo strateško odvisnost od hrane in mnogi kmetje, ki dolga leta
               kmetujejo na svojih posestvih, žal ugotavljajo, da se jim to ne izplača in mnogi bodo
               vztrajali na teh kmetijah le še zato, ker so bili tako vzgojeni in ker imajo radi
               domačo zemljo. In ugotoviti moram tudi to, da so birokratski postopki v kmetijstvu še
               vedno zahtevni in zapleteni, celo za te uradnike, ki delajo na teh postopkih, in zato
               v času krize, ko kreditni krč še vedno ne popušča, upravičeno pričakujemo, da se bodo
               njihove vloge obravnavale pravočasno, predvsem pa korektno. Kmetje nimajo svojih
               pravnikov, predvsem pa ne časa in denarja, da bi se uspešno spopadali z vse večjo
               birokracijo. Prevladuje že mnenje, da so razpisi za razne spodbude namenjeni predvsem
               tem novodobnim kmetom, ki imajo razna podjetja registrirana tudi za kmetijsko
               dejavnost, so brez kmetijske tradicije, kmetijska<gap n="..."/> <stage xml:id="Redna-16-2010-04-19.stage30">/Izklop mikrofona./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ja, želite dodatno odgovoriti na to?</p>
               <p>Prosim.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala.</p>
               <p>Moram reči, da se strinjam s temi vašimi ugotovitvami. Prva ugotovitev je, da če bi
               zamudili na prijavo, se ne bi uvrstili. To je seveda sistem, ki je v tem delu
               nepošten in tukaj moram verjeti številki svojim sodelavcem, da je to samo 15 vlog, da
               je razlog dolgotrajno preverjanje podatkov. V tistem drugem delu, kjer pravite, da se
               ugotavlja, da se kmetijstvo ne splača. Seveda se, bom rekel, v tej situaciji ne
               splača, vendarle je za Slovenijo izrednega strateškega pomena. In zaradi tega moramo
               na nek način zagotoviti tudi finančna sredstva, neke subvencije, hkrati pa omogočiti,
               da ti postopki ne bodo več tako zbirokratizirani in ne bodo več zahtevali, da si
               kmetje najemajo neko drugo pomoč in bodo v prednosti tisti, kot pravite, novodobni
               podjetniki, ki imajo to pomoč že na nek način zagotovljeno. In če to primerjam z
               evropsko kohezijsko politiko, jaz sem prepričan, da bo tudi moj naslednik lahko, če
               ne drugo, pa se bova midva pogovorila, naredili tukaj kar nekaj korakov naprej.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Silven Majhenič bo postavil poslansko vprašanje ministru za pravosodje Alešu
               Zalarju.</p>
               <p>Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsednik. Spoštovani ministri, ministrica.</p>
               <p>Vse več je gospodarskega kriminala in organiziranega kriminala pa tudi nedovoljena
               proizvodnja in promet z mamili sta vsakdanjik modernega časa, v katerem živimo. Vse
               več je tudi aretacij kršiteljev zakona s strani organov pregona, tudi na očeh
               javnosti. Vse večkrat v prisotnosti novinarjev in kamer, ki zelo nazorno posnamejo
               sam potek aretacij, kar je na nek način zaskrbljujoče in spominja na dobro zrežiran
               triler, ki se potem nekaj dni suče po TV ekranih. Sigurno je to zelo populistična
               poteza tistih, ki so režiserji te zgodbe, nikakor pa to ne gre v prid preiskovalnim
               organom, ki bi morali zadevo pripeljati do epiloga s čim manj stresa za tistega, ki
               je v postopku zaradi suma storitve kaznivega dejanja: Ampak pred javnostjo smo na tak
               način že obsodili in nobeno opravičilo več ne opere sramote pred družbo, v kateri
               živimo. Še več, objavljajo se prisluhi, ki so sigurno zasebne narave, in le tisti bi
               smel z njimi operirati, ki je bil za to tudi pooblaščen, seveda v namene preiskave,
               ne pa, da se dajejo v presojo celo celi vesoljni Sloveniji preko medijev. To je
               nedopustno in kaznivo. Veliko je bilo razvpitih primerov kot so bili v primeru
               gradbenega lobija, primer kolega Petka in še bi lahko našteval. V vseh primerih se je
               veliko obveščalo javnost, pa vendar ni prišlo do obsodilnih sodb. Ovadeni naj bi bil
               v priporu odpravljen ali pa je bila oprostilna sodba, ki je imela za državo tudi
               finančne posledice.</p>
               <p>Zato sprašujem:</p>
               <p>Koliko odškodnin je bilo izplačanih v primeru, ko so bile osebe neopravičeno obsojene
               ali jim je bila neutemeljeno vzeta prostost?</p>
               <p>Iz katerega vira se v teh primerih zagotavljajo sredstva za izplačilo odškodnin?</p>
               <p>Zanimajo me podatki od leta 2000 do dodane, o dodeljeni in izplačani višini
               odškodnin, in podatki o izplačanih odškodninah po posameznih sodiščih v Sloveniji.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister za pravosodje Aleš Zalar.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa.</p>
               <p>Spoštovani gospod poslanec! Najprej bi rad omeni, da smo podobno vsebinsko poslansko
               vprašanje prejeli v pisni obliki že 7. aprila in smo vam 16. aprila tudi odgovorili.
               To pa seveda ni noben izgovor za to, da ne bi ponovil nekaj podatkov tudi v okviru
               tega ustnega poslanskega vprašanja.</p>
               <p>Za podatke smo zaprosili Državno pravobranilstvo Republike Slovenije in to je
               sporočilo, da so v predhodnem postopku, torej v postopku pred vložitvijo tožbe, ki je
               obvezen v takih primerih, od 1. 1. 2001 dalje pa do danes, skupno sklenili poravnave
               s 749 oškodovanci in skupna vrednost teh poravnav je znašala 5 milijonov 38 tisoč
               943,56 evra. Pridobili smo tudi podatke, da so sodišča od leta 2004 pa do danes
               prisodila odškodnino 124 osebam v skupnem znesku milijon 838 tisoč 22,18 evra. In da
               so bile pred sodišči v istem obdobju sklenjene sodne poravnave še s 57 tožniki v
               skupnem znesku 746 tisoč 871,37 evra. Poudarjam, da so ti podatki od leta 2004 dalje,
               ker se jih ni dalo v tako kratkem času pridobiti za obdobje pred tem, kajti evidence
               na sodiščih tega ne omogočajo pridobiti na drug način kot z ročnim oziroma
               neposrednim pregledovanjem sodnih spisov, to pa bi terjalo nesorazmerne napore v tako
               kratkem času in je to tudi nemogoče zbrati.</p>
               <p>Sprašujete, od kod se izplačujejo ta sredstva. Seveda, izplačujejo se iz državnega
               proračuna.</p>
               <p>Sprašujete po vzrokih, zakaj prihaja do napak oziroma do nepravilnega dela pristojnih
               organov. Mislim, da kakšna posebna analiza o tem doslej ni bila narejena. Dejstvo je,
               da je cel pravni sistem zasnovan tako, da prepreči neupravičene obsodbe in tudi
               neutemeljene odvzeme prostosti v okviru sistema pravnih sredstev. Na ta način se
               zavaruje posameznika pred neupravičenimi posegi v njegove človekove pravice. Očitno
               je, da te odškodnine, ki so bile prisojene oziroma so bile priznane v okviru
               predhodnih postopkov oziroma v okviru sodnih poravnav, ne potrjujejo drugega kot to,
               da ta sistem s pravnimi sredstvi zavarovanja posameznikov pravic očitno deluje.</p>
               <p>Ko gre za vprašanje sankcij za napake oziroma za nepravilno delo, lahko samo povzamem
               tisto, kar sem pred časom že odgovoril na poslansko vprašanje vašega kolega gospoda
               Jelinčiča. Seveda zakonodaja določa različne ukrepe. Po zakonu o sodniški službi je
               prvi tak ukrep redna ocena sodniške službe, ki se izdela na vsake tri leta in kjer je
               eden od kriterijev tudi stopnja pravilnosti in zakonitosti sodnikov za odločanje,
               zlasti ugotovljeno v postopku s pravnimi sredstvi. Sodniku lahko sodniška služba tudi
               preneha, če iz te ocene izhaja, da ne ustreza sodniški službi. Tu so potem še posebna
               merila Sodnega sveta za ocenjevanje kakovosti dela sodnikov, kjer se spet upošteva
               razmerje potrjenih, spremenjenih in razveljavljenih sodnih odločb pa tudi, recimo,
               število absolutno bistvenih kršitev postopka, in število zadev, kjer je bilo zmotno
               uporabljeno materialno pravo. Ne nazadnje pa je odgovornost sodnika določena tudi v
               Kazenskem zakoniku, ki v 288. členu opredeljuje kaznivo dejanje protizakonitega,
               pristranskega in krivičnega sojenja. Mislim pa, da je glavna rešitev za to, da se
               zmanjša število takih napak in nepravilnosti predvsem investiranje v sistematično
               usposabljanje kandidatov za sodnike in kasneje sodnikov samih. Hvala. </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Majhenič, želite dopolnilni odgovor?</p>
               <p>Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo.</p>
               <p>Ne, ne bom spraševal ničesar več, samo zahvalil bi se za odgovore, ker mi je minister
               dal odgovor že tudi na dopolnilno vprašanje, tako da ga ne bi še enkrat obremenjeval
               z istim vprašanjem. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ivan Grill bo zastavil poslansko vprašanje ministru za okolje in prostor
               gospodu dr. Roku Žarniću.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Najlepša hvala, gospod predsedujoči. Spoštovani gospod minister, ministrica oziroma
               dva ministra!</p>
               <p>Ponovno se je izkazalo, da ta vlada - to vas osebno zagotovo še ne tangira, ker ste
               na tej funkciji šele dva meseca, ampak zopet kaže, da varčujemo na drobtinicah
               oziroma na kavicah, po drugi strani pa se denar meče skozi okno z veliko lopato. Temu
               v dokaz kaže nedvomno članek z zelo pomenljivim naslovom v enem izmed medijev,
               <q>"Slovenija zapravila skoraj 8 tisoč evrov za udeležbo treh državnih uradnikov na
               konferenci v Dohi"</q>, in da se te konference ni udeležil nihče. Razlog: izjemno slaba
               vladna organiziranost. Mislim, da je to nedopustno za slovenske davkoplačevalce, za
               vse tiste, ki komaj preživljajo iz meseca v mesec zaradi nizkih pokojnin, nizkih
               štipendij in nizkih plač. Po drugi strani se pa tu na tisoče evrov po nepotrebnem
               zapravlja.</p>
               <p>Ravno tako sem bil, spoštovani gospod minister, včeraj seznanjen, da Ministrstvo za
               okolje zaradi borih 10 tisoč evrov ne more naročiti študije o porečju reke Krke, na
               podlagi katere bi se lahko številni projekti potem začeli izdelovati in verjetno tudi
               kakšne investicije. Po drugi strani pa tukaj za 8 tisoč evrov, to je skoraj toliko,
               kot bi bila ta študija, v bistvu po nepotrebnem zapravljamo denar.</p>
               <p>Zanima me, če mi prosim lahko razložite:</p>
               <p>Zakaj je prišlo do tega neljubega dogodka? Nenazadnje me zanima tudi:</p>
               <p>Ali ste naročili kakšno raziskavo oziroma ali boste poskušali poiskati tiste krivce
               in kakšne sankcije bodo doletele tistega, ki je kriv za takšen pripetljaj?</p>
               <p>In seveda:</p>
               <p>Ali bo kdo te stroške, ki so potem seveda nastali, tudi povrnil?</p>
               <p>Najlepša hvala za odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Gospod predsedujoči, poslanke in poslanci, spoštovani gospod poslanec.</p>
               <p>Spet iskreno rečem, hvala za to vprašanje, kajti v medijih se je zgodila zelo čudna
               zgodba. In na začetku povem, da škoda ni 8 tisoč evrov, temveč, pogojno rečeno škoda,
               natančno 2.970. In ta škoda 2.970 je preprečila škodo v znesku 11 tisoč 500 in izgubo
               30 delovnih dni na ministrstvu, ki je že, tako vsi pravijo, preobremenjeno. Jaz pa
               bom razložil, za kaj gre.</p>
               <p>Ko ste tukaj razpravljali o meni, se mi je zelo vtisnilo v spomin, ko je gospod
               Gantar rekel, da je največji problem ministrstvo samo. Jaz sem, ko sem prišel, močno
               zaostril notranje razvade, in ta zadeva ni nič drugega, kot sankcioniranje ene takšne
               razvade. Nekaj vas bom vprašal, ali bi vi upali rezervirati potovanje brez odobritve
               potovanja? Pol ure pred sejo Vlade, ko smo morali odobriti to potovanje, sem dobil na
               mizo kot minister dokument za to odobriti, s tem, da je bilo rečeno, da neke
               rezervacije so že bile. Januarja. Na Vladi sem se konzultiral s kolegi in so se vsi
               strinjali, da to ni dopustno. Ni se naredila nobena škoda, na izredni seji vlade smo
               špansko delegacijo pooblastili, da je glasovala za nas. Trije ljudje, 30 delovnih
               dni, 11 tisoč in pol za to, da nekdo v dveh dneh roko dvigne. Mislim, da sem ukrepal
               izredno varčno, izredno kvalitetno, kar pa ni lahko v lastnem okolju.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grill, želite še dopolnilni odgovor.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa.</p>
               <p>Gospod minister, to je seveda za pozdraviti, da ste pravilno postopali, ampak mi
               niste odgovorili, ali ste tiste, ki so vam pol ure pred sejo Vlade dali v podpis
               takšno rezervacijo, ali ste izvedli kakšne sankcije oziroma ali bo kdo povrnil teh
               2500 ali nekaj takšnega, kot ste povedali.</p>
               <p>In glejte, tudi sam se strinjam, s tisto ugotovitvijo, ki jo je dal ob vaši
               predstavitvi, da največji problem tega ministrstva je ministrstvo samo.</p>
               <p>Glejte, jaz sam kot poslanec nisem v nobenem delovnem telesu iz tega področja, vendar
               tudi sam ugotavljam, na podlagi številnih poslanskih obiskov, da je resnično med
               uradniki veliko takšnih, ki ne delajo v dobrobit vašega ministrstva oziroma države
               Slovenije. Zato se bom v nadaljevanju z vami preko poslanskih vprašanj in tudi z
               obiski skušal lotiti nekih perečih tematik, problematik. Ob tem bi tudi od vas
               pričakoval, da ne boste vedno, za vsako ceno zagovarjali svojih podrejenih uradnikov,
               kajti prav je, da se zagovarja tiste, ki delajo dobro, in sankcionira tiste, ki
               delajo slabo.</p>
               <p>In prosim, če mi lahko na tisto stvar še odgovorite.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite gospod minister.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala, sem vam še nekaj dolžan prej.</p>
               <p>Hvala za pomoč. Pa vendar glejte, ni luštno biti minister, pa da lovi svoje ljudi.
               Ampak tega se ne bojim, imam te izkušnje, v življenju sem dosti vodil zadeve.</p>
               <p>Glede konkretne odgovornosti. Ja, sem dal, da mi poiščejo, zaradi tega vprašanja bom
               to intenziviral.</p>
               <p>Glede 10 tisoč evrov vredne študije moram nekaj povedati. Ne govorim o tej konkretni.
               Ampak jaz na mizo dobivam na dan študije, 10, 20, 100, 400 tisoč evrov. Uvedel sem
               pravilo specifikacije stroškov. Kot gradbenik vem, kje se da zelo lepo urediti
               zadeve, da je vse krasno, tukaj so količine in opravljena dela in je cel halo in en
               kup urgenc, zakaj na moji mizi stojijo nepodpisane zadeve. Ne rečem, da je to ta, to
               bom pogledal. Bom poskrbel, upam, da ni ena takih, ampak nekvalitetno pripravljenih
               podlag ne bom podpisoval. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Franc Pukšič bo postavil poslansko vprašanje ministrici za notranje zadeve
               gospe Katarini Kresal.</p>
               <p>Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, ministri, podpredsednik.</p>
               <p>Ministrici postavljam eno vprašanje, in sicer, gospa ministrica, drugi odstavek 2a.
               člena Zakona o policiji določa, da minister daje policiji usmeritve in obvezno
               navodilo za delo. Minister lahko naloži policiji, da v mejah svojih pristojnosti
               opravi določene naloge, ter sprejme določene ukrepe in mu o tem poroča.</p>
               <p>Sprašujem vas: Ali obstajajo kakšna interna pravila oziroma navodila ali podzakonski
               akti, ki bi natančneje določali pravila in postopek, kako izvajati to določbo?</p>
               <p>Ali to pristojnost, ki vam jo daje zakon, tudi izvajate?</p>
               <p>Kolikokrat ste v času trajanja svojega mandata v skladu s to odločbo policiji
               naložili, da opravi določene naloge oziroma da izvede določene ukrepe?</p>
               <p>V katerih primerih?</p>
               <p>Ali obstaja tudi evidenca takšnih konkretnih zahtev oziroma ali bi za to morala
               obstajati evidenca?</p>
               <p>Vsesplošno je znano, da ste 2a. člen Zakona o policiji uporabila v primeru problema v
               zvezi z Baričevićem, ko ste sama vodila in dajala navodilo policiji oziroma več kot
               pet ur. Namreč, v tem 2a. členu Zakona o policiji tudi piše, da pristojnost ministra,
               torej iz tega drugega odstavka, ki sem ga prebral, preneha takrat, ko to prevzame
               pristojni državni tožilec. Ker pa seveda državni tožilec in preiskovalni sodnik,
               niste bili obveščena, da je na mestu tudi indic suma kaznivega dejanja:</p>
               <p>Kdaj ste bil vi obveščeni o tem indicu suma kaznivega dejanja?</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa, predsedujoči.</p>
               <p>Spoštovani gospod poslanec očitno ste preslišali v vseh teh mesecih, ko je bilo že
               večkrat pojasnjeno, da sicer imam pristojnost usmerjati in nadzorovati policijo,
               vendar ne v konkretnih operativnih zadevah, tudi v zadevi Baričević nisem usmerjala
               in dajala navodil policiji. Kako pa sicer usmerjam policijo, bom pojasnila v
               nadaljevanju.</p>
               <p>Take usmeritve in navodila na ministrstvu izvajamo. To so tiste, na katere se
               sklicujete v vašem vprašanju. V času mojega mandata sem uvedla prakso, ki je v
               preteklosti zaradi preveč neposrednega odnosa med policijo in ministrstvom zamrla. In
               sicer je to usmerjanje preko pristojnega direktorata za policijo in druge varnostne
               naloge. Za preverjanje, kako policija izvaja načrtovane naloge in še posebej kako se
               spoštujejo človekove pravice, je zagotovljen sistemski nadzor. Tega izvaja Sektor za
               sistemsko usmerjanja in nadzor omenjenega direktorata. Posamezni sistemski nadzori so
               usmerjeni v tista področja dela policije, kjer se uporabljajo različna pooblastila in
               prisilna sredstva. Za izboljšanje dela in dvig kakovosti na področju sistemskega
               nadzora smo na ministrstvu zagotovili ustrezne kadre in organizacijsko spremenili ta
               direktorat za policijo in druge varnostne naloge. Kadrovsko smo tako okrepili Sektor
               za sistemsko usmerjanje in nadzor ter oblikovali novo enoto, sektor za analize,
               sistemsko pravo in sistemsko normativno dejavnost.</p>
               <p>Direktorat kot strokovna služba zahteva poročila od policije o vseh pomembnejših
               zadevah, kar je v skladu z Uredbo o upravnem poslovanju tudi ustrezno evidentirano
               tako pri pošiljatelju kot pri prejemniku. O vseh zahtevah in poročilih se vodi
               ustrezna evidenca. Moja pristojnost na področju usmerjanja policije je določena v
               Zakonu o državni upravi, v Zakonu o policiji ter v Pravilniku o usmerjanju in nadzoru
               policije. V Pravilniku o usmerjanju in nadzoru policije je natančneje urejeno
               usmerjanje policije. Podrobneje sta urejena postopek in obseg usmerjanja ter
               poročanja. V skladu z določbami pravilnika lahko kot ministrica dajem policiji
               temeljne usmeritve za pripravo srednjeročnega načrta razvoja in dela za obdobje petih
               let. Poleg srednjeročnega načrta kot ministrica policiji dajem tudi usmeritve in
               obvezna navodila za pripravo letnega načrta dela. Gre za dolgoročne sistemske
               usmeritve, medtem ko se kratkoročne naloge daje bodisi direktorata za odpravo
               posameznih konkretnih problemov ali na preko sestanku, kot so na primer redni mesečni
               kolegiji v zvezi z določeno aktualno problematiko. Kot primer lahko navedem, da sem
               dala policiji nalogo, da pregleda in slikovno dokumentira vse uvoze, izvoze iz
               avtocest z namenom sprejetja ukrepov preprečevanja vožnje v nasprotno smer.</p>
               <p>Od nastopa funkcije ministrice za notranje zadeve do danes sem izdala 17 usmeritev, v
               katerih so določene obveznosti policije pri izvajanju njenih nalog. Naj zgolj za
               ilustracijo navedem le nekatere bolj pomembne, ki so bile izdane v tem obdobju, in
               sicer Usmeritve in obvezna navodila o ravnanju policije z električnimi paralizatorji
               in aktivnosti glede njihove uvedbe med prisilna sredstva policije, Usmeritve in
               obvezna navodila o kratkoročnih ukrepih za dvig ravni zaščite policistov pred napadi,
               šikaniranjem in grožnjami, Usmeritve in obvezna navodila za poročanje, preverjanje in
               ocenjevanje zakonitosti in strokovnosti uporabe prisilnih sredstev, Usmeritve in
               obvezna navodila o uporabi maskirnih podkap in drugih sredstev za umirjanje prijetih
               osumljencev kaznivih dejanja, Usmeritve in obvezna navodila za odpravo v nadzoru
               ugotovljenih pomanjkljivosti pri izvajanju pooblastila policije po 38.a členu Zakona
               o policiji, to je pregled osebe in stvari. Že bežen pregled izdanih usmeritev jasno
               kaže, da se sistemsko usmerjanje nanaša na dvig ravni spoštovanja človekovih pravic v
               policijskih postopkih na eni strani ter na zaščito policistov pri izvajanju njihovih
               nalog na drugi strani. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, želite dopolnitev odgovora?</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Ja, seveda. Hvala lepa.</p>
               <p>Ministrica, ja, 2.a člen se da razumeti tudi, verjetno je tudi temu namenjen,
               dolgoročne in srednjeročne usmeritve, ukrepe in tako dalje. Ampak 2.a člen ima tudi
               tretji odstavek, kjer pravi, da pristojnosti ministra iz prejšnjega odstavka ne
               veljajo za policijske postopke, katerih usmerjanje je na podlagi zakona, ki ureja
               kazenske postopke, prevzel pristojni državni tožilec. Šteje se, da je državni tožilec
               prevzel usmerjanje dela policije v predkazenskem postopku od trenutka, ko je bil
               obveščen o kaznivem dejanju. To pomeni, da ste v skladu z zakonom, z 2.a členom,
               drugim odstavkom: <q>"Ministrica daje policiji usmeritve in obvezna navodila,"</q> torej to
               pristojnost in moč imela. In seveda iz tega, ker je bilo ali pa kar je znano, ko je
               sam sodnik povedal, da preiskovalni sodnik sumi, torej še vedno o sumih kaznivega
               dejanja ni bil seznanjen, ravno nasprotno, kot obrazloži, pravi, da je ob 21.50
               ponovno poklical policijo, kjer mu povedo, da na kraju dogodka ni ugotovila nobenega
               kaznivega dejanja. Sama, takrat dežurna tožilka Tamara Gregorič, pa razkrije, da je
               bila ob 22.30, torej 5 ur po dogodku, prvič s strani obveščena o dogodku, ki je potem
               pač zapisala. To pomeni, ministrica, v tem času ste seveda imela pristojnost obvezna
               in dajati ustrezna navodila. Zakaj torej policija, čeprav je bilo vsem ali pa je vsem
               popolnoma jasno, tudi iz internetnih posnetkov, da so zraven bili elementi nasilnega
               dejanja nad psi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, prosim.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa.</p>
               <p>Kratko dopolnitev, ker vidim, da je gospod poslanec res vznemirjen nad usodo, ki se
               je dogajala s temi psi. Opozarjam samo to, da če ste morda spregledali v sredstvih
               javnega obveščanja, je kazenski postopek zoper morebitnega storilca kaznivega dejanja
               mučenja živali ustavilo tožilstvo, ne policija, zato ker ni bilo pogojev za nadaljnji
               postopek. Tožilstvu, kot smo slišali že večkrat v zadnjih dneh, izjemno zaupate in
               verjamete in verjetno zaupate tudi v tem primeru, da je tožilstvo primerno presodilo,
               da ni pogojev za nadaljnji kazenski postopek. Sicer pa 2.a člen Zakona o policiji
               ministru ne daje nikakršne pravice operativno usmerjati policije. Lahko da ste vi
               tako prepričani, lahko da boste trdili še tako naprej, ampak to še ne pomeni, da bo
               to postalo dejstvo. Ta zakon meni take pristojnosti ne daje in si je tudi ne jemljem.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Ne, mene to, kar se je zgodilo, straši, ne samo vznemirja. To je
               vznemirilo celotno slovensko javnost. Vznemirilo jo je predvsem to, da je policija
               kljub temu, da je pokojnega, bog mu daj dobro, Baričevića premaknila iz zunanjega
               mesta v garaži, zraven tega, če je poslikala, če se to da razbrati oziroma videti iz
               interneta, tudi policija verjetno ni bila slepa, če je že te posnetke delala, da
               preiskovalnega sodnika ni obvestila o tem, da obstajajo sumi kaznivega dejanja. Še
               več, celo sami ste v odgovoru v interpelaciji zapisali, da so obstajali indici za, ne
               bom se točno spomnil, kako ste napisali, ampak v glavnem v tem smislu, da so
               obstajali indici kaznivega dejanja. Če so že obstajali indici kaznivega dejanja, bi
               bilo nemudoma za pričakovati, da se bo prav zaradi tega takoj obvestilo
               preiskovalnega sodnika in tudi preiskovalnega tožilca. S tem, kar ste naredili in ko
               je policija ustavila nekatere postopke, pa seveda temu, ministrica, in seveda pravni
               državi in korektnemu delovanju policije v tej državi več ne verjame niti otrok, kaj
               šele kdo od odraslih oseb. In to me skrbi, da pač velja za vas ena druga pravna
               država ali pa izkoriščanje nekaterih možnosti, ki so, milo rečeno, šlampasto zapisane
               v zakonodaji, takšna kot je. Glede na to, da bo v sredo interpelacija, ne bom
               predlagal javne razprave o tej točki.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Potem ste izkoristil ta čas za svoj komentar. Vas prosim, da drugič ne delate
               tega.</p>
               <p>Gospod Rudolf Petan bo postavil poslansko vprašanje ministru brez resorja,
               odgovornemu za lokalno samoupravo in regionalni razvoj gospodu dr. Gjerkešu.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani ministri, ministrica, ki je še ostala.</p>
               <p>Moje vprašanje se nanaša na koriščenje evropskih sredstev. Res, da je to nekako že
               podedovana tema tega ministra, ki ni od začetka v tem resorju, pa vendar on je sedaj
               odgovoren za to. Na to temo smo imeli tudi izredno sejo Državnega zbora in bilo je že
               tudi postavljenih kup vprašanj, in tudi z ministrom sem že razpravljal o tem, pa bi
               želel, da se to premakne in da enkrat razčistimo to zadevo.</p>
               <p>Moje vprašanje bi želel utemeljiti s treh vidikov in sicer, prvič gre za koriščenje
               sredstev EU, ki bi še kako prav prišla v tej kreditni suši ali kreditnem krču in bi
               bila seveda poživitev tudi za naše gospodarstvo. Namreč, če teh sredstev ne
               izkoristimo, lahko rečemo, da bodo propadla, ne bodo koriščena v Sloveniji. Po drugi
               strani gre za razvoj Slovenije in tudi podeželja in pa gre tudi za varovanje okolja,
               veliko projektov je namreč ravno s tega področja in Slovenija bo morala napraviti
               določene korake drugače<gap n="..."/> In to zaradi sebe ne zaradi Evropske unije, ampak kazen bo
               pa prišla s strani Evropske unije.</p>
               <p>Občine, ki so se prijavile za peti razpis, imajo pa en kup težav. Pogoji razpisa so
               se tekom postopka spremenili, zdaj ali gre tukaj za nesporazum, napačen prevod ali pa
               kakšen informacijski šum, niti ni pomembno. Dejstvo je, da se projekti odklanjajo.
               Priprava novega projekta pa seveda zahteva čas, to lahko pomeni zamudo pri prijavi,
               se pravi rok gre mimo in pa seveda za to so potrebna velika sredstva.</p>
               <p>Na splošno vas sprašujem:</p>
               <p>Kako je zdaj s temi razpisi s tega področja?</p>
               <p>Pa če preidem tudi malo bolj na konkretno. Pri pripravi vloge za kohezijska sredstva
               za predmet, recimo konkretno, čiščenje odpadnih voda pri projektu Očistimo reko
               Dravinjo so se prijavile vse občine s tega področja. Konkretno vam bom navedel primer
               za občine Zreče, saj dobivam informacije, da so se v preteklosti zaradi napačnega
               prevoda iz tujega jezika s kohezijskimi sredstvi financirali le primarno kanalizacije
               sekundarne pa ne. Zaradi zagotovila, da projektov ne bi pripravljali zastonj so
               zaprosili za uradni odgovor. V odgovoru pa se navaja: <q>"Če se meteorno kanalizacijo ne
               priključuje na obstoječo čistilno napravo in bi bilo to samostojno omrežje bi bil
               projekt prav tako opravičen, v nasprotnem primeru pa ne."</q></p>
               <p>In sedaj vas na splošno vprašujem:</p>
               <p>Ali smo že rešili to zadevo, katera kanalizacija lahko gre zraven in kaj je del
               primarnega omrežja?</p>
               <p>Ti pogoji in ta tolmačenja so prišla še kasneje tekom razpisa in nekatere občine so
               se prijavile na tisti osnovni razpis, zdaj pa se pogoji spreminjajo.</p>
               <p>Vam pa že vnaprej povem, da bom dodatno vprašanje pa postavil za konkretni projekt za
               Zreče in bom še nekoliko utemeljili. Tako da mi lahko odgovorite na splošni del pa
               lahko mogoče že tudi greste h konkretnemu. Hvala za odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala gospod predsedujoči, spoštovani poslanke, poslanci.</p>
               <p>Seveda se strinjam, da so EU sredstva zelo pomembna, predvsem v času krize. Ne
               strinjam se pa s tem, da bi kakorkoli propadla. Jaz sem že večkrat povedal in zelo
               rad povem, če me kdo vpraša, kako poteka evropska kohezijska politika v Sloveniji
               lahko povem, da poteka ustrezno, da poteka dobro, da smo nadpovprečna država v
               sedemindvajseterici po črpanju evropskih sredstev. Tako da tukaj ne vidim kakšnih
               večjih težav, seveda pa delamo naprej, izboljšujemo sistem, ga nadgrajujemo, ga
               poenostavljamo, ker se zavedamo, da vse kar delamo lahko delamo še boljše.</p>
               <p>Konkretno glede razvojne integritete, razvoja regij, ki ste jo omenili, je pa res
               prišlo do zamude objave razpisa, torej javnega poziva, ki se je nadaljeval iz
               prejšnjih štirih javnih razpisov. Razlogi so znani, jaz mislim, da jih ne rabim
               povedati; šlo je za revizijo računskega sodišča, Urada za nadzor proračuna in
               posledično na osnovi njihovih ugotovitev bi bilo treba prilagoditi pravno podlago
               izvajanja te politike, kar smo naredili z Uredbo dodeljevanja regionalnih spodbud, ki
               je veljavna od 1. januarja letošnjega leta. V tej uredbi so nekatere stvari
               spremenjene in to je tudi dvofazni proces. V prvi fazi so na povabilo SVRL predložili
               izvedbene načrte za leto 2010 - 2012, v drugi fazi je pa izvedba javnega poziva, ki
               je bil objavljen 29. januarja 2009. In od objave javnega poziva se pogoji in ostale
               določbe niso spreminjale. Je pa res, da smo mi 22. 6. 2009 objavili javni razpis
               oziroma povabilo k izdelavi izvedbenega načrta. Ker pa vsi določeni pogoji še niso
               bili znani, še posebej pa so nekateri pogoji postali zelo jasni po revizijskih
               poročilih, ki sta jih obe revizijski hiši dali. Mi se moramo držati teh kohezijskih
               predpisov v skladu z evropsko uredbo, evropskimi pravili, ki smo jih dosegli, zaradi
               tega, morda prihaja do suma, da je prišlo do različne interpretacije. Res je,
               predvsem pri strukturnih skladih, v velikih sistemih, primarnih sistemih, je prišlo v
               preteklosti do različne interpretacije, vendar tukaj bi jaz, moram mojega kolega
               potem dvigniti, da bi skupaj razlagala te stvari. Nekako poslušamo rešiti zagato, ker
               je prišlo do zagate. Tam je pa dejansko prišlo do tega, da so občine pripravile
               pravilne projekte, po sugestiji nekoga, so jih predrugačili, kar se je sedajle
               izkazalo, da niso več ustrezni. Da je v času krize tudi na MOP zmanjkalo denarja, ki
               je posredniško telo v tem primeru, in imamo problem. Zdaj smo, kolikor sem z
               ministrom kontaktiral zadnje dni, že nekako blizu rešitve, ki bo vsaj nekako ustrezno
               v tem času rešila problem.</p>
               <p>O konkretnem problemu, ki ste ga omenili, in boste še eno vprašanje postavili. Ja,
               sva se tudi osebno pogovarjala, šlo je za, ne spremembo pogojev, ampak za natančno
               definicijo pogojev po objavi javnega poziva 29. januarja, ki pa ni popolnoma v skladu
               s tem, kar so nekateri moji sedanji sodelavci razlagali. S tem se strinjam, to je bil
               lapsus, zelo milo povedano. Vendar imamo zdaj pravila, ki so jasna in težko od tega
               odstopamo, ker smo pri drugem koraku kohezijske politike, to je povračilo. Tam so pa
               pravila kristalno jasna in tudi mi se jih moramo zdajle držati. To je osnovno
               sporočilo revizijskih pregledov, ki smo jih imeli v preteklih letih. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petan, prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za odgovor. Jaz seveda do neke mere s tem soglašam, vendar če neki uradnik na
               nekem ministrstvu da neko pojasnilo, tudi ustno, se to vzame kot resna zadeva. In je
               problem, če se potem projekti, ki niso poceni, ki zahtevajo svoj čas, pač na to
               pripravijo. In jaz bom rekel v tem primeru, v primeru Zreč, hvala bogu, da imajo tudi
               še drugi program pa še tretji program, se pravi načrt za druge dele, ker izgleda, da
               ta program, s katerim so se prijavili, enostavno ne bo šel skozi. In sedaj, da bi na
               vrat na nos lahko pripravil nove načrte, nov program, <stage xml:id="Redna-16-2010-04-19.stage31">(ne bi šlo)</stage> če ga ne bi
               imeli.</p>
               <p>In sedaj je samo vprašanje to: Ali naj gredo s tem novim programom, ki ga je sicer
               treba, načrt, tudi malce še prilagoditi, ker čisto tak ni bil pripravljen?</p>
               <p>Če bo to potem veljalo, da ne bo zopet čez dva meseca kakšno drugo tolmačenje prišlo,
               čas bo šel mimo, projekt pa bo zopet izpadel. Za to gre, zato ker to ni edina občina
               namreč, jaz samo govorim o Zrečah, zato ker so bili pri meni. In sedaj enostavno ne
               vedo, ali lahko čakajo iz tistega prejšnjega zato, ker se je tudi za takšne primere v
               neki drugi občini pa našlo rešitev, se je datumsko omejila. Jaz sedaj ne bom zahajal,
               zakaj je pri eni občini to šlo skozi pri drugi pa ne. Res, da je bilo datumsko tudi
               drugače prijavljeno, to tudi priznamo, vendar očitno se da, če je volja. In sedaj,
               dejansko župan te občine mene sprašuje, kaj naj zdaj naredim. Ali naj gremo s čisto
               novim projektom, damo še nekaj denarja? Ali bomo potem uspešni? Ker kar tako denar
               stran metati zaradi projektov, zaradi nekih informacijskih šumov ali česa drugega,
               morate razumeti, da to verjetno ne bo šlo skozi občinski svet, ker nekdo potem očitno
               meče denar stran. Dopovedati pa, da je prišlo do informacijskega šuma, je pa težko.
               To se pravi, če prav razumem, boljše je iti z novim projektom, ki bo zadostil te
               pogoje.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala.</p>
               <p>Razumem vaš sarkazem. Toda morate vedeti, da tudi meni ni enostavno tu stati in reči,
               da se moj sodelavec ni zmotil, ampak je nekako lahkotno interpretiral nekaj, kar še
               ni bilo natančno znano. To, da se ne trudimo, tudi ni res. Moja direktorica je z
               županom v stiku, dobita se tudi prihodnji teden - prej sem govoril z njo na to temo -
               in bosta pregledala še zadnje možnosti. Vendar po tem, kar mi je ona povedala in
               kakršne informacije sem dobil, bi bil prej moj nasvet, da se tisti pripravljeni B
               plan aktivira in se ga poskuša čim prej dati v izvedbeni načrt. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Jerovšek bo postavil poslansko vprašanje ministrici za obrambo gospe dr.
               Ljubici Jelušič.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovana gospa ministrica in ministri!</p>
               <p>Spoštovana gospa ministrica, prejšnji teden ste na Odboru za obrambo predstavili
               stališča Vlade do vprašanj, ki izhajajo iz peticije Ukinimo vojsko, ki med drugim
               predlaga tudi izstop iz zavezništva Nato. Večina ponujenih predlogov v peticiji, ki
               je pisana všečno za dobrohotne naivce, je v diametralnem nasprotju z ravnokar
               sprejeto novo resolucijo o strategiji nacionalne varnosti, ki smo jo v Državnem zboru
               sprejeli soglasno, tako z glasovi opozicije kot vladne koalicije. Zato je toliko bolj
               frapantno, da so vsi vladni poslanci iz štirih vladnih strank na Odboru za obrambo z
               grobimi izrazi, s prostaškim besednjakom in glasovanjem proti zavrnili dva sklepa, ki
               sta dobeseden prepis vladnega stališča glede predlogov, ki izhajajo iz peticije.
               Praktično vsa strokovna javnost, predsednik republike, predsednik Vlade, veterinarske
               organizacije in drugi so v svojih mnenjih ugotovili, da nekateri predlogi v peticiji
               pomenijo zanikanje osnov, ki predstavljajo temelj samostojnosti, suverenosti in
               ozemeljske celovitosti Republike Slovenije. Zato je takšno ravnanje vladnih poslancev
               prvovrsten političen škandal. Natančno enako stališče Vlade, ki so ga poslanci
               zavrnili, pa je poslanec Bogdan Čepič označil za skropucalo. Poslanec Dušan Kumer,
               prav tako iz vladne SD, ki vas je postavila za ministrico, pa je dvakrat poudaril, da
               sklep s tako vsebino z gnusom zavrača. In ta vladna stališča so z glasovanjem
               zavrnili vsi vladni poslanci.</p>
               <p>Zato vas, gospa ministrica, sprašujem:</p>
               <p>Ali pomeni glasovanje vladnih poslancev proti stališčem vlade upor ali udar zoper
               lastno Vlado in nasprotovanje že sprejeti resoluciji o strategiji nacionalne
               varnosti?</p>
               <p>Ali vladni poslanci pritiskajo na Vlado, da Slovenija izstopi iz zavezništva Nato,
               kot predlagajo podpisniki peticije?</p>
               <p>Ali je bilo ravnanje vladnih poslancev nezaupnica vam ali predsedniku Vlade, kajti
               tudi gospod Pahor zastopa stališče, ki so ga njegovi poslanci z gnusom zavrnili?</p>
               <p>Ali ste znotraj koalicije opravili razpravo o tezi iz peticije, da Slovenija
               varnostno in vojaško srednjeročno in dolgoročno ni ogrožena?</p>
               <p>Vlada pravi, da je ta teza lahko zavajanje in da peticija predlaga v današnjem svetu
               neuresničljive predloge.</p>
               <p>Ali pomeni glasovanje vladnih poslancev proti vladnim stališčem izražanje gnusa in je
               njihov poskus kompromitacija Slovenije znotraj zavezništva Nato?</p>
               <p>Kakšno<gap n="..."/> <stage xml:id="Redna-16-2010-04-19.stage32">/Izklop mikrofona./</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa ministrica, postavljenih je bilo več vprašanj. Izvolite.</p>
            </sp>
            <sp who="SDZ5:JelušičLjubica">

               <speaker>DR. LJUBICA JELUŠIČ:</speaker>

               <p>Spoštovani gospod podpredsednik, spoštovane gospe in gospodje!</p>
               <p>Hvala za vprašanje. Na velik del vašega vprašanja, spoštovani gospod predsednik
               Odbora za obrambo, ne morem odgovoriti, kajti kot Vlada si ne morem jemati pravice,
               niti nimam pristojnosti, da komentiram ravnanje poslancev, ki vedno razpravljajo in
               tudi glasujejo po svoji vesti.</p>
               <p>Kar se tiče stvari, ki jih omenjate, poleg ravnanja poslancev in zadevajo oceno vlade
               napram tistemu, kar piše v peticiji, pa naj povem, da tako peticija, ki nosi naslov
               Ukinimo vojsko kot tudi ravnanje naše Vlade gresta obe v smeri preoblikovanja
               obrambnega sistema, le da je morda jezik tega preoblikovanja in seveda tudi ravnanje
               nekoliko drugačno.</p>
               <p>Razumem neučakanost, ki je izražena v peticiji, ki so jo podpisali mnogi znani ljudje
               in tudi veliko neznanih ljudi v Mladini, kajti dejstvo je, da je kar nekaj let
               področje obrambe ostalo brez ustreznih strateških usmeritev. Ne pozabimo, da je bila
               zadnja resolucija o strategiji nacionalne varnosti sprejeta leta 2001 in potem od
               takrat naprej vse do tiste, ki ste jo tu v Državnem zboru potrdili z 67 glasovi za in
               nobenim proti v letošnjem letu, torej, vse do te resolucije ni bilo nobenega resnega
               strateškega usmerjevalnega dokumenta za področje strategije nacionalne varnosti. Vmes
               je šla vladavina kar ena cela vlada skozi, ne da bi se usmeritve na strateški ravni
               spremenile, kljub temu, da se je močno spremenil položaj naše države. Postala je
               članica zveze Nato in postala je članica Evropske unije.</p>
               <p>Dokument, ki se nanaša na strateško planiranje, to je Resolucija o splošnem
               dolgoročnem programu razvoja in opremljanja Slovenske vojske, je bila nazadnje
               sprejeta leta 2004 in od takrat naprej nimamo novega dokumenta za to področje,
               čeravno so se vmes razmere za opremljanje in pa tudi razvoj vojske močno spremenile.
               Ta dokument je sedaj v pripravi, je v usklajevanjih, v medresorskem usklajevanju, in
               upam, da bo tudi na podlagi razprave v Državnem zboru sprejet nov strateški
               usmerjevalni dokument za potrebe planiranja in sploh razvoja Slovenske vojske v
               celoti. Kar je pravzaprav tisto, kar tudi zahtevajo podpisniki oziroma avtorji
               peticije.</p>
               <p>Avtorji peticije veliko govorijo o problematiki sodelovanja v mednarodnih mirovnih
               operacijah. Dejstvo je, da je Vlada že v lanskem letu sprejela strategijo sodelovanja
               Republike Slovenije v mednarodnih operacijah in misijah. To, kar se nam je morda
               zgodilo ob tej peticiji pa je neke vrste trikotnik, ki govori o tem, da obstaja
               neskladje med tistim, kar so realna dejstva, torej realno stanje v obrambnem sistemu,
               med tistim, kar govorijo dokumenti, ki so bili sprejeti tudi v okviru ne samo Vlade,
               ampak tudi Državnega zbora, in pa tistim, kar je javna percepcija. Velikokrat se
               javne percepcije ne da popravljati, če se okoli stvari, ki zadevajo obrambni resor
               oziroma sploh celoto nacionalne varnosti obnašamo tako, da nimamo enotnih mnenj. Zato
               v tem smislu pozdravljam in sem vesla, da je Državni zbor doslej pokazal veliko
               soglasje pri dveh strateško pomembnih dokumentih, v že omenjeni Resoluciji o
               strategiji nacionalne varnosti in pa v lanskem letu, ko je šlo za urejanja področja
               varstva pred naravnimi in drugimi nesrečami, to pa je bila Resolucija o nacionalnem
               programu varstva pred naravnimi in drugimi nesrečami. Namreč, tudi ta dokument, ki
               smo ga sprejeli v lanskem letu, je take vrste, da že odgovarja na nekatera vprašanja,
               ki jih postavljajo tisti, ki so peticijo sestavili oziroma jo podpisovali. Je pa res,
               in še enkrat naj povem, da je težava v tem, da morda pri popularizaciji vseh tistih
               dokumentov in tudi vse dejavnosti, ki jo opravljamo na Ministrstvu za obrambo, v tem
               letu in pol nismo bili dovolj uspešni. Namreč, promocija mnogih aktivnosti, ki so
               vezana tako na normativno dejavnost, kot pa tudi na ugotavljanje stanja, kar smo
               naredili v strateškem pregledu obrambnega resorja in o čemer smo vas obvestili,
               seznanili na Odboru za obrambo, potem promocija povečane razpravljalne in
               posvetovalne vloge Odbora za obrambo in Odbora za zunanjo politiko pove, da smo v tem
               preteklem letu in pol naredili veliko, kljub očitkom, ki so v tem dokumentu, torej
               peticiji.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Gospa ministrica, poznavalsko ste odgovorili na vprašanja, ki so temeljna. Jaz
               verjamem, da vas boli, da so poslanci enkrat sprejeli resolucijo o strategiji
               nacionalne varnosti, 14 dni zatem pa so vladna stališča zavrnili in da jih z gnusom
               zavračajo, kot so se glasno izrazili. In to prav stranka, ki vas je predlagala za
               ministrico. To je popolno nasprotje s tem, kar piše v resoluciji. Jaz poslancem
               dopuščam, da imajo svoje stališče, da na tak način rušijo lastno vlado. Seveda pa me
               skrbi, da do državotvornega resorja in do izjemno pomembnih vprašanj ne vzpostavijo
               tiste dolžne, resne distance.</p>
               <p>Zanima me:</p>
               <p>Kakšne so politične posledice, ko ob tem, da seveda zavezništvo registrira, da
               pridete na nek sestanek, ministrica znotraj Nata, kakšni so tam odmevi?</p>
               <p>In potem tudi me zanima:</p>
               <p>Kakšno je razpoloženje in stanje morale znotraj Slovenske vojske ob dejstvu, da
               poslanci vseh štirih vladnih strank z gnusom zavračajo stališče, da peticija ne
               upošteva poslanstev in nalog, ki jih po Ustavi in zakonu opravlja Slovenska vojska,
               da gre za direktno diskreditacijo slovenskega vojaka? Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, prosim.</p>
            </sp>
            <sp who="SDZ5:JelušičLjubica">

               <speaker>DR. LJUBICA JELUŠIČ:</speaker>

               <p>Najlepša hvala.</p>
               <p>Torej še enkrat, spoštovani gospod Jerovšek, ne bom komentirala stališč in ravnanj
               svojih poslancev in tukaj mi prosim ne zamerite, da bom pri tem vztrajala naprej.</p>
               <p>Kar se pa tiče nekaterih stvari, na katere opozarjate in se mi zdijo pomembne, pa
               vendarle govorite o političnih posledicah takšnih dokumentov kot so peticije civilne
               družbe. Moramo razumeti, da imajo različne države možnosti, ki jih dajejo celotni
               civilni družbi in pa vsem svojim državljanom, v okviru katerih, torej teh
               inštrumentov demokracije, lahko izrazijo svoja mnenja, ne glede na to, ali so to
               poslanci ali so kaj drugega, imajo pravico do lastnih mnenj, ki jih lahko izrazijo
               skozi različne instrumente pravne države ali pa skozi inštrumente demokracije.</p>
               <p>Kar se pa tiče drugega vprašanja, ki ste ga pa deloma želeli postaviti, se mi zdi,
               namreč ali Vlada oziroma ali tudi koalicija podpira izstop iz Nata, ki je kot eden od
               ciljev oziroma vmesnih ciljev naveden v peticiji, pa vam moram povedati, da se Vlada
               zelo odgovorno obnaša do stvari, ki so bile dosežene v preteklosti, v zgodovini
               Republike Slovenije, in k vstopu v zvezo Nato je ogromno prispevalo veliko ljudi,
               tudi iz sedanje koalicije.</p>
               <p>In kar zadeva vprašanje članstva v Natu in pa dobrobiti tega članstva in pa seveda
               tudi vseh pomanjkljivosti, glede tega tečejo diskusije v različnih državah članicah.
               Moramo vedeti, da javno mnenje vedno postavlja različne dileme in na te dileme moramo
               v politiki tudi poiskati pravšnje odgovore, tako kot je seveda potrebno poiskati
               pravšnji odgovor na strah in občutek zapostavljenosti, ki se je razvil tudi v
               Slovenski vojski zaradi tega, ker je peticija o ukinitvi vojske začela dobivati
               politične znake oziroma je dobila znake politične ga akta. Namreč, moram vedeti, da
               so vsi pripadniki in pripadnice Slovenske vojske prisegli, da bodo branili svojo
               domovino. S strani svoje domovine, zlasti njenih politikov, pa želijo imeti jasne
               usmeritve glede svojega dela in svojega ravnanja sedaj in v prihodnje. Če glede tega
               ni jasnih usmeritev ali če jim dajemo dvoumne signale, je seveda razumljivo, da so v
               skrbeh. Vendar smo poskrbeli za to, da smo jim pojasnili, kaj pomenijo peticije in
               kaj pomenijo politična stališča v zvezi s takšnimi dokumenti.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi predlagati razpravo?</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Še enkrat poudarjam, da ne bodo kakšne - da seveda nisem želel komentiranja dela
               poslancev in tu nisem zadovoljen, želel pa sem - in tudi ne podpisniku pravice, bog
               varuj, vsi imajo pravico in je pravzaprav koristno, da se takšna peticija pojavlja,
               da se govori o nekaterih - ampak o političnih posledicah tega, da Vlada nima podpore
               vladnih poslancev. To pa je meritorno vprašanje, na katerega niste odgovorili ali pa
               niste želeli odgovoriti in so lahko zelo hude posledice za samo Vlado, za vas kot
               ministrico, če se takšno stanje ohrani ali ne spremeni, ker potem seveda tudi svet
               opazi, da je neka Vlada brez politične podpore znotraj vladnih vrst. In to je tisto,
               o čemer moramo spregovoriti, o vseh posledicah, kaj takšno zavrnilno stališče
               prinaša.</p>
               <p>Ali to pomeni, da se večina v tej državi zavzema za razpustitev Slovenske vojske, kot
               predlaga peticija, in izstop iz Nata?</p>
               <p>In zaradi tega, gospod predsedujoči, predlagam, da o teh pomembnih vprašanjih
               opravimo dodatno razpravo na podlagi člena 246. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Še enkrat bi rekel o vprašanju, ker mislim, da med poslanskimi vprašanji postavljamo
               samo eno vprašanje, ne več vprašanj. Zato o predlogu poslanca gospoda Jožeta
               Jerovška, da Državni zbor na naslednji seji opravi razpravo o odgovoru ministrice za
               obrambo na njegovo poslansko vprašanje, o tem bo Državni zbor odločal jutri, 20.
               aprila, v okviru glasovanje.</p>
               <p>Gospod Anderlič, vi želite postopkovni predlo? Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Gospod predsedujoči, predlagam vam, da ostanemo pri točki dnevnega reda Poslanska
               vprašanja in pobude. V teh navajanjih, ki so bila danes tukaj pri tem konkretnem
               primeru sedaj, je bilo vrsto laži, vrsto neresnic, ki se ne nanašajo na delo Vlade,
               ki se ne nanašajo na delo ministrice, ampak se nanašajo na delo nekaterih drugih
               ljudi. Domnevno. Treba je z gnusom zavrnit vse laži gospoda Jerovška, ki jih trosi od
               prejšnjega torka naprej, ker je narobe razumel neko razpravo na delovnem telesu v
               Državnem zboru in širi laži iz seje v sejo, javno, zasebno in tako naprej. Z grobimi
               lažmi ste posegel v točke pobude in vprašanja. Ni mogoče postavljati vprašanj, ki so
               vezana na delo poslancev, na delo tistih, ki jih danes tukaj ni in tako naprej, ampak
               samo na delo Vlade, ministrov in programa Vlade. To je tisto, kar bi predlagal, da
               takrat, ko bo prišlo do takih vprašanj, da seveda ne dovolite nadaljevati raznih
               prispodob, primerjav, spraševati druge ljudi, da se naj opredeljujejo o ravnanju
               nekega tretjega. Saj to, je vendar nedopustno. Sploh pa ne v demokraciji, kjer konec
               koncev glede na to kar počnete gospod Jerovšek kot predsednik odbora, je še veliko,
               veliko strpnosti, da vas poslušajo na tistih odborih.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvale lepa. Veste sam, da ne morem komentirati tega, kaj je bilo prav in kaj je bilo
               narobe v izvajanju gospoda Jerovška, ker nisem bil prisoten. Vem. Jaz sem opozoril,
               tudi to sem slišal, da je bilo postavljeni več vprašanj in zato sem tudi na koncu
               zdaj še enkrat ponovil. Vprašanje mora biti postavljeno tako, da se ve, da je
               postavljeno vprašanje, ne pa, da je kolobocija. Oprostite, bom drugič pazil na
               to.</p>
               <p>Gospod Anton Anderlič, zdaj boste pa postavili poslansko vprašanje ministru za
               gospodarstvo gospodu dr. Mateju Lahovniku. Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani gospod minister, tako kot v drugih državah tudi v Sloveniji gospodarska
               kriza pesti mnoge poslovne subjekte in tiste, ki so odvisni od verige, v kateri se
               nahajajo podjetja iz različnih držav, običajno bolj razvitih, opravljajo nekatere
               dejavnosti proizvodnje v državah, ki so manj razvite, in v to kategorijo je sodila
               Slovenija v preteklosti in delno sodi še danes. Dejstvo je, da smo na nekaterih
               področjih prestrukturiranja gospodarstva nekako zaostali, nismo prišli še na stopnjo
               višje tehnološkega razvitega gospodarstva, ampak imamo še veliko dejavnosti, kjer
               predvsem tuja podjetja pri nas izvajajo razne proizvodnje dejavnosti, med drugim
               konec koncev je tudi Revoz v Novem mestu ali nekatera druga podjetja. Žal je v
               zadnjem času tudi prišlo do nekaterih napovedi, da bodo nekatera podjetja, ki
               opravljajo te dejavnosti v Sloveniji, še hitreje selila dejavnost na manj razvita
               področja, od Azije do Kitajske, ki je na tem najbolj prodorna. Jasno je, da bi si vsi
               želeli, da bi čim prej sprejeli še tiste ukrepe, čeprav jih je Vlada sprejela že
               veliko, in sicer ko gre za investiranje v opremo in spodbujanje novih tehnologij,
               znanje in podobno, da se je v to že vlagalo znatna sredstva.</p>
               <p>Sprašujem:</p>
               <p>Kako je v tem obdobju mogoče oceniti situacijo?</p>
               <p>Ali bo prišlo do nadaljnjega hitrega odlivanja delovnih mest iz tega naslova iz
               Slovenije?</p>
               <p>Nekaj primerov je iz Bele krajine. Te dejavnosti so predvsem v manj razvitih
               pokrajinah, kjer je tega največ.</p>
               <p>Ali je mogoče, da bo Vlada z ustreznimi ukrepi v prehodnem obdobju zavarovala ta
               delovna mesta, da ne bi prehitro prišlo do sivih con, kjer bi nekatera podjetja iz
               tujine zapirala obrate in odhajala iz Slovenije na druga območja?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovani gospod poslanec, spoštovana poslanka, spoštovani poslanci!</p>
               <p>Vlada poskuša privabljati nove tuje investicije z dodatnimi spodbudami, pri čemer so
               aktivnosti omejene na predstavitev Slovenije kot potencialne investicijske
               destinacije v okviru različnih investicijskih konferenc. Poleg tega uporablja tudi
               druge poti za komuniciranje oziroma predstavitev Slovenije kot lokacije, ključno pa
               je, da imamo v programu za leti 2010 in 2011 predvidenih 14,5 milijona evrov spodbud
               za nove začetne investicije, s katerimi poskušamo ustvarjati nova delovna mesta.
               Slovenija pri tem cilja na investicije z višjo dodano vrednostjo, ker zaradi
               naraščajočih stroškov dela tudi v Sloveniji, kar je razumljivo, ker se plače vedno
               prilagajajo okolju, Slovenija svoje konkurenčnosti ne more temeljiti na poceni
               delovni sili. Zato je tudi Vlada, s ciljem, da se pritegne nove investicije in zadrži
               obstoječe, izvedla tudi nekatere sistemske ukrepe, posebej za posamezna področja smo
               sprejeli <q>"pomurski zakon"</q>, v okviru vladne strategije, o čemer bi me kolega Gjerkeš
               lahko dopolnil. Na tem področju pa se pripravlja nov sistemski zakon za spodbujanje
               skladnega regionalnega razvoja. Vlada načrtuje - vsaj na krizni skupini smo se
               okvirno o tem že dogovorili - da bi dodatno uvedli novo investicijsko olajšavo za
               vlaganja v raziskave in razvoj. Pri čemer je že v sedanjem konceptu predvideno, da je
               za tista podjetja, ki delujejo v okoljih, ki imajo večji indeks razvojne ogroženosti,
               ta investicijska olajšava višja. Če je sicer 20%, je potem v družbah, ki so na tem
               območju, med 100 in 85% BDP, se pravi, na tistih bolj razvojno ogroženih regijah
               dobijo dodatno 10 odstotnih točk možnosti investicijske olajšave, v tistih še bolj
               ogroženih pa še dodatnih 10 odstotnih točk. Ta koncept želimo uveljavljati še naprej
               in povečati za skupno 20 odstotnih točk, kar bi pomenilo, če bo takšen predlog tudi
               sprejet, da bi prišli do skupne investicijske olajšave praktično v višini do 60%, kar
               je za ta območja, posebej manj razvita, velika spodbuda.</p>
               <p>Dodaten problem, s katerim se soočamo posebej na območju, recimo, Bele krajine, po
               izkušnjah iz stikov s tujimi investitorji, je prometna infrastruktura, kjer je treba
               oziroma bo v bližnji prihodnosti treba zgraditi ustrezen predor do Novega mesta, s
               čimer bomo logistično razbremenili to območje. Naj pa povem, da seveda vsa podjetja
               na tem območju, ne samo v manj razvitih območjih, pravzaprav na področju celotne
               Slovenije, poleg teh nekaterih ukrepov, ki sem jih naštel, črpajo tudi seveda
               subvencije za krajši delovni čas, ki so jih lahko koristila, kakor tudi tako
               imenovani sklad dela oziroma so uporabljala institut čakanja na delo. V okviru
               Ministrstva za gospodarstvo, ko govorimo o tujih investicijah, jih ločimo na dva
               sklopa. Eno je privabljanje novih tujih investicij, kjer so novi programi za
               privabljanje tujih neposrednih investicij. Kot sem dejal, v tem trenutku imamo na
               voljo 14,5 milijona evrov, pri čemer je praksa, če se pojavi neka večja investicija,
               ki je zanimiva za Slovenijo, ki lahko pomeni nova delovna mesta ali pa priliv novega
               tehnološkega znanja, se sredstva dodatno zagotovijo. Takšen primes je Revoz, kjer smo
               zagotovili za proizvodnjo novega dvoseda, ki nosi ime Wind, dodatna sredstva in ta
               avtomobil se bo proizvajal edino v Sloveniji. Razvil se je v Sloveniji in pomeni
               priliv novega tehnološkega znanja v Slovenijo. Potem pa so tako imenovani after care
               programi, kjer pa dejansko poskušamo zadržati obstoječe investicije. Ta investicija v
               Revozu spada deloma tudi na to področje, ker sicer bi se iz Republike Slovenije
               verjetno že srednjeročno začel umikati. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Štefan Tisel bo postavil poslansko vprašanje ministru za zdravje gospodu
               Dorjanu Marušiču. Prosim.</p>
            </sp>
            <sp who="SDZ5:TiselŠtefan">

               <speaker>MAG. ŠTEFAN TISEL:</speaker>

               <p>Lepo pozdravljeni. Spoštovani gospod podpredsednik, spoštovani gospod minister
               Marušič, ministrici in ministra, poslanke in poslanci.</p>
               <p>V Sloveniji vemo, da primanjkuje zdravnikov. Po nekaterih podatkih približno 1000.
               Približno 500 jih je premalo v splošnih ambulantah oziroma ambulantah družinske
               medicine. Tudi število prebivalcev na zdravnika v Sloveniji je mnogo višje, kot v
               drugih državah, zahodne Evrope in prav tako vzhodne Evrope. Zagate na področju
               splošne medicine rešujejo upokojeni zdravniki, ki so še pripravljeni delati, vendar
               imajo tudi omejitve. Vemo, da so časovno omejeni finančno so omejeni, glede
               plačevanja davkov od zaslužka in tako so voljni delati, kolikor še smejo, kot
               upokojenci. Letos bo sicer diplomirala prva generacija mariborskih študentov
               medicine. Menda že v juniju najbolj pridnih deset. Vendar je to kapljica v morje.
               Problem je zlasti v splošnih ambulantah. Vemo, da zadnji dve leti novih koncesij ni
               bilo podeljevanih. Vi gospod minister, ste v nastopnem govoru povedali, da boste
               stanje najprej analizirali, nato pa se odločili glede podeljevanja koncesij.</p>
               <p>Kakšno je torej vaše stališče do podeljevanja koncesij za zdravnike?</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp who="SDZ5:MarušičDorijan">

               <speaker>DORJAN MARUŠIČ:</speaker>

               <p>Spoštovani mag. Štefan Tisel, cenjena poslanka, cenjeni poslanci.</p>
               <p>Hvala za to vprašanje. Nekoliko širše ga bom zastavil. V Sloveniji imamo veljaven
               dokument resolucija o nacionalnem planu zdravstvenega varstva do 2014, ki na nek
               način opredeljuje merila za postavitev glavarine na primarni ravni. Ciljna vrednost
               je 1800 opredeljenih državljanov na zdravnika, na zdravniški tim. Ob tem dopušča, da
               v določenih območjih, ki jih ponekod imenujejo demografsko ogrožena, ponekod ruralna,
               je ta števila celo za 33% nižja, torej 1200. Dejanske številke ste navedli. Danes
               imamo v Sloveniji 1895 državljanov na delujoč tim na primarni ravni. Po projekcijah,
               ki smo jih na grobo opravili glede na upokojevanje zdravnikov in na novo prihajajoče
               zdravnike v zdravstveni sistem, naj bi do 2014 dosegli cilj 1800. Na ta način ne
               rešimo problema ruralnosti.</p>
               <p>Problem demografsko ogroženih področij ruralnosti je silno širok, zato sem ga poskuša
               reševati ali bi se ga lotil na način povečevanja razpoložljivih zdravnikov na
               primarni ravni. Prvi korak, ki sem ga predstavil in je dosegel soglasje z direktorji
               zdravstvenih domov, je, da bi vpeljali ambulante s specializanti; torej tam, kjer
               specializant deluje, bi se tim moral povečati. Danes specializanti niso aktivno
               vključeni v delo na primarni ravni. Drug pereč problem, ki ste ga sami izpostavili,
               je upokojevanje zdravnikov. S kolegom ministrom za delo, družino in socialne zadeve
               bova v kratkem poslušala v novi zakonodaji rešiti tudi ta problem.</p>
               <p>Tudi tretji problem, ki bi na nek način razrešil pomanjkanje zdravnikov, je odpiranje
               meja. Sem odprl z direktorji na primarni in sekundarni ravni in nisem naletel na
               odpor. Res je, problem bo morda z razkorakom v znanju in pa v poznavanju jezika.
               Vendar to so tisti koraki, ki bi jih lahko v letu, letu in pol opraviti zato, da bi
               ob doseženem cilju števila državljanov na ti, tudi omogočali razpoložljiv kader za
               ruralna območja.</p>
               <p>Na vprašanje, ki ste ga vi omenili, na nek način odgovarja Zakonu o zdravstveni
               dejavnosti. Ta v 8. členu opredeljuje, da bo treba sprejeti mrežo. Ta mreža med
               pogoji vključuje tudi demografsko ogrožena območja. V smislu podeljevanja koncesij pa
               vpeljuje na podlagi sprejete mreže seveda javni razpis in v izpolnjevanju manjkajočih
               mest, v kolikor zdravstveni dom tega programa ne bi prinesel, bo lahko taka mesta
               zavzel tudi koncesionar. Skratka, kako reševati? Treba bo sprejeti zakon, po njem
               mrežo in ob zagotovljenem kadru se bo lahko reševalo področje ruralnosti. Kljub
               optimizmu, ki sem ga v teh, skoraj treh minutah porabil, pa moram izpostaviti, da po
               razpoložljivih podatkih, ki sem jih lahko v zadnjih dveh, treh tednih preveril, se na
               manjkajoča mesta, specializanti prijavljajo večinoma samo v velikih mestih. Tako da,
               v nekem smislu postajajo že zelo velika mesta iz katerih prihajava pa tudi midva, v
               nekem smislu tudi ruralna in zato bo treba poiskati dodatne spodbude. Zakon pač
               predvideva, da je primarna raven v popolni domeni občine oziroma več občin, v kolikor
               sama občina ne bo mogla zagotoviti. Tako, da v nekem smislu dolžnost države bo samo
               zagotoviti kader, postaviti merila, na kar bi pa občina morala poskrbeti za spodbude.
               Torej na nacionalni ravni bo edina možnost spodbudil ta, da bomo time v ruralnih,
               demografskih ali odmaknjenih področjih stimulirali na ta način, da bo njihova polna
               glavarina z manj državljani kot drugod. Tudi mehanizmi v drugih državah se bistveno
               ne razlikujejo. Na nek način poln program mora tak tim obravnavati na manj
               državljanih, predvsem zaradi tega, ker je zelo veliko dela tudi v okviru obiskov na
               domu, preventivni dejavnosti, ki jih v večjih mestih lahko opravijo ambulante.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mag. Tisel, izvolite.</p>
            </sp>
            <sp who="SDZ5:TiselŠtefan">

               <speaker>MAT. ŠTEFAN TISEL:</speaker>

               <p>Hvala lepa, gospod minister, za vaše odgovore. Bi pa še morda poudaril, da tudi
               obravnava Zakona o zdravstveni dejavnosti je preložena, saj je kar nekaj poglavij v
               zakonu, ki so za večino nesprejemljiva, tako za koalicijo kot opozicijo. Morda iz
               različnih razlogov. Eden večjih nesporazumov je ravno v zvezi s koncesijami. Že
               prejšnji minister, gospod Miklavčič, ki sem ga vprašal, ali ne bi morda motivirali
               zdravnike za splošne ambulante v odročnih krajih ravno s koncesijo in to delovno
               mesto prikazali bolj privlačno, je odgovoril, da bi to pomenilo samo prerazporejanje
               zdravniškega kadra iz enega mesta na drugo mesto in zato ne bi bilo prav nič več
               zdravnikov.</p>
               <p>Mislim pa, da ni vseeno, če je v nekem centru na primer 20 zdravnikov, v mestu pa 21,
               ki so skoraj 100% zasedeni, v nekem odročnem kraju pa je mesto za enega zdravnika, pa
               je praktično zasedenost potem nič. in če dobijo enega zdravnika od tistih dvajsetih,
               pomeni tam 100% preskrbljenost ljudi v odročnih krajih, medtem ko se bo v večjem
               centru poznalo le za 5%. Zato se s tem njegovim odgovorom nisem strinjal. Zato me
               zanima, slišal sem pa tudi, da Nemci imajo tudi v večjih mestih, 5, 10 tisoč
               prebivalci, probleme s splošnimi zdravniki, jih štipendirajo še posebej itn. Morda,
               omenil ste že oziroma že odgovoril, da bo potem na občinah, da dajo neke dodatne
               spodbude.</p>
               <p>Katere so tiste stimulacije oziroma motivacije, ki bi pritegnile?</p>
               <p>Vemo, da se je v Sloveniji v zadnjem času slišalo, v zgornji Dravski dolini, v
               Bohinju, v Kranjski gori, pa tudi na našem področju, v šentjurski občini imamo na
               Planini pri Sevnici takšno ambulanto, ki se trenutno rešuje z upokojenci. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:MarušičDorijan">

               <speaker>DORJAN MARUŠIČ:</speaker>

               <p>No, težko bi kaj več dodal, kar ste sami povedali. Skratka, ta zaveza, ki je v
               resoluciji, da bi lahko v ruralnem demografkoogroženem območju tim imel za tretjino
               manj, je izjemno pomembna spodbuda. To pomeni, da bi tak tim lahko imel tudi samo
               1.200. Teze v zakonu oziroma usmeritve so pač, da bo seveda to šlo preko javnega
               razpisa in občina oziroma več občin bo lahko, v kolikor zdravstveni dom take
               oddaljene ali pa ruralne ambulante ne bo dosegel, ne nazadnje bo lahko to pobral tudi
               ali pa pridobil tudi koncesionar. V vsakem primeru morda preveč vizionarsko, morda bo
               nekoč, zelo kmalu take ambulante potrebno deliti, in da bomo morali na nek način
               stimulirati delne odhode. Morda bo celo nek družinski zdravnik deloval na dveh, treh
               lokacijah, v kolikor bo taka centralizacija, selitev državljanov v velika mesta. Sam
               sem izpostavil, da se zdravniki danes ne odločijo niti za specializacijo v večjih
               mestih na primarni ravni. Poleg vseh teh spodbud bo verjetno treba najti še kakšne
               druge že za časa študija in naj s tem zaključim, tudi z ministrom Golobičem sva se
               dogovorila, da bova oba dekana povabila in pogledala, poizkusila najti možnost, da bi
               povečali vpis, seveda, ta bo prinesel dodaten kader tudi čez deset let. Sam sem
               povedal, da bi bilo ena pomembnih usmeritev na področju zdravja dejansko vlaganje v
               kader oziroma znanje - in zakaj ne, bi lahko bila tudi to ena razvojna možnost
               Slovenije.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa mag. Majda Potrata bo postavila poslansko vprašanje ministru za šolstvo in
               šport gospodu dr. Igorju Lukšiču.</p>
               <p>Izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik. Spoštovana gospa ministrica, ministri,
               poslanci, ministrici.</p>
               <p>Svoje vprašanje bom oprla na mesec, v katerem živimo, in na številne dogodke, s
               katerimi smo se spomnili prvih demokratičnih in večstrankarskih volitev. Država je v
               tem času postala članica številnih mednarodnih organizacij, ki temeljijo na
               demokratični ureditvi sveta, in pri pregledu ciljev osnovnošolskega izobraževanja je
               mogoče zaslediti v 2. členu kar tri alineje, ki se nanašajo tudi na to, k čemu,
               kakšni so cilji osnovnošolskega izobraževanja kar zadeve vzgojo za zavest o državni
               pripadnosti, narodni identiteti, vedenje o zgodovini in podobnih rečeh pa tudi
               vzgajanja za obče kulturne in civilizacijske vrednote, ki izvirajo iz evropske
               tradicije. Pa še v osmi je govora o vzgajanju za človekove pravice in strpnost.</p>
               <p>Če gremo pogledati 2. člen Zakona o organizaciji in financiranju vzgoje in
               izobraževanja, tako kot smo 2. člen spreminjali marca leta 2008, je razvijanje
               zavesti o državni pripadnosti in nacionalni identiteti povezano tudi z nalogami, ki
               jih morajo opravljati vzgojno-izobraževalni zavodi, ki naj bi to razvijali z
               obeleževanjem državnih praznikov, katerih del je tudi izvedba himne Republike
               Slovenije in z drugimi dejavnostmi. Pa izobešanje zastave je tudi v tem členu
               zapisano in jaz vas, spoštovani gospod minister, v svojem poslanskem vprašanju
               vprašujem po tem. Veliko je govora o razmejevanjem med domovinsko vzgojo in
               državljansko vzgojo.</p>
               <p>Če gledamo cilje, o katerih sem govorila, je samo pri osnovni šoli zaznati
               reflektiran in kritičen odnos do države in ločevanja med državo in oblastjo in zato
               vas vprašujem.</p>
               <p>Ali mislite, da je razumevanje in predstavljanje demokracije v vzgojno-izobraževalnem
               procesu pri nas ustrezno?</p>
               <p>Ali namerava Ministrstvo za šolstvo in šport spodbuditi posebno obeležitev
               dvajsetletnice prvih demokratičnih volitev?</p>
               <p>Hvala za odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Hvala. Spoštovani predsedujoči, poslanka, prisotni poslanci, ministra,
               ministrici.</p>
               <p>Najlepša hvala za vprašanje, ki se mi zdi, da je aktualno, ne samo zaradi tega, ker
               živimo v mesecu, kot je bilo rečeno, ko se praznuje 20. obletnico prvih neposrednih
               strankarskih volitev. Vprašanji sta pravzaprav dve. Eno je vezano na pouk in učenje
               demokracije in drugo o tem, kaj bo ministrstvo naredilo v počastitev letošnjega
               praznika. Prva zadeva glede demokracije je iz izkušenj in iz znanosti, ki se
               ukvarjajo s tem področjem, jasno, da je uk demokracije najboljši s prakticiranjem.
               Zato smo tudi že junija šli v spremembo Zakona o financiranju in organiziranju
               šolstva in uvedli dijake nazaj v svete, srednjih šol in v dijaške domove. Kaj
               takšnega bi bilo dobro na ustreznih ravneh vpeljati tudi v vse druge šole, torej tudi
               osnovne šole. Mislim, da bi bila uvedba soupravljavskih oblik in utrjevanja zavesti o
               pomenu tega najboljša popotnica demokratični vzgoji.</p>
               <p>Redukcija demokratične državljanske vzgoje zgolj na domovinsko vzgojo, torej
               privzgajanje ponosa in pozitivnih emocij, ko gre za domovino, je pomemben element
               državljanske vzgoje, ni pa to zadosti. Redukcija je po mojem mnenju neupravičena.
               Prava državljanska vzgoja vključuje tudi prakticiranje te dejavnosti, torej
               demokracije, ne samo pri upravljanju šole, o čemer sem zdaj govoril, ampak tudi pri
               razvijanju zavesti o društvenem, asociacijskem in političnem življenju. Mislim, da ni
               prav, da se govori o politiki in o strankah kot o nečem, kar za normalne ljudi ni
               prava izbira. Mislim, da bi bilo prav, da bi kot vzporedno dejavnost za politično
               vzgojo mimo šol razvijali tudi izobraževanja, ki bi potekala znotraj strank. Tu imamo
               nek hendikep kot država in bi bilo prav, da po zgledu nekaterih drugih držav
               Avstrije, Velike Britanije in tudi Nemčije spodbujamo in krepimo z ustreznimi ukrepi
               izobraževanje in s tem tudi ustrezno kadrovsko politiko mlajših ljudi znotraj strank.
               Ampak to ni stvar neposredno šolske politike, je pa gotovo ena od zadev, ki se tiče
               šolanja in mojstrenja v demokratičnih navadah.</p>
               <p>Drugo vprašanje je bilo vezano na naše ukrepe na ministrstvu glede obeležitve 20.
               obletnice prvih strankarskih neposrednih volitev. Mi smo se odločili, da izvedemo
               poziv, razpis na temo demokracije. En naslov je vezan na oceno demokracije v
               preteklih 20-ih letih, drugi naslov pa je vezan na demokracijo po 20-ih letih, se
               pravi Slovenija leta 2030<q>" in "</q>rojeni smo v demokraciji", se pravi nek naslov, ki naj
               reflektira to, kar dijaki in učenci višjih razredov osnovne šole menijo o tem, kaj se
               političnega dogaja<gap n="..."/><stage xml:id="Redna-16-2010-04-19.stage33">/znak za konec razprave./</stage><gap n="..."/></p>
               <p>Ta razpis je tudi narejen v sodelovanju s sponzorji. Tako bodo najboljši razpisi, po
               oceni ki jih bodo opravili<gap n="..."/> <gap n="..."/><stage xml:id="Redna-16-2010-04-19.stage34">/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata, želite še dopolnilni odgovor?</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala, gospod minister, za ta del odgovora. Saj v isto smer razmišljava.</p>
               <p>V rokah držim dokument, ki se mu reče Strategija Evropske unije za mlade in govori
               ravno o tem, kaj vse bi morali storiti za to, da bi zavedanje o pomenu vključenosti v
               postopke odločanja tudi izpeljali. Mislim, da smo na ravni srednješolcev in študentov
               to kar dobro napravili. Gre ravno za to področje ukrepanja, o udeležbi mladih govori
               v javnem življenju lokalnih skupnostih na državni ravni, ko pa o osnovnošolcih
               razmišljam, se mi pa zdi takšna zelo dobra praksa otroški parlament. No, nek drug
               dokument, ki se mu reče Šola za 21. stoletje, pa govori o pripravi mladih Evropejcev
               za aktivno državljanstvo in poudarja ravno sodelovanje mladih v predstavniški
               demokraciji.</p>
               <p>To vse so stvari, s katerimi se skuša ukvarjati tudi šolsko polje, ampak jaz bi vas
               pa vprašala še za mnenje k neki drugi pojavnosti tega časa. Mladi, ko se sklicujejo
               na pravno državo, na spoštovanje ustave, na pravice mladih, včasih to zaobrnejo tako,
               da pravzaprav izhajajo iz nespoštovanja pravnega sistema. Mislim na različne javne
               manifestacije mladih skupin, ki s svojim ravnanjem ne izražajo demokratičnih vrednot
               strpnosti, spoštovanja človekovih pravic in vsega tistega, kar so postulati
               demokratične civilizirane družbe<gap n="..."/> <gap n="..."/><stage xml:id="Redna-16-2010-04-19.stage35">/Opozorilni znak za konec razprave./</stage><gap n="..."/> Mislim
               tudi na pojave napadov obritoglavcev, na napade na manjšinske skupine. In to je
               vendarle generacije, ki je šla skozi šolski proces<gap n="..."/> <gap n="..."/><stage xml:id="Redna-16-2010-04-19.stage36">/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Hvala. To vprašanje v resnici meri v enem delu tudi na splošno politično situacijo.
               Šolski sistem ni vsemogoč in vsemočan, tako da nekatere politične tenzije, ki se
               oblikujejo v državi, prehajajo tudi na mladino. Jaz osebno nimam iluzij niti
               pretenzij, da bi šolskemu sistemu uspelo, zlasti ko gre za ekstremne skupine z
               ustreznim kurikulumom preprečiti tovrstne pojave. Če imamo v družbi močne odklonske,
               v eno ali drugo skrajnost, politične skupine, ki lahko v nekaterih primerih ne samo
               navajajo in tako ali drugače pozivajo ali celo hujskajo ljudi - in mladina je po
               navadi prva, ki se tega loti - potem je seveda nemogoče pričakovati od šolskega
               sistema, da bi lahko bil bolj uspešen, kot je pri tem lahko uspešna politika. Je pa
               seveda naloga šolskega sistema, da da vsaj to, kar je v njegovi moči, neka ustrezna
               znanja in poudarke, v katero smer pričakuje, recimo, najbolj zdrav del političnega
               telesa, da bi se razvijala tudi mladina.</p>
               <p>Tako skrbi in odkloni gotovo bodo še obstajali, je pa prav, da se vsi skupaj
               zavedamo, in mi na šolskem polju in Državni zbor z vsemi svojimi elementi in
               političnimi strankami in grupacijami, ki tukaj obstajajo in obstajajo tudi izven
               parlamenta, da je državljanska vzgoja pomemben element tvorjenja naše boljše
               skupnosti. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Milenko Ziherl bo postavil poslansko vprašanje ministru za okolje in prostor,
               gospodu Roku Žarniću.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo. Spoštovani gospod predsedujoči, en lep pozdrav ministricama in
               ministrom! Lepo, da so še v takem številu ob tej pozni uri prisotni. Kljub temu, da
               ima Vlada veliko dela še v tem tednu in da se nekateri v Vladi ukvarjajo tudi s
               prepisovanjem Wikipedije in podobno, vendar je zelo dobro, da ste prisotni.</p>
               <p>Spoštovani gospod minister! Onesnaženje zraka je hud in pereč problem. Tukaj ne
               mislim samo s toplogrednimi in drugimi škodljivimi plini. Vsekakor vedno bolj pereč
               problem postajajo fini prašni delci, ki jih poznamo pod oznako PM 10 in še manjši pod
               PM 5. Proti njim je borba oziroma zmanjševanje tega deleža je zelo zahtevno in
               zahteva odločne ukrepe, saj močno posega v način življenja, v nekatere navade, ki smo
               jih prevzeli in zahteva drage investicije z obnovitvijo tehnoloških parkov pa
               energetskih objektov.</p>
               <p>V preteklosti smo v Sloveniji veliko stvari zamudili in ravno zaradi tega nam sedaj
               grozijo tožbe in tudi ustrezne finančne kazni s strani Evropske unije. Vzrokov za te
               delce je lahko več in verjetno bi se kazalo boriti proti njim na ta način, da
               ukrepamo proti tistim povzročiteljem, ki prispevajo največji delež emisije.</p>
               <p>Zato vas sprašujem: Kakšne ukrepe predlaga Vlada oziroma vaše ministrstvo, da bomo
               lahko zmanjšali število teh škodljivih delcev, ki so škodljivi za zdravje, povzročajo
               alergije, pri daljši izpostavljenosti pa celo nekatere vrste raka?</p>
               <p>Kakšne ukrepe ministrstvo pripravlja v bližnji prihodnosti, da se bo izboljšalo
               stanje zraka in se bomo izognili kaznim, ki nam grozijo iz Bruslja?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Najlepša hvala za vprašanje. Spoštovane gospe poslanke, poslanci!</p>
               <p>To je vsekakor aktualno vprašanje, vendar zanimivost, ki jo danes doživljamo, zakaj
               ne letijo letala, nas je s temi delci tudi narava nas bogato obdarila te dni na
               žalost.</p>
               <p>Vendar to ne zmanjšuje pomena našega boja proti tistemu, kar sami povzročimo. In tako
               je naše ministrstvo pripravilo operativni program, ki ga je 3. novembra 2009 sprejela
               Vlada. Na osnovi tega programa je treba pripraviti, to pripravljanje ravnokar poteka,
               programe ukrepov, odloke, ki bodo osnova za boj proti temu onesnaženju. Ti odloki
               nastajajo v sodelovanju z lokalnimi skupnostmi in ministrstvi, kot so ministrstva za
               gospodarstvo, za finance in za promet. Mi jih bomo pripravili v kratkem in Vlada jih
               bo po medresorskem usklajevanju tudi, verjamem, sprejela.</p>
               <p>Najprej bomo te programe pripravili za najbolj onesnažene dele Slovenije. To sta
               zasavska regija in celjsko območje, kjer je onesnaženje z delci najvišje stopnje.
               Zakaj do teh delcev pride? To so emisije iz industrijskih virov, emisije iz kurilnih
               naprav na trda in tekoča goriva, ki so namenjena ogrevanju stanovanjskih in poslovnih
               prostorov in emisije iz prometa, predvsem vozil na dizelsko gorivo in resuspenzija
               delcev, kar je posledica prometa in mislim, da je najtrši oreh. Takoj bom povedal,
               zakaj. Obstaja nabor možnih ukrepov, vendar, kot vemo, pri vseh ukrepih, ko smo imeli
               tiste IPP, je vedno boleče za tistega, ki je končni povzročitelj.</p>
               <p>Če lahko naštejem nekaj takšnih ukrepov, boste videli, da je z vsakim ukrepom
               problem, je odpor in so težave. Če govorimo o kurilnih napravah, bo treba popustiti,
               recimo v dveh letih, in omejiti uporabo štedilnikov, kaminov na trdna goriva v
               mestnih okoljih. Predstavljajte si, kaj to pomeni. Prepovedati uporabo trdnih goriv
               za ogrevanje prostorov na mestnih območjih, kjer je možna priključitev na daljinsko
               ogrevanje in zemeljski plin, zmanjšati število manjših kotlov, povečati večje,
               opustiti porabo trdnih goriv v industrijskih obratih in tako naprej. Istočasno pa
               spodbujamo uporabo biomase za gretje. Se pravi, da neke stvari so tukaj malo v
               nasprotju.</p>
               <p>Pri vozilih v prometu, ne bi rad omenjal, da imamo zelo močan sindikat
               avtoprevoznikov. Predstavljajte si boj s to kategorijo gospodarske dejavnosti. Potem
               gre tukaj za čiščenje cestišč in obdelavo cestišč s kemikalijami, za zmanjšanje
               resuspenzije prahu. Kemikalije so druga vrsta onesnaževanja. Zmanjšanje emisij prahu
               pri gradbenih delih, spodbujanje drugačnih navad <q>"carpooling"</q> oziroma da se soseda
               vozita z enim avtom, izboljšanje javnega prometa - železnice, primestni vlaki. Vse to
               so zgodbe, o katerih dolgo časa govorimo, dolgo časa poslušamo in se zelo težko
               premika, ker je vse povezano bodisi z odporom tistih, ki so prizadeti, ali pa kar
               znatnih finančnih sredstev. Ne gre obupati, treba se je boriti, vendar opozarjam, da
               bomo na to temo tukaj imeli še kar nekaj vprašanj, ko se bomo srečevali s konkretnimi
               problemi.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ziherl, prosim.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Spoštovani gospod minister, z vašim odgovorom sem le delno zadovoljen. Vi ste tisti,
               ki ste minister, vi ste tisti z vašimi službami, ki izdaja odredbe in ukrepe. Če
               boste vedno razmišljali, koga bo zadela šiba oziroma kdo bo skočil pokonci na te vaše
               ukrepe, potem ste v veliki nevarnosti, da ne naredite nič. Vedno se bo našel nek
               sindikat. Potem bodo drugi naredili, in sicer Evropska unija, ko ob poslala vedno
               hujše grožnje in na koncu tudi konkretne številke, ki jih bo treba plačati, ne da bi
               za to kaj dobili. Drugače pa ste, po izvorih, mislim, jih pravilno opredelili, tako
               kot jih navaja strokovna literatura.</p>
               <p>En vir bi vsekakor še omenil, ki ga omenjajo viri, to je kurjenje na zemeljski plin.
               Že močno intenzivno gospodinjsko delo je lahko za zelo občutljive ljudi nevarno, in
               se odsvetuje astmatikom, kajti zemeljski plin, kljub temu da je čisto gorivo v smislu
               toplogrednih plinov, pa ni v smislu teh finih prašnih delcev. To lahko gospodinje
               doma vidijo pri čiščenju nape oziroma pri čiščenju teh naprav.</p>
               <p>Veseli me, da niste omenjali tranzita, ki je v Državnem zboru zelo priljubljen, kako
               vse spraviti na železnico in kako naše avtoceste v bistvu skoraj zapreti, čeprav smo
               jih naredili. Tranzit ima neko drugo lastnost oziroma proti tranzitu govorimo zato,
               ker pač ne znamo, ker se tovornjaki peljejo čez naše ozemlje, ne da bi kakšen evro
               pri nas pustili, ker imamo predrag bencin in tudi ostale storitve so dražje, zato se
               bolj splača vse opraviti na Madžarskem ali v Italiji, Hrvaškem, pri naših
               sosedih.</p>
               <p>Omenili ste dvorezen meč pri biomasi in javni promet. Boste pa z prometnim ministrom,
               ker smo prišli v kontradikcijo, tako kot smo na tej seji<gap n="..."/> <stage xml:id="Redna-16-2010-04-19.stage37">/Izklop mikrofona./</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Bolj komentar. Pri svojem ministrovanju imam nek drug očitek: nekateri menijo, da sem
               preradikalen, ne preblag. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Gvido Kres bo postavil poslansko vprašanje ministru za okolje in prostor dr.
               Roku Žarniću.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana ministrica, spoštovani ministri,
               spoštovane kolegice in kolegi!</p>
               <p>Spoštovani gospod minister dr. Roko Žarnić! V Sloveniji smo pričeli z organiziranim
               zbiranjem odpadnih nagrobnih sveč. Zbiranje se opravlja na način, kot se to zahteva s
               strani ministrstva. Do tu je vse v redu, ampak zabojniki so se napolnili in sedaj teh
               zbranih sveč nihče ne prevzame. Upravljavci pokopališč so v veliki zadregi, kam s
               temi odpadki. Prepričan sem, da je bilo za to potrebnega veliko truda, dela, znanja
               in volje, da se je začelo na ta način delati, vendar pa mislim, da zadeva trenutno ni
               učinkovita.</p>
               <p>Zaradi tega vas sprašujem, gospod minister: Kako je lahko prišlo do takšne zmede, do
               takšne neučinkovitosti?</p>
               <p>Kdo je za nastalo situacijo kriv?</p>
               <p>Do kdaj lahko pričakujemo rešitev in kdo bo za to odgovarjal ter kakšne sankcije
               nameravate uvesti zoper odgovorne?</p>
               <p>Kot sem že omenil, prepričan sem, da je bilo za to potrebnega veliko truda in je
               škoda, da je prišlo do takšnih napak. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Najlepša hvala.</p>
               <p>Hvala lepa za potrditev, da se je neka akcija dobro začela. Zadeva je dokaj
               enostavna. Gre za to, da pri nas obstaja uredba, ki vse lepo določi, zavezanci lahko
               sami poskrbijo za celo verigo ali pa se med sabo združijo in potem nekomu drugemu
               dajo del tega dela opraviti. Pri nas je prišlo do združevanja in v celi igri sta se
               pojavila dva igralca, in sicer, Saubermacher Slovenija in Prons, d.o.o., ki je bilo
               predhodno neko drugo podjetje, Mojca Korbar s.p. Tu je cela kronologija našteta, pa
               tega ne bi bral.</p>
               <p>Očitno so pri teh izvajalcih nastale neke težave, ker tej nalogi niso bili ravno kos.
               Tudi vse formalnosti niso bile opravljene tako, kot je treba. In da ne bi preveč
               razlagali in zaostrovali, mi pričakujemo, da se bo zadeva uredila še v tem mesecu,
               aprilu, z vsemi temi dovoljenji, iskanjem lokacij, spreminjanjem lokacij, kje se bo
               to predelovalo. Mislim, da je treba še malo počakati, da ti dve firmi zadevo uredita.
               Je pa to vaše vprašanje zame zelo dobrodošlo, da lahko, kako bi rekel, malo
               pritisnemo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Milan Čadež bo postavil poslansko vprašanje ministru za zdravje, gospodu
               Dorijanu Marušiču.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Hvala za besedo, gospod predsedujoči. Spoštovani ministri, gospa ministrica,
               spoštovane kolegice in kolegi!</p>
               <p>Že marca lansko leto sem prejšnjemu ministru postavil vprašanje na temo nujne
               medicinske pomoči na Škofjeloškem. Gre za območje, ki je dokaj veliko, v dveh
               dolinah, Poljanska in Selška dolina, obsega preko 500 kvadratnih kilometrov in ima
               tudi preko 40 tisoč prebivalcev. Z novim pravilnikom iz novembra leta 2008 pa je
               prišlo do zmanjšanja, z 1,5 zdravnika na samo enega dežurnega zdravnika v nujni
               medicinski pomoči. Dobil sem odgovor od ministra, da je bil cilj novega pravilnika
               izenačitev vseh pogojev. Vendar je bilo kljub temu na osnovi novega pravilnika
               dodeljeno kar 2,6 milijona evrov dodatnih sredstev. Takoj naslednji mesec smo imeli
               tudi sestanek z gospodom ministrom. Rekel je, da bo nad delom nujne medicinske pomoči
               na Škofjeloškem izveden nadzor.</p>
               <p>In prav na to temo se je glasilo moje poslansko vprašanje v mesecu decembru lanskega
               leta. Zanimali so me predvsem rezultati nadzora in kako je ta nadzor potekal.
               Pomembno je omeniti, da je bil tukaj manjko prihodkov pri osnovnem zdravstvu
               Gorenjske za okroglih 60.000 evrov.</p>
               <p>Štirje župani na Škofjeloškem smo ugotovili, da je treba pravilnik popraviti v tej
               smeri, kjer bodo nekako enakovredno obravnavana mesta oziroma urbana naselja na eni
               strani, na drugi strani pa podeželje in da je treba zagotoviti enakomerno dostopnost
               vseh teh storitev vsem državljankam in državljanom Republike Slovenije.</p>
               <p>Zanima me: Zaradi katerih argumentih se je Komisija za nujno medicinsko pomoč pri
               Ministrstvu za zdravje tako odločila? Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Spoštovani gospod poslanec Milan Čadež, cenjene poslanke, cenjeni poslanci,
               ministri!</p>
               <p>Ob prevzemu ministrstva vam lahko samo na kratko orišem, kaj je bilo narejenega na
               področju nadzora oziroma izvajanja pravilnika o nadzoru.</p>
               <p>Morda začnemo kar v preteklem letu. Nadzor, ki je bil opravljen v tej enoti, je
               pokazal, da dejansko ta enota naj ne bi delovala v okviru priznane B okrepljene,
               ampak celo samo enote B, naj bi bila dejansko organizacijska težava. Naj povem, da je
               pravilnik nujne medicinske pomoči v veljavi od leta 2009 in da je s sredstvi, ki ste
               jih omenili, v celoti financirana nujna medicinska pomoč. Ali prihaja do razkoraka,
               kot vi to opisujete na svojem območju, tudi drugod, bodo pokazali številni nadzori,
               ki se izvajajo. Trenutno je ministrstvo izvedlo 35 nadzorov 64 enot in na podlagi teh
               nadzorov naj bi se morda mreža spremenila. Morda zaradi tega, ker naj bi na podlagi
               nadzorov pripravili nove kriterije in v teh kriterijih morda nekaj tistih usmeritev,
               ki bi bile za vas tudi zanimive. V 3. členu se kot možni kriterij vpeljuje tudi
               turistično območje in bi to bili tisti kriteriji, ki bi lahko dodatno pripeljali do
               okrepitve te enote.</p>
               <p>Naj povem, da B okrepljena enota pomeni preko dneva dežurno ekipo z nujno medicinsko
               pomoč, ki mora imeti v primeru intervencije enoto v pripravljenosti za drug nujni
               primer. Taka služba je tudi v nočnem času, ko v primeru intervencije na terenu vskoči
               ekipa, ki je v pripravljenosti. Za organizacijo službe je odgovoren direktor
               zdravstvenega doma oziroma če se združuje več enot iz več občin pa tisti direktor
               zdravstvenega doma, ki ga minister pooblasti za izvajanje koordinacije.</p>
               <p>Če povzamem, dejansko težko pritrdimo, da so ob opredeljeni mreži, kriterijih za B
               okrepljeno enoto, manjkajoča sredstva tista, ki naj bi omejevala to službo. Po
               podatkih, ki so jih nadzori pokazali, naj bi šlo predvsem za drug faktor: slabost pri
               organizaciji in pomanjkanju zdravnikov, ne pa toliko v pomanjkljivih finančnih
               sredstvih. Po pravilniku se morajo javna sredstva, ki se namenijo za nujno medicinsko
               pomoč iz katerihkoli virov, ločeno spremljati in ta nadzor striktno izvaja
               ministrstvo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, še enkrat besedo imate, gospod Čadež.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Hvala za odgovor, gospod minister! Ja res je, bil je opravljen nadzor in tudi
               nadzorna komisija je predlagala določene ukrepe. Na primer jasne sezname o razporedu
               ekip. Bilo je kar nekaj nesporazumov, potem o financiranju službe, pa o organizaciji
               na prireditvah. Pravočasno je treba pregledati roke in uporabnosti materiala in še
               nekaj. Želim poudariti, da je bila ocena te enote v Škofji Loki ocenjena s povprečno
               oceno. Moti me pa naslednje:</p>
               <p>Kako to, da ni bil z rezultati nadzora seznanjen organizator te službe, to je osnovno
               zdravstvo Gorenjske?</p>
               <p>Mene pa tudi zanima:</p>
               <p>Kdaj je nadzorna komisija preverila, če so bili njeni predlagani ukrepi izvedeni?
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Spoštovani gospod poslanec. Zavežem se, da bom te odgovore priskrbel. V tednu dni se
               z vsemi problemi nisem mogel seznaniti. Vem, da nadzori potekajo in naj bi celotna
               reorganizacija bila izvedena po preostalih 29 nadzorih.</p>
               <p>Če mi je dovoljeno, lahko posredujem tudi v drugačni obliki ta dodatna vprašanja, ki
               ste mi jih postavili: Zakaj odgovorna oseba ni bila seznanjena z izsledki nadzora?
               Ocena je pa bila celo nekoliko slabša, kot sicer trdite. Moj odgovor je, da
               izpostavljam, da ni glavni problem v financiranju. Večji problem je morebiti v
               pomanjkanju zdravnikov, kot sem že v začetku pri prvem vprašanju odgovoril, in pa
               predvsem v slabši organizaciji.</p>
               <p>Se pa zavežem, da vam bom posredoval odgovor na to vprašanje na ustrezen način ali pa
               ga boste dobili od naših strokovnih služb.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Čadež.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Sam ugotavljam, da je kar nekaj težav z vsemi področji nujne medicinske pomoči v
               Sloveniji in tudi predlagam, da bi se na to temo opravila širša javna razprava.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Milana Čadeža, da Državni zbor na naslednji
               seji opravi razpravo o odgovoru ministra za zdravje na njegovo poslansko vprašanje,
               bo Državni zbor odločal jutri, 20. aprila, v okviru glasovanj.</p>
               <p>Gospod Andrej Magajna bo postavil poslansko vprašanje ministru za zdravju gospodu
               Dorijanu Marušiču. Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav vsem navzočim! Spoštovani minister dr. Dorijan Marušič. Zanima me:</p>
               <p>Ali bo bivši minister za zdravje gospod Borut Miklavčič tudi po razrešitvi še
               opravljal dela in naloge na ministrstvu? Katera?</p>
               <p>Ali vam bo, kot je bilo rečeno v intervjuju, tudi svetoval na področju investicijskih
               poslov?</p>
               <p>Da ne bi moje vprašanje zvenelo preveč osebno, čeprav ima to konotacijo, sigurno,
               morda še eno podvprašanje:</p>
               <p>Kako bo izgledal ta resor, kako se bo lotil te problematike investicij?</p>
               <p>Vem, da je to preširoko vprašanje, tukaj je seveda metodologija, vprašanje oseb, ki
               bodo to izvajale pa tudi nadzora. Poglejte, to funkcijo nadzora poleg varuha javnega
               interesa, varuha družbenega premoženja ima tudi parlament. Moram reči, da smo lani
               sprejemali uredbo oziroma odlok, kjer smo pravzaprav v sklopu vseh številnih
               nepremičnin, ki jih bodo prodala ministrstva, tudi Ministrstvo za zdravje, sprejemali
               številke iz zemljiške knjige, nismo pa vedeli točno kaj se dogaja. Kaj bo nek
               prispevek tudi k transparentnosti tega področja, tudi recimo prodaj nepremičnin?</p>
               <p>Saj pravim, jaz sem malo razširil to svoje vprašanje, pa morda poleg tega
               personalnega vprašanja, morda en kratek stavek še o tem, kar sem dodal. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Spoštovani gospod poslanec Andrej Magajna, cenjeni poslanci, ministrici, minister, se
               mi je kar dozdevalo, da vprašanje ne bo tako lahko, ker bi bil tudi zelo hiter
               odgovor: gospod Borut Miklavčič ne bo svetovalec na tem področju, tudi sicer ne bo
               svetovalec na Ministrstvu za zdravje. Morda je bil ujet kakšen del iz najinega
               dialoga ob predaji, ko je v šali morda kaj takšnega izjavil.</p>
               <p>Področje investicij je eden večjih problemov slovenskega zdravstva. Na žalost ali pa
               na srečo bi se bistveno z večjim veseljem pogovarjal o zdravstvenem sistemu, o
               ureditvi, o kakovosti, varnosti, o procesih zdravljenja kot pa o samih stavbah.
               Vendar to je danost, takšna je zakonodaja, ki opredeljuje, da minister za zdravje
               skrbi za infrastrukturo bolnišnic oziroma vseh izvajalcih na sekundarni in terciarni
               ravni, ki so v okviru lastništva države.</p>
               <p>V času, od kar sem prevzel ministrstvo sem se delno seznanil z ekipo na tem področju,
               predvsem zaradi perečega problema z Onkološkim inštitutom. Znana je tudi moja izjava,
               da bom tu, upam, pripeljal do dogovora, da se določene nepravilnosti odpravijo. V tem
               tednu se bom pa širše sestal z ekipo, da bomo preučili, kakšna je dinamika koriščenja
               sredstev, ne samo investicijski načrti, ki so v planu, pred nami je zelo pomemben
               projekt in upam, da bomo s kolegom ministrom Gjerkešem uspeli umestiti tudi urgentne
               centre in na nek način je tu pomemben projekt e-zdravje.</p>
               <p>Poskušali bomo sedanjo ekipo motivirati k večji predanosti in še večji intenzivnosti
               pri delu, potrebno pa bo verjetno pridobiti tudi dodatne sodelavce. V vsakem primeru
               pa razmišljanje, da v bodoče bi bilo morda treba odpreti razpravo, ali je prav, da
               Ministrstvo za zdravje skrbi za investicije pri vseh izvajalcih na sekundarni ravni.
               Sam se zelo zavzemam za tiste inštitucije, ki so nacionalnega pomena, govorim o
               terciarnih ustanovah, verjetno pa bi bilo treba razmišljati tudi o tem, da bi
               investicijske načrte pri izvajalcih na sekundarni ravni, govorim o regionalnih,
               splošnih, specialnih bolnišnicah, morda prenesli na ta nivo, to je ena možna teza,
               seveda bi tu bilo treba pripraviti ustrezne analize, pravne podlage, tako da ta možna
               usmeritev ni izključena.</p>
               <p>Druga možnost, tudi tu bi bil potreben razmislek, da bi se ustanovila neka družba, ki
               bi skrbela za investicije, da bi na nek način morda bodočo ministrico ali ministra
               razbremenili skrbi za investicije in da bi neka družba skrbela za ta projekt. Zakaj?
               Menim, da bodo bolnišnice naslednjega desetletja drugačne, kot so današnje. Današnje
               po strukturi ne odgovarjajo izzivom zdravstvenega sistema, novejše bolnišnice bodo
               imele izjemno močno vhodno enoto za urgentni del, z močno diagnostiko, s kasnejšim
               dostopom do operacijskih dvoran in intenzivnih enot. To bo ena velika struktura.
               Poleg tega druga veja, ki jo bomo morali razviti še v tem mandatu, postaviti mrežo
               negovalnih bolnišnic oziroma bolnišnic za neakutno obravnavo.</p>
               <p>In potem je tretja veja, v kateri se bo izvajala specialistična ambulantna dejavnost.
               Le malo katera oziroma skoraj ni bolnišnice, ki bi dejansko odgovarjala temu procesu,
               kot sem ga omenil. Nekaj držav, nekaj izkušenj je v Evropi, lotili so se projekta na
               ta način in postavili tako imenovane modulne bolnišnice, kjer se lahko zelo hitro
               bolnišnica premesti ali preoblikuje v drugo obliko glede na potrebe_ bodisi v dom
               starejših občanov bodisi v negovalno bolnišnico z zelo preprostimi spremembami. Idej
               je veliko, dela morda še več, najprej je treba okrepiti ekipo in poskušati izpeljati
               zastavljene projekte znotraj tega mandata. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Magajna, izvolite.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Jaz se samo zahvaljujem za širše<gap n="..."/><stage xml:id="Redna-16-2010-04-19.stage38">/izklop mikrofon./</stage><gap n="..."/>in najlepša hvala za
               odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Samo Bevk bo postavil poslansko vprašanje ministru za okolje in prostor
               gospodu dr. Roku Žarniću ter ministru za promet dr. Patricku Vlačiču.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>V Strategiji prostorskega razvoja Slovenije, resoluciji o prometni politiki ter
               resoluciji o nacionalnih razvojnih projektih za obdobje do leta 2023 imamo
               opredeljene tudi tako imenovane razvojne osi, 3. razvojno os, 3.a razvojno os in 4.
               razvojno os. Rad bi izpostavil nekaj problemov v zvezi z modernizacijo državnega
               cestnega omrežja na prej omenjenih prioritetnih razvojnih oseh.</p>
               <p>Dejstvo je, da te razvojne osi nujno potrebujemo. Po mojem mnenju bi morale biti
               sestavni del izhodne strategije iz krize. Zakaj? Velik del Slovenije je namreč z
               izgradnjo avtocestnega križa postal hitreje dostopen. Prišlo je do koncentracije
               gospodarskih subjektov, koncentracije znanja in poselitve. Drugi deli Slovenije, kot
               so severna Primorska, Idrijsko-Cerkljanska regija, Koroška, Kočevska, Kozjansko in
               Obsotelje ter Bela krajina, pa zaradi slabše prometne povezanosti vztrajno izgubljajo
               razvojne potenciale, tako da je v teh okoljih že prišlo do razvojnih težav ali pa ne
               napredujejo tako, kot bi lahko. Nekaterim pokrajinam niti predvidene posodobitve
               slovenskih železnic ne bodo prav nič pomagale, saj tam ni železnice ali pa gradnja
               tam ni predvidena. To še posebej velja za območje 4. razvojne osi na
               Idrijsko-Cerkljanskem, v Poljanski dolini in tako dalje. Vsem trem največjim
               razvojnim osem je skupna značilnost, da je njihovo umeščanje v prostor zelo
               dolgotrajno in neučinkovito. Tako je, na primer, na poslansko vprašanje kolega Bojana
               Kontiča v prejšnjem mandatu predsednik vlade Janez Janša odgovoril, da bodo 3.
               razvojno os med Velenjem in Arjo vasjo začeli graditi že leta 2008, pa kljub temu še
               danes ni umeščena v prostor. Enako zgodbo imamo v okviru 4. razvojne osi med Cerknim
               in Gorenjo vasjo, kjer je bila že leta 2006 prva prostorska konferenca, pa pristojne
               službe okoljskega in prometnega ministrstva še danes niso določile ustrezne
               umestitve. Ali, na primer, idrijsko-logaški krak 4. razvojne osi. Kljub temu, da je
               bil ta odsek uvrščen med prioritete v strategiji prostorskega razvoja Slovenije, sem
               v prejšnjem mandatu kar tri leta potreboval, da ga je Vlada uvrstila v resolucijo za
               obdobje 2007-2023.</p>
               <p>Ministra za okolje in prostor dr. Roka Žarnića ter ministra za promet dr. Patricka
               Vlačiča sprašujem: Kakšne ukrepe bosta sprejela za čim hitrejše dokončno prostorsko
               umeščanje in začetek gradnje 3., 3.a in 4. razvojne osi?</p>
               <p>Ministra za promet dr. Patricka Vlačiča, ki je trenutno odsoten, pa prosim, da mi
               odgovori na naslednji seji Državnega zbora. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani prisotni!</p>
               <p>Spoštovani gospod Bevk! Hvala za vprašanje. Tule sem imel napisano, da imam za
               odgovore dve minuti in pol, ker sem pa sam, bom pa porabil kar pet minut. Tule imam
               nekaj pripravljeno, pa bom skušal povzeti bolj v prostem slogu.</p>
               <p>Ko sem imel predstavitev pred odborom, sem jasno povedal, da mi je kot državljanu
               jasno, da je to, kar ste zdaj povedali, ena od prioritet, ki morajo skrbeti vse nas,
               dva milijona. Zadnja dva meseca sem se veliko o tem pogovarjal, razmišljal, ukrepali
               smo in morda na kratko nekaj stvari, za katere mislim, da lahko prispevajo.</p>
               <p>Eno je to, da smo na našem ministrstvu skupaj z ministrstvom za promet uvedli redne
               sestanke dveh ministrov, gospoda Vlačiča in mene, z ekipami, da razpravljamo in
               sledimo napredovanju tega projekta. Ti redni sestanki so enkrat mesečno, včasih pa je
               tudi vmes še kakšen sestanek. Mogoče je ena od ključnih zadev pri pospešitvi teh
               projektov - samo mimogrede naj povem, da je 15 DPN v pripravi, na 3., 3.a in 4.
               razvojni osi. Ena od teh, DPN za obvoznico Škofljica, je ravnokar v realizaciji.
               Vendar mislim, da je ključna zadeva v tej zgodbi zakon o umeščanju v prostor,
               imenovali smo ga o linijskih objektih, smo ga razširili in gre za zakon o umeščanju
               vseh prostorskih ureditev državnega pomena v prostor, se pravi širše, ne samo
               linijskih. Ta zakon bo prinesel nekaj novitet, ki bodo izredno vplivale na pripravo
               planov, ker bodo neke nove rešitve pri odkupu zemljišč notri vgrajene. Tako se ne
               bodo dogajale zadeve, da bi neki zelo ozki interesi na nekem zelo ozkem odseku lahko
               celo gradnjo zavlekli za daljši čas. To je ena od stvari, za katere sam osebno
               mislim, da bodo veliko prispevale.</p>
               <p>Sicer moram pa povedati, da priprava DPN je dokaj zahtevna zadeva, strokovna in s
               časom povezana. Tukaj gre za strokovno prostorsko načrtovanje, varstvo okolja,
               urejanje voda, ohranjanje narave, kulturne dediščine in še mnogih elementov, vendar
               te zadeve se da z intenzivnejšim delom tudi nekoliko skrajšati, če bomo skrajšali
               tiste probleme, ki sem jih omenil.</p>
               <p>Tukaj med nami je že minister Vlačič, pa bo mogoče še kaj povedal. Sem pa obvestil o
               tem, da se dobivamo redno.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vlačič, izvolite, imate besedo.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Hvala, predsedujoči. Jaz bi dodal samo to, da se mi zdi pomembno, da se bova z
               ministrom za okolje in prostor redno dobivala na koordinacijah s svojimi ekipami in z
               najinim vodstvom bodo na posameznih prostorskih umeščanjih, kjer se pojavijo dileme,
               težave, zagate, karkoli že, da jih bova reševala, tako kot sva rešila to na Škofljici
               hitro in učinkovito. Zato se mi zdi to pravi način, ker se je kar dolgo časa zaradi
               različnih stališč različnih državnih organov stvar medila in ni bilo prave rešitve.
               Midva sva tista, ki bova pospeševala, če bo treba tudi na Vladi, če bo treba, bomo
               šli tudi na Vlado z določenimi odločitvami. Morate pa vedeti, da dokler ni nove
               zakonodaje, dokler ni drugačnih predpisov, smo vezani na te roke, kot so zdaj in
               čudežev ne moremo delati. Mi smo naredili presek stanja vsega, kar se na razvojnih
               oseh dogaja in v Državnem zboru tudi to predstavili na Odboru za okolje in tudi na
               Odboru za promet. In znotraj tistih obstoječih predpisov, ki jih imamo zdaj na voljo,
               delamo optimalno in, kot je povedal že minister, z novim predpisom bo, vsaj želja je,
               da bo to potekalo hitreje. Nastavljeno je to tako, da bi najmanj eno tretjino hitreje
               tekla stvar.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za oba odgovora na moje vprašanje.</p>
               <p>Bi pa vseeno postavil še dodatno vprašanje. To sem spraševal že prejšnjega ministra
               za okolje januarja 2009. Ker takrat ni bil na seji, mi je odgovoril čez dober mesec
               dni. Jaz sem takrat trdil, da prejšnja vlada v obdobju leta 2005 do 2009 ni umestila
               v prostor niti ene izmed tako imenovanih razvojnih osi. Minister Karl Erjavec mi je
               takole odgovoril in pritrdil: <q>"Drži pa trditev poslanca, da do danes še ni bil
               sprejet noben državni prostorski načrt, ki se nanaša na ceste na tretji ali četrti
               razvojni osi."</q> Se pravi, cel mandat prejšnje vlade ni bilo niti ene umestitve. Zato
               jaz pozdravljam to odločitev o mesečnih sestankih obeh najbolj pristojnih ministrov
               za to področje, kajti ne želim si, da bi bil končni izplen tak, kot je bil izplen
               prejšnje vlade, da v celem mandatu v prostor ni umestila niti ene trase na teh dveh
               oziroma treh razvojnih oseh. Zato bi res apeliral, da maksimalno pohitijo ti
               postopki. Eden od takih primerov, recimo Škofljica, je sedaj nekako dogovorjen. Imamo
               pa na Idrijsko-Cerkljanskem, to je na četrti razvojni osi, umestitev ceste med
               Cerknim in Gorenjo vasjo. Že leta 2006 je bila prva prostorska konferenca, pa še
               danes ni te umestitve. Zato apeliram, da bi res pospešili te projekte in da bi tudi
               razvojne osi postale del slovenske izhodne strategije, ne pa samo železnice. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Želi odgovoriti Vlačič, gospod Žarnić? Izvolite, kdor želi.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Kot že rečeno, trudimo se, vsaj s Škofljico se lahko pohvalimo in upam, da bo zadeva
               stekla hitreje. Je pa vedno tako, verjetno tudi takrat, ko ni bilo nič sprejeto, se
               je nekaj že dogajalo. Če lahko rečemo, da pa midva sedaj zelo hitro neke stvari do
               konca pripeljala, to ne pomeni, da je to produkt samo našega dela, je verjetno še kaj
               tu zgodovine, da smo pravični tudi do tistih, ki so delali že prej. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vlačič, želite? <stage xml:id="Redna-16-2010-04-19.stage39">(Ne.)</stage> Gospod Mirko Brulc bo prav tako postavil
               vprašanje ministru za okolje in prostor dr. Žarniću.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Lep dober večer vsem prisotnim. Za nami je izjemna akcija državljank in državljanov
               Očistimo Slovenijo v enem dnevu. Pomembno vlogo so opravile in še opravljajo javne
               službe za odvoz odpadkov. Zbrane so izjemne količine odpadkov, ki jih je v mnogih
               primerih treba še sortirati, da bo tistih odloženih čim manj. Veljavna zakonodaja na
               področju ravnanja z odpadki, se pravi uredba o okoljski dajatvi, predpisuje višino
               okoljske dajatve za tiste odpadke, ki so predmet odlaganja. Okoljska dajatev je
               obvezna postavka in bremeni povzročitelja. Mislim, da v tem primeru lokalno skupnost,
               kajti lastnikov teh odpadkov ne moremo najti.</p>
               <p>Moje vprašanje je: Kdo bo kril okoljske dajatve: ali država, ali občine, ali
               komunalno podjetje? Sigurno ne organizatorji, ker bi jih s tem kaznovali.</p>
               <p>Ali bo država zahtevala plačilo okoljskih dajatev tudi v tej akciji, za katero vemo,
               da smo lokalne skupnosti prispevale veliko sredstev in veliko stroškov bomo imeli še
               v naslednjih dneh?</p>
               <p>Še vedno imamo ob cestah vrečke zbranih odpadkov, ki jih je treba pobrati in
               odpeljati na deponijo. Poudarjam, da je šlo za izjemno koristno akcijo, ki bi vsaj
               dvakrat letno morala biti, da bi rešili problem nelegalnega odlaganja odpadkov. Hvala
               za odgovor, gospod minister.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa, spoštovani. Spoštovani poslanec! Zadeva je razmeroma v praksi bolj
               enostavna, kot je v teoriji. Najprej bi rad čestital vsem udeležencem za izredno
               izpeljano akcijo, organizatorjem, komunalnim podjetjem, občinam, tudi kolegom,
               marsikoga sem videl na televiziji, v časopisu, tako da smo zelo lepo izkazali. Med
               vsemi tremi do sedaj izpeljanimi akcijami za celotno prebivalstvo vsekakor
               prednjačimo. In leta 2012, ko bo svetovni dan, mislim, da se bomo kar dobro odrezali.
               Malo da se pohvalimo vsi skupaj.</p>
               <p>Pri tej zgodbi je stvar, če zelo enostavno povem, to lahko primerjamo z letnim
               odvozom kosovnega odpada. V bistvu si je mogoče najbolj enostavno to predstavljati,
               da je bila to ena malo večja akcija kosovnega odvoza materiala in je jasno, kako
               zadeve gredo. Verjetno bodo javne službe zadevo ob letu obračunale, pa bomo na
               položnicah kakšna dva evra več plačali, ki jih videli ne bomo, denar bo šel pa
               občinam. Se pravi, da tukaj je zadeva razmeroma preprosta. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Sedaj bo gospod Matevž Frangež postavil poslansko vprašanje ministru za pravosodje
               gospodu Alešu Zalarju.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane, spoštovani, najlepša hvala. Slovenski državljan, doma iz Maribora, je v
               začetku aprila leta 2007 sledil navodilom svojega delodajalca in dan kasneje prevzel
               zapečaten tovornjak in ga po navodilih svojega delodajalca odpeljal preko več meja v
               Turčijo. V Turčiji je blago predal, misleč, da vozi čistilo za steklo. Po nekaj
               minutah po tem raztovoru ga je aretirala turška policija. Sam ne želim presojati o
               tem, ali je navedeni slovenski državljan kriv ali nedolžen, temveč želim opozoriti na
               to, da mislim, da je v danem primeru zatajila tista pomoč, ki bi jo Republika
               Slovenija morala zagotavljati vsakemu slovenskemu državljanu. V Turčiji je ta
               slovenski državljan zaprt vse od 4. aprila 2007. Po njegovem zatrjevanju, opisanem v
               pismu, kaže na to, da je zaprt v nemogočih razmerah, da mu je komaj da bila
               zagotovljena zdravniška pomoč, da si je na začetku pravzaprav celico delil z
               dvestotimi drugimi zaporniki. Tisto, kar je pa še bolj zaskrbljujoče, pa je to, da mu
               v vsem tem času ni bila vročena obtožnica, da mu ni bil predan sklep o priprtju in da
               v vsem tem času mu ni bilo zagotovljeno tudi ustrezno tolmačenje. Samo kot primer.
               Sodišče mu je zagotovilo tolmača v makedonščino, z zatrjevanjem, da slovenski in
               makedonski jezik sta si pa podobna, boste že razumeli. Tudi na začetku samega procesa
               mu ni bil zagotovljen odvetnik, s čimer lahko ugotovim, da je prišlo v tem primeru do
               hudih kršitev evropske konvencije o človekovih pravicah pa tudi turškega zakona o
               kazenskem postopku. Ni bil seznanjen z vsebino kaznivega dejanja, ki mu je očitano,
               ni mu bil zagotovljen prevajalec, v pomembnem delu postopka mu ni bil zagotovljen
               odvetnik, sodišče ga je zavrnilo z besedami, da je tujec, zaprt je bil v nemogočih
               razmerah, dvakrat na zasedanja sodišče ni bil pripeljan, ker vojska za to ni imela
               sredstev.</p>
               <p>Zato ministra za pravosodje pa tudi ministra za zunanje zadeve sprašujem: Kako so v
               tem konkretnem primeru ravnali pristojni organi Republike Slovenije?</p>
               <p>Zakaj Republika Slovenija ni zagotovila večkrat zaprošena pravne pomoči, prav tako
               prevajanja v času sojenja?</p>
               <p>Kako lahko Republika Slovenija danes, v času nepravnomočne obsodbe, pomaga temu
               slovenskemu državljanu v tem konkretnem primeru?</p>
               <p>Kako bomo zagotovili to, da se bo slovenskemu državljanu zagotavljalo tisto, kar mu
               po mednarodnem pravu gre.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, spoštovani gospod poslanec. Gre za kombiniran odgovor dveh ministrstev,
               ki imata tudi kombinirane pristojnosti v takem primeru.</p>
               <p>Če povzamem del odgovora, ki ga je pripravilo Ministrstvo za zunanje zadeve.
               Ministrstvo opozarja, da nobeno veleposlaništvo in tudi konkretno veleposlaništvo v
               Turčiji ne more prevzeti vloge zastopnika državljana pred sodiščem, zato ga tudi v
               tem konkretnem primeru ni. Drži podatek, da mora priprti v skladu s turškimi predpisi
               imeti odvetnika. Jaz seveda ne morem ocenjevati, ali je bila ta pravica kršena ali
               ne. To je stvar odprtih postopkov. Bil pa je slovenski državljan seznanjen s temi
               možnostmi, ki jih ima, tudi ko gre za uveljavljanje pravic, ki izhajajo iz evropske
               konvencije o človekovih pravicah, glede na to, da je Turčija podpisnica te konvencije
               in jo konvencija zavezuje. Ministrstvo za zunanje zadeve še pojasnjuje, da je v
               stalnem kontaktu s priprtim, da je ta kontakt bil v letu 2009, na primer, trikrat
               opravljen in da bo prihodnji v naslednjem mesecu. Ministrstvo za zunanje zadeve pa
               nima nobene pravne podlage, da bi plačevalo stroške zagovornika, prevajanja ali kakor
               koli drugače financiralo obrambo posameznika v postopkih pred turškimi sodišči. Za to
               ni pravne podlage in za to tudi ni nobenih proračunskih podlag.</p>
               <p>Glede Ministrstva za pravosodje pa lahko pojasnim, da to ministrstvo igra vlogo zgolj
               posredovalnega organa v zadevah medsebojne pravne pomoči med posameznimi državami.
               Tudi ko gre za to konkretno zadevo, bi taka pravna pomoč prišla v poštev, ker gre za
               kazensko zadevo. Tisto, kar Slovenija lahko naredi v tem primeru, je povezano z
               dokončanjem kazenskega postopka. Ta kazenski postopek ni zaključen. In dokler
               pravnomočno ni končan, dotlej ni mogoče realizirati transferja obsojenca glede
               prestajanja kazni v Republiki Sloveniji. Tak transfer prestajanja kazni se sicer
               vedno lahko začne samo na prošnjo prizadetega, nikoli na primer po uradni dolžnosti
               ali še manj na prošnjo posamezne zainteresirane države. V ostalem pa Ministrstvo za
               pravosodje nima pristojnosti v zadevah mednarodnopravne pomoči, zlasti pa ne v
               razmerju do konkretnega sodnega postopka, ki je še odprt.</p>
               <p>Tudi mi lahko samo ugotovimo, da v takih primerih naša zakonodaja in tudi mednarodna
               konvencija ne daje podlage za drugačno intervencijo države, zlasti v obliki
               neposredne pomoči v smislu financiranja ali zagotavljanja odvetnika in prevajanja. Ko
               bo ta sodba pravnomočna, Slovenija pa bo seveda pozorna na to, da ne bodo prekoračeni
               roki, ki jih turška zakonodaja predvideva, konkretno, za pritožbeni postopek je
               določen rok poldrugega leta, ko je posameznik lahko priprt. In v tem obdobju mora
               biti izdana sodba. Če bo vse potekalo tako, kot je predvideno po turških predpisih,
               potem bodo takrat izpolnjeni pogoji za prošnjo obsojenca, če bo seveda obsojen, za
               transfer pristajanja njegove zaporne kazni v Republiki Sloveniji. Takrat bomo seveda
               storili vse, kar je v naši moči, da mu pomagamo, da bo ta postopek tekel hitro in
               učinkovito. Jaz lahko tukaj kot minister dam to zagotovilo, da če bo prišlo do te
               situacije, potem se bom osebno zavzel pri turškem ministru za pravosodje, da se ta
               postopek izpelje. Slovenija in Turčija, slovensko in turško pravosodno ministrstvo
               sta v zadnjih mesecih v okviru Sveta Evrope vzpostavili en korekten odnos, ki mi daje
               zaupanje v to, da je tak prenos prestajanja kazni dejansko možen. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želite dopolnitev? Izvolite, gospod Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovani gospod minister! Hvala za poduk, bojim pa se, da ta slovenskim
               državljanom, ki bi se utegnili znajti v podobni situaciji, prav nič ne pomaga.
               Prepričan sem, sodeč po tem, kar zatrjuje priprti državljan Republike Slovenije, da
               gre v tem primeru za očitno kršitev vsaj Evropske konvencije o človekovih pravicah.
               Mislim, da mora biti interes Slovenje, da v takih primerih slovenskim državljanom
               zagotovi spoštovanje pravic, ki jih imajo po mednarodnem pravu. Zato sem seveda
               nezadovoljen z odgovorom in mislim, da bi moral biti interes države v tem in podobnih
               primerih več kot le to, da poskrbi za transfer obsojenega iz države, kjer mu je
               sojeno, v Slovenijo. Zakaj? Zato, ker jasne pomanjkljivosti, imaterialne in procesne
               pomanjkljivosti tega primera kažejo na to, da obstaja resen sum ali, če hočete,
               bojazen, da mu ni sojeno pravično. Med drugim je turško sodišče zavrnilo, da bi
               pridobilo dokumentacijo o preiskavi na to temo, opravljeno v Sloveniji, kjer je bila
               prav tako ena sodba dana in ki bi morebiti, po mnenju obdolženca pa zagotovo,
               pomagala k razbremenitvi obtoženega.</p>
               <p>In še nekaj, glede na to, da tega sklada za pomoč slovenskim državljanom v podobnih
               primerih nimamo, predlagam, da razmislimo o njegovi uvedbi. Svojci tega slovenskega
               državljana so namreč izgubili zaupanje v to, da je Turčija civilizirana država, pa
               tudi v to, da jim Republika Slovenija zagotavlja v njihovih prizadevanjih neko
               ustrezno pomoč. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala gospod minister. Izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa. Glede na to, da vas odgovor ni zadovoljil, moram še enkrat ponoviti
               tisto, kar sem rekel uvodoma. Noben zavezujoč mednarodni pravni akt niti noben naš
               notranji pravni akt nam ne daje podlage za to, da bi neposredno zagotavljali obrambo,
               zlasti obrambo prizadetih v sodnih postopkih v drugih državah. Turčija ima probleme
               na področju zagotavljanja pravice do sojenja v razumnem roku, tudi pravičnega
               sojenja. O tem ni nobenega dvoma. To potrjuje bogata judikatura Evropskega sodišča za
               človekove pravice. Slovenija je na to pozorna in naši diplomatski predstavniki
               spremljajo takšne primere, konkretno tudi tega, ki ste ga omenili. V vsakem primeru
               Slovenija zagotavlja osebam, ki se znajdejo teh postopkih, informacijo o tem, kakšne
               pravice lahko uveljavijo v temu postopku, na podlagi katerih, zlasti mednarodnih
               pogodb, v konkretnem primeru Evropske konvencije o človekovih pravicah pa tudi
               Konvencije proti mučenju in drugim krutim, nečloveškim ali poniževalnim kaznim ali
               ravnanjem; vselej proučimo kot država naše državljane o možnosti prestajanja zaporne
               kazni, po pravnomočnosti, poudarjam, sodbe, če do takšne obsodilne sodbe pride. In v
               vsakem primeru Slovenija nudi pomoč državljanom tudi pri transferju te kazni preko
               naših diplomatsko-konzularnih predstavništev.</p>
               <p>To je pa tudi vse in to Slovenija lahko počne v razmerju do vsakogar, v vsaki državi,
               kjer pride do takšnega postopka zoper slovenskega državljana. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Franc Jurša bo postavil poslansko vprašanje ministrici za obrambo dr.
               Jelušičevi. Prosim.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala za besedo, gospod podpredsednik, lep pozdrav kolegici in kolegom, ki še
               vztrajamo, prav tako predstavnikom Vlade, ministricam in ministrom.</p>
               <p>V Republiki Slovenija smo priča vedno večjemu številu naravnih nesreč, v katere so
               tudi izgubljena človeška življenja in povzročena velika materialna škoda; naj gre za
               požare, poplave, plazove, prometne nesreče<gap n="..."/> Na pomoč pa vedno priskočijo
               prostovoljni reševalci, predvsem prostovoljni gasilci. V Sloveniji nudi svojo pomoč
               že kar sto štirideset tisoč prostovoljcev, ki so pripravljeni žrtvovati tudi svoje
               življenje, če je treba, da lahko pomagajo popolnim neznancem, ki so se znašli v
               težavah. Med temi prostovoljnimi reševalci je največ prostovoljnih gasilcev, čigar
               prostovoljna gasilska društva imajo že več kot stoletno tradicijo na Slovanskem.</p>
               <p>Obstoječa zakonodaja opredeljuje gasilstvo kot humanitarno dejavnost, prostovoljna
               gasilska društva pa kot humanitarne organizacije. Prostovoljne gasilke enote
               opravljajo tudi obvezno gasilsko javno službo, ki jo določi pristojni občinski organ.
               Kljub dobremu delu, ki ga prostovoljni gasilci in drugi prostovoljni reševalci
               opravijo, pa se srečujejo s težavami v okviru redne službe, saj mnogi delodajalci
               nimajo posluha za obveznosti, ki jih prinaša takšno prostovoljstvo. Vsaka akcija, ki
               se je udeleži prostovoljec v času, ko bi moral biti na delovnemu mestu, namreč
               delodajalcu povzroča izpad dohodka. Seveda to je še zdaj posebej prisotno, ko so tudi
               delodajalci v težkih gospodarskih razmerah. Zato se mnogi delodajalci upirajo
               zaposlovanju prostovoljnih reševalcev in gasilcev, saj se bojijo morebitnih izpadov
               dohodka. Tako je po naši oceni potrebno poleg sedanjega priznanja refundacija plač za
               čas odsotnosti reševalca urediti tudi določen delež izgube dobička ter urediti
               dodatno zavarovanje prostovoljnim gasilcem oziroma reševalcem.</p>
               <p>Ko smo pred nekaj meseci obravnavali predlog novele zakona o gasilstvu, ste se,
               spoštovana ministrica, zavezali, da bo vaše ministrstvo v sodelovanju z drugimi
               ministrstvi pripravilo predlog novele zakona o varstvu pred naravnimi in drugimi
               nesrečami, pa tudi davčno in zavarovalniško zakonodajo, s katero bi se uredila
               problematika prostovoljnega gasilstva oziroma reševanja.</p>
               <p>Zato vas sprašujem: Kdaj bo pripravljen predlog novele Zakona o varstvu pred
               naravnimi in drugimi nesrečami? Zanima me tudi: Kako napreduje napovedana davčna in
               zavarovalniška zakonodaja? Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp who="SDZ5:JelušičLjubica">

               <speaker>DR. LJUBICA JELUŠIČ:</speaker>

               <p>Najlepša hvala, gospod podpredsednik, spoštovane gospe in gospodje poslanci, hvala za
               vprašanje gospod poslanec.</p>
               <p>Že takrat, ko smo februarja na začetku meseca razpravljati o dopolnilih zakona o
               gasilstvu, smo ugotovili, da reševanje položaja prostovoljcev in sploh vseh
               reševalcev ni tako enostavno, da bi ga lahko razrešili z enim samim zakonom in tudi z
               zelo hitrimi ukrepi ne bo šlo. Že takrat smo napovedali, da bo, tako kot ste tudi vi
               ugotovili, potrebno poseči v več vrst zakonodaje in da gre za sistemska zelo
               kompleksna vprašanja.</p>
               <p>Mi v tem trenutku na Vladi delamo na treh točkah, in sicer najbrž veste, da smo že
               sprejeli letni načrt izvajanja nacionalnega programa varstva pred naravnimi in
               drugimi nesrečami, ki smo ga tudi poslali v občine, in predpostavljam, da ste s tem
               najbrž že seznanjeni.</p>
               <p>Potem, v tem trenutku je v medresorskem usklajevanju zakon o Rdečem križu, v katerem
               na lokalni ravni urejamo financiranje delovanja prostovoljcev v ekipah za prvo pomoč
               in na tistih točkah, kjer Rdeči križ deluje. To pomeni, da poskušamo tudi po tej poti
               ustaviti oziroma razrešiti nekatere dileme financiranja tistih prostovoljcev, ki jih
               imamo v tem segmentu sistema varstva pred naravnimi in drugimi nesrečami.</p>
               <p>Tretja točka, na kateri delujemo v tem trenutku, je priprava novele zakona o varstvu
               pred naravnimi in drugimi nesrečami. Februarja smo napovedali, da bomo s to novelo
               prišli v zakonodajno telo v juniju in še vedno je naš cilj doseči prav to.</p>
               <p>Nekoliko počasneje gredo stvari na področju zavarovalništva in pa davčnih predpisov.
               Ko gre za vprašanje davčnih predpisov, smo na Vladi dali prednost tistim predpisom,
               ki zadevajo odpravljanje problematike gospodarske recesije, in tisti predpisi, torej
               davčni predpisi, ki stimulirajo zaposlovanje prostovoljcev, pridejo na vrsto,
               predpostavljamo, v jeseni.</p>
               <p>Kar se tiče zavarovanja, je situacija naslednja. V tem trenutku veste, da je v
               obravnavi oziroma da je v pripravi zakon o invalidskem in pokojninskem zavarovanju in
               na tej točki poskušamo uveljaviti tudi nekatera načela, ki zadevajo ureditev položaja
               prostovoljcev.</p>
               <p>Kar se tiče preostalih vidikov, na primer zakona o zdravstvenem varstvu in podobno,
               bo pa treba še počakati, da se ustrezen zakon oziroma predlog zakona pripravi in bomo
               tam tudi poiskali ustrezno mesto za naše rešitve.</p>
               <p>Najpomembnejši zakon, o katerem velja reči kakšno besedo, je seveda novela zakona
               pred naravnimi in drugimi nesrečami, kjer na štirih točkah pripravljamo spremembe. Vi
               veste in ste na to že pravilno opozorili, da se delodajalcem - in za odnos med
               prostovoljci in delodajalci smo rekli, da je pravzaprav najbolj kritičen. Tu gre za
               vprašanje stimulacije dela naših prostovoljcev oziroma operativnih reševalcev. Torej
               za njihovo delo v času intervencije je že poskrbljeno za to, da delodajalci dobijo
               refundacijo izgubljene plače in dela tistih sredstev oziroma tistih stroškov, ki
               gredo iz naslova plač. Drugi del, ki ga želimo urediti v noveli zakona o varstvu pred
               naravnimi in drugimi nesrečami, pa zadeva 20% nadomestilo za izgubo dobička v času,
               ko je naš reševalec na intervenciji.</p>
               <p>Druga točka, ki jo bomo uredili, je nadomestilo plače za reševalca zaradi bolniške
               oziroma bolovanja, do katere pride v primeru, ko bi bil na intervenciji in bi se na
               intervenciji poškodoval.</p>
               <p>Tretja točka, ki jo želimo urediti oziroma ki jo sedaj pišemo v novelo zakona, je
               posebno oziroma dodatno nezgodno zavarovanje za tiste prostovoljne operativne
               gasilce, ki jih napotimo z enega območja na drugo v primeru, ko nadomeščajo oziroma
               so rezerva za pomoč na ogroženih območjih.</p>
               <p>In četrta točka, na kateri dopolnjujemo zakon, pa zadeva nekatere programe
               usposabljanja, ki jih bomo izvedli, za katere predpostavljamo, da bi jih lahko
               izvedli - vključno z zdravstvenimi pregledi, kajti za zdravstvene preglede je šlo
               takrat, ko smo debatirali februarja. Torej, tako program usposabljanja kot
               zdravstveni pregled bi uredili za prostovoljne reševalce na ravni države. Najlepša
               hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Želite dopolnitev? Izvolite.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Jaz bom vseeno rekel, da sem zadovoljen z odgovorom, bom pa to izkoristil in rekel:
               gospa ministrica, pričakujem, da bo v napovedanem roku, v mesecu juniju ta novela
               zakona o varstvu pred naravnimi in drugimi nesrečami, tudi prišla v parlament. Če ne,
               bom zopet postavil vprašanje. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite še besedo gospa ministrica? Ne. Dr. Vinko Gorenak bo postavil poslansko
               vprašanje ministrici za notranje zadeve, gospe Kresalovi. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Spoštovan gospa ministrica, midva se bolj redko srečujeva s poslanskimi
               vprašanji, vsaj tukaj v Državnem zboru. Tokrat mislim, da spet po pol leta.</p>
               <p>Poglejte. Reorganizacija Ministrstva za notranje zadeve oziroma policije, ki ste jo
               napovedali v preteklem letu - jaz se zavedam, da je to izjemno zahteven proces, sam
               sem enega takih procesov ob, bom rekel, izdatni pomoči takratnega ministra vodil tudi
               sam. To je bil sicer nekoliko drugačen čas v policiji in Ministrstvu za notranje
               zadeve, kot ga živimo danes, zlasti s pravnega vidika. To je bil čas, ko so dejansko
               v notranjem ministrstvu imeli policijska pooblastila in s tem višje plače in vse
               ostalo, bom rekel, od tajnic, zdravnikov, orožarjev in ne vem koga še vse. To je bil
               čas, ko smo kar 500-im ljudem odvzeli tako rekoč policijska pooblastila in jih
               spravili v civilna delovna mesta. Sam sem doživljal kar veliko težav in problemov v
               tistem času, zato je treba reči naslednje.</p>
               <p>Lani ste vi napovedali tako zelo obsežno reorganizacijo notranjega ministra in
               policije, ob priliki sprejemanja zakona o policiji ste mi dokaj cinično odgovorili,
               da se ne zavedam tega, kako malo policistov je v notranjosti države, ki se ukvarjajo
               s splošnimi varnostnimi nalogami. Ne glede na to izjavo sem jaz vendarle v nekem
               pogovoru z vami in takrat na ministrstvu in tudi v enem od poslanskih vprašanj podprl
               in rekel, da vas na tej poti podpiram in da vam želim veliko uspeha. Upam, da bom
               danes tudi na zaključku poslanskega vprašanja lahko to ponovil.</p>
               <p>Treba je reči nekaj. Napovedali ste eno temeljno zadevo, to je zmanjševanje tako
               imenovanih neoperativnih delovnih mest v korist operativnih delovnih mest. Vaš
               državni sekretar je ob neki priliki javnega nastopa govoril o 1000 delovnih mestih,
               ki bi se naj preselila v operativo. Rekel je celo nekako tako, policija za novo leto
               2010 ne bo nič več taka, kot je bila. Jaz kakšnih podatkov o tem, kaj se je v tem
               času zgodilo, nimam. Za te podatke prosim ob priliki tega poslanskega vprašanja.</p>
               <p>Predvsem pa me zanima: Kakšna so bila razmerja med operativnimi in neoperativnimi
               delovnimi mesti v policiji v času, ko ste vi prevzeli vodenje tega resorja, in kakšna
               so danes?</p>
               <p>Posebej bi rekel, da me ne zanima selitev delovnih mest s policije na <gap n="..."/><stage xml:id="Redna-16-2010-04-19.stage40">/Opozorilni
               znak za konec razprave./</stage><gap n="..."/> na notranje ministrstvo, ker to ni tisto pravo vprašanje.
               Pravo vprašanje je večanje operativnega števila delovnih mest. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa, predsedujoči. Spoštovani poslanec. Kot ste sami rekli in tudi sami veste,
               je projekt reorganizacije zelo obsežen in zahteven projekt, zaradi tega smo se ga
               lotili postopoma, premišljeno in ga peljemo v dveh fazah. Najprej reorganizacijo
               Generalne policijske uprave. Zaključek tega dela je bil predviden in načrtovan s 1.
               januarjem 2010, implementirana bo s 1. junijem 2010 in nato še policijskih uprav.
               Spremembe smo se namreč tokrat lotili pri vrhu in jih bomo nadaljevali do nivoja
               policijskih uprav.</p>
               <p>Ključni cilj, ki ga bomo dosegli, ki ga zasledujemo z reorganizacijo na nivoju
               Generalne policijske uprave, najprej torej prvi del, so naslednji: racionalizacija
               razpršenih delovnih procesov, koncentracija specializiranih služb, odprava podvajanja
               področij dela, zagotovitev učinkovitejšega sistema vodenja in porazdelitev
               odgovornosti ter ne nazadnje okrepitev operative na terenu. Med pomembnejše cilje na
               regionalnem nivoju pa spadajo tudi večja samostojnost direktorjev policijskih uprav
               in komandirjev policijskih postaj, zmanjšanje administracije in okrepitev
               operativnega segmenta.</p>
               <p>Dolgotrajnost in tudi postopno uveljavljanje sprememb je v določeni meri tudi
               posledica nedokončanih projektov v preteklosti, parcialnih rešitev, ki so se
               uveljavljale skozi daljše obdobje, ki so le delno reševale trenutne organizacijske
               probleme, s katerimi se je srečevala policija, ali pa so bile posledica tudi
               varnostnih razmer, kakor tudi prevzema schengenskih obveznosti na zunanjih mejah. Ker
               je projekt še v teku in bo zaradi svoje kompleksnosti in obsežnosti implementiran v
               obdobju dveh let, so vsi dosedanji rezultati le delni. Ne sama ne direktor policije
               sicer nisva govorila o tisočih delovnih mestih. Po naših uradnih napovedih te
               številke sicer ni bilo. Je pa bilo omenjeno zmanjšanje števila delovnih mest na
               Generalni policijski upravi za približno 5%, kar je bilo v prvi fazi tudi doseženo,
               in to kljub temu, da smo v okviru nespremenjenega kadrovskega načrta morali
               zagotoviti delovno mesto za nacionalni preiskovalni urad in njegovo varovanje, za
               sektor za posebne naloge, za center za računalniško forenziko in dodatna delovna
               mesta na tem istem centru. Gre za delovna mesta, ki so izključno operativna.</p>
               <p>Policijske uprave in policijske postaje so se delno kadrovsko okrepile z novimi
               zaposlitvami operativnih policistov in s prekvalifikacijo schengenskih policistov.
               Samo v letu 2009 se je v policiji skupno zaposlilo pri 365 policistov, od tega 42
               neuniformiranih in kar 323 uniformiranih, v letu 2010 pa 205, od tega 5
               neuniformiranih in 200 uniformiranih. Največ policistov se je zaposlilo na območnih
               policijskih postajah, in sicer 183 v letu 2009 in 173 v letu 2010. Poleg tega je bilo
               v letu 2009 iz tako imenovanih schengenskih enot v enote v notranjosti države
               premoščenih skupno 233 policistov, v letu 2010 pa 11 policistov. Največ policistov je
               bilo premeščenih na območne policijske postaje, in sicer 201 policist v letu 2009, in
               7 policistov v letu 2010. S končnimi številčnimi podatki na nivoju policijskih uprav
               bo mogoče razpolagati takoj po zaključku projekta še na regionalnem nivoju in po
               evalvaciji celotnega projekta.</p>
               <p>Kot rečeno, še enkrat ponavljam, gre za dve fazi, prva se zaključuje, druga se bo
               šele začela. Celoten projekt bo končan v nadaljnjih dveh letih in takrat bom lahko
               govorila o konkretnih in končnih številkah in ugotavljala, ali smo bili uspešni.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Dr. Gorenak, izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala. Kljub temu bi izkoristil še čas, ki je nekako na razpolago.</p>
               <p>Zadeva je taka: <q>"Policija ne bo več taka, kot je bila,"</q> kar je izjava državnega
               sekretarja. Torej, še ni doseženo tako stanje oziroma še niste pri tem cilju. Jaz to
               tudi razumem. Jaz to popolnoma akceptiram. Tako obsežno, kot ste zastavili zadevo,
               vam lahko tudi danes rečem to, da vam bom tudi čez dve leti lahko čestital, če ga
               boste dosegli. Kljub temu pa mislim, da v taki meri, kot je govoril državni sekretar,
               ni realno, to je v vsakem primeru.</p>
               <p>Skratka, na GPU še nimava 5% zmanjšanja - v redu. Jaz pozdravljam tisti del, ko ste
               govorili o večji samostojnosti policijskih postaj in policijskih uprav. Po moji oceni
               je to ključno, da boste lahko zmanjševali na državni ravni, ker drugače ne boste
               nikoli zmanjševali na državni ravni, če ne boste dali večjo decentralizacijo in
               seveda večje pristojnosti policijskim komandirjem in direktorjem policijskih
               uprav.</p>
               <p>Kdaj na regionalni ravni? Vseeno bi rad imel nek odgovor. Ali je to sedaj dve leti
               ali kaj je?</p>
               <p>Mogoče opomba, 233 policistov s schengenske meje. Predpostavljam, da so bili tam
               nadomeščeni z drugimi - ali ne? Namreč, ker če niso bili nadomeščeni z drugimi, potem
               kršite schengenska pravila. To zgolj dobronamerno, čeprav vemo, da so jih kršile tudi
               druge države. To je pa tudi res.</p>
               <p>Torej, če sem vas prav razumel, lahko pričakujemo nek rezultat, končni rezultat v
               roku še kakšnega leta ali dveh. Cilj pa naj bi bil, kot ste rekli, večanje delovnih
               mest v operativi in manjšanje na Generalni policijski upravi. Če gredo zadeve v tej
               smeri, pa če mi še poveste, da tisoč ne bo, bom kar zadovoljen. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa. Kot sem povedala uvodoma, računamo, da bi se projekt zaključil v
               nadaljnjih dveh letih. Prvi del, reorganizacija Generalne policijske uprave,
               predvidevam, da bo to v začetku junija tega leta. Naslednji, ki je verjetno še bolj
               zahteven in še bolj obsežen, reorganizacija regionalnega nivoja policijske uprave,
               potem kot rečeno, v nadaljnjih dveh letih. Gre za res obsežen projekt, ki se ga ne
               gre lotevati brezglavo. Mora biti zelo premišljen, postopen. Sami dobro veste, s tem
               sistemom ste delali. Gre za veliko ljudi, velik aparat, represiven aparat, ki ga ne
               gre spreminjati kar tako čez noč, zato smo si vzeli čas. Zavedam se, da je to
               zahteven projekt. Verjetno si bova res lahko čestitala na koncu, ko bo dokončan. Jaz
               verjamem, da bo in da bo eden od učinkov tega projekta tudi povečanje števila
               operativnih delovnih mest na račun neoperativnih. Konkretne številke ne morem
               napovedati, upam, da bo čim večja. Bo pa potem gotovo slika in način delovanja
               policije drugačen, kot je bil do zdaj. In verjamem, da nama je to skupen cilj.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milenko Ziherl želi postaviti vprašanje dr. Križaniču, ministru za finance, ki
               pa ni prisoten. Boste kljub temu postavili vprašanje?</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Ja, postavil bom vprašanje ministru dr. Križaniču in želim ustni odgovor na eni od
               naslednjih sej, verjetno že na naslednji.</p>
               <p>Na kratko. Vprašanje je v zvezi z odločbami o dohodnini, ki jih prejemamo, nekateri
               smo jo tudi že plačali, gre pa za naslednje. Glavne postavke na teh odločbah so
               prejemki v tekočem letu, plačani prispevki in akontacija dohodnine. Glede na to, da
               smo slišali alarmantne podatke, da se prispevki za socialno varnost v marsikaterem
               podjetju niso izplačevali, samo na papirju so bili prikazani, ne pa dejansko
               izplačani na ustreznega naslovnika. Podobno je bilo tudi z akontacijami
               dohodnine.</p>
               <p>Ministra sprašujem: Kako osmisliti zakonitost dohodninskih odločb, ker finančni
               tokovi niso sledili nakazanim papirnim tokovom? Na žalost imamo neplačevanje
               prispevkov in akontacije dohodnine v celo tako eminentnih podjetjih, katerih
               predsedniki uprav imajo visoko vlogo v gospodarski zbornici.</p>
               <p>Torej, ministra sprašujem: Kako bo ukrepal, da se tisto, kar je bilo samo na papirju
               prikazano, tudi dejansko izvrši? Torej, da bo finančno ministrstvo izterjalo denar od
               dolžnikov, bodisi za akontacijo dohodnine bodisi za socialne prispevke.</p>
               <p>Poleg tega bi želel širše odgovore glede nekaterih nepravilnosti pri izterjavi
               davkov, na katere smo bili opozorjeni preko medijev, predvsem v časopisu Finance, pa
               tudi v okviru poslanskih pisarn in podatkov s terena. Izterjava davkov se sicer
               izboljšuje, vendar se sedaj v kriznih časih že spet iščejo obvodni kanali. Tako,
               recimo, zasledimo, da je celo klinika Barsos prijavila tako majhen dohodek kot kakšen
               samozaposleni obrtnik, ki polaga ploščice ali parket. Vemo, da je v Barsosu delalo 40
               visoko specializiranih zdravstvenih delavcev brez ustreznega dovoljenja Kliničnega
               centra ali institucij, kjer so bili zaposleni, vendar so raje delali v Barsosu, kot
               dežurali za 1.500 evrov na dan. Če torej tam niso nič zaslužili, so verjetno tam
               obrnili več denarja in ne more biti<gap n="..."/> <stage xml:id="Redna-16-2010-04-19.stage41">/Izklop mikrofona./</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Minister vam bo odgovoril na naslednji seji.</p>
               <p>Gospod Ivan Grill bo postavil poslansko vprašanje ministru za zdravje, gospodu
               Marušiču.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa. Spoštovana gospoda ministra, ministrica, spoštovani predsedujoči!</p>
               <p>Spoštovani gospod minister! Že ko ste prejšnji teden nastopili ta mandat oziroma to
               funkcijo, sem napovedal, da vas čaka težko delo in številne neurejene razmere na
               področju zdravstva, kar kaže tudi to poslansko vprašanje, ki vam ga zdaj
               zastavljam.</p>
               <p>Že decembra leta 2009 smo sklicali nujno sejo Odbora za zdravstvo, kjer smo
               obravnavali perečo problematiko poslovanja malih lekarn, kajti znano je, da je v letu
               2009 samovoljno zdravstvena zavarovalnica znižala participacijo plačil zdravil na
               zeleni recept, kar je številne, predvsem male lekarne, takrat spravilo na rob
               poslovanja. Ne vem sicer, ali je bil že kakšen tak primer, obstaja pa velika
               nevarnost, da bo potrebno ali pa, da bodo male lekarne morale svoje poslovanje celo
               ustaviti. To velja tako za koncesionarje kot tudi za male lekarne javnih zdravstvenih
               zavodov.</p>
               <p>V razpravi, ki je bila temeljita, strokovna, s številnimi argumenti, se je strinjal
               tudi vaš predhodnik, takratni minister gospod Miklavčič, in na koncu nekako smo
               soglasno sprejeli sklep, da Odbor za zdravstvo predlaga Vladi in ministrstvu, da
               skuša z vsemi partnerji poiskati ustrezen model financiranja, da se ne bi te male
               lekarne soočale s težavami tudi v nadaljevanju.</p>
               <p>Kot je meni znano, se na tem področju v teh štirih mesecih ni uredilo nič, zato vas
               sedaj sprašujem: Ali ste se mogoče v tem času že soočali s tem problemom? Oziroma:
               Ali ste pridobili informacije, kaj se je naredilo oziroma na kakšen način se bo to
               perečo problematiko skušalo urediti v nadaljevanju, da ne bi prišlo do tega, da bi
               nam na ruralnih območjih, pomeni v odmaknjenih od centrov oziroma od mest, na
               podeželju, prišlo do zapiranja mest oziroma lekarn? Kajti, že tako ali tako so
               prebivalci takšnih območij prizadeti s številnimi težavami, od cestne, komunalne,
               telekomunikacijske infrastrukture, da ne bi bili zdaj deležni celo tega, da bi se
               ukinjale male lekarne. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:MarušičDorijan">

               <speaker>DORIJAN MARUŠIČ:</speaker>

               <p>Spoštovani predsedujoči, cenjeni poslanec, poslanka, poslanci, kolegica ministrica,
               ministra. Odgovor je: ne v celoti da, ampak s problematiko se že ukvarjamo. Pravkar
               je v pripravi aneks 1 k splošnemu dogovoru za 2010. Vlada je namreč sprejela
               napotitev, da se na nek način poveča učinkovitost v bolnišnicah in na ta način tudi
               privarčujejo potrebna sredstva, ki so bila dodeljena za sekundarno raven v lanskem
               letu. V okviru tega aneksa 1 pripravljamo tudi model, ki naj bi na nek način izhajal
               iz predpostavke, da se v manjših lekarnah na ruralnih območjih opravi tudi manj
               storitev. Model gre dalje tako, da se je spremenila vrednost točke in se razdelijo
               lekarne v pet kategorij in na nek način iz tistih, ki naredijo več storitev, se
               določena sredstva prenesejo v te lekarne, ki imajo manj storitev. Na ta način bi se
               model izravnal. Težava je samo v tem, da ni v celoti neposredna povezava med
               ruralnimi, tako imenovanimi lekarnami, ki so tudi izven večjih območjih, in tudi
               lekarnami, ki imajo manj storitev. Skratka, model se izdeluje, imam kar nekaj
               pomislekov in s strokovno ekipo bom moral v naslednjih tednih ali dveh dodelati
               model. V katero smer? Seveda, ena možnost bi bila nek način glavarine oziroma na nek
               način zagotoviti stabilnost poslovanja teh lekarn; bodisi da se zagotovijo neka
               sredstva za zaposlene v teh lekarnah. V vsakem primeru zagotoviti dostopnost
               državljanom tudi v teh lekarnah. Bolje je kot pred dvema tednoma, ko smo se
               pogovarjali, model nastaja. Sam osebno z njim nisem zadovoljen. Morda bi se zgodilo,
               da bi participirale tudi tiste lekarne ali pa pridobile tiste lekarne, ki niso
               ruralne.</p>
               <p>Skratka, upam, da morebiti v naslednjih mesecih boste seznanjeni z modelom. V vsakem
               primeru pa ne napovedujem dobrega izhoda aneksa 1. To pomeni, da bomo takrat vpeljali
               model, ki bo razrešil to nalogo, ki jo je ministrstvo dobilo na odboru. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Janez Ribič. Ja, ste tukaj. On bo postavil poslansko vprašanje gospodu
               Gjerkešu, ministru, ki je prisoten. Izvolite.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo, spoštovani predsedujoči. Spoštovana ministrica, ministri, lepo
               pozdravljeni. Spoštovani gospod minister. Na ministra dr. Pogačnika sem 5. marca 2010
               naslovil pisno poslansko vprašanje, ki pa je zaradi prenehanja njegove funkcije
               postalo brezpredmetno in tako neodgovorjeno. Ni mi sicer jasno, zakaj sem na eno od
               vprašanj, ki sem ga pisno postavil na isti dan, vseeno dobil njegov odgovor.
               Verjamem, da mi na to vprašanje ne znate odgovoriti, čeprav se odgovor ponuja sam po
               sebi, upam pa, da mi boste odgovorili vsaj na naslednja vprašanja:</p>
               <p>Ali je bil res junija 2006, torej tri mesece po napadu štirih bulmastifov na
               mimoidočega državljana, gospod Megliča, na Oražmovi ulici v Ljubljani v imenu
               Vzrejene komisije za molose opravljen vzrejeni pregled za te iste bulmastife? Kdaj
               točno je bil ta pregled opravljen? Točno za katerega od teh psov, ki so napadli
               gospoda Megliča, je bil opravljen vzrejni pregled? Kdo je v imenu Vzrejne komisije za
               molose opravil vzrejeni pregled? Točno kateri od teh psov so dobili vzrejeno
               dovoljenje? S katerim datumom je bilo vzrejeno dovoljenje izdatno? In: Kdo je
               podpisan pod dovoljenjem oziroma kdo ga je izdal? Ali so bila vzrejena dovoljenja po
               preteku dveh let od izdaje podaljšana? S katerim datumom? Kdo je podpisan pod
               odločitvijo o podaljšanju vzrejenega dovoljenja? Ali so bila pri vseh zgoraj naštetih
               postopkih, pri izdaji vzrejenega dovoljenja pravilno upoštevana zakonodaja in vsa
               ostala pravila Kinološke zveze Slovenije in Slovenskega kluba za velike pasme in
               molose? Ali drži podatek, da naj bi tudi že starša dveh od teh bulmastifov Atlasa in
               Atosa že pred njuno kotitvijo vsaj enkrat napadala druge pse?</p>
               <p>Zavedam se, da so vprašanja, ker se nekako od lanskega leta s to zadevo ukvarjam,
               velikega pomena, zato se vam za odgovor zahvaljujem.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala, gospod predsedujoči, spoštovani poslanci, poslanka.</p>
               <p>Upam, da vas ne bom razočaral z svojim odgovorom, vendar vam moram povedati, da niti
               Ministrstev za kmetijstvo, gozdarstvo in prehrano niti Veterinarska uprava Republike
               Slovenije ne potrjujeta vzrejnih dovoljenj za pse. Vzrejno dovoljenje podeljuje
               Kinološka zveza Slovenije na podlagi lastnih pravil in mednarodnih standardov. Za to
               dejavnost nima od MKGP-ja ali VURS-a nobenih pooblastil, tako da na tista vprašanja,
               ki se nanašajo na vzrejeno dovoljenje, ne morem odgovoriti, ker nismo pristojni za te
               podatke.</p>
               <p>Lahko pa povem, da sta po podatkih VURS-a psa Joy in Night last Zore Rotar napadla
               drugega psa 2. 7. 2002. Psica Joy je še enkrat napadla drugega psa in njegovega
               lastnika 1. aprila 2003. Torej sta se oba napada zgodila pred 15. 3. 2006, ko so psi
               napadli gospoda Megliča.</p>
               <p>Torej, VURS ne razpolaga s podatki o sorodstvenih razmerjih psov last Zore Rotar in
               Saše Beričeviča, ti podatki so pomembni za vzrejna dovoljenja, ki jih izdaja
               Kinološka zveza in imajo tudi pri njih te podatke. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev gospod Ribič? Izvolite.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala.</p>
               <p>Nekako tako približno sem pričakoval tudi odgovor, ampak bi mogoče nadaljeval,
               spoštovani gospod minister, hvala za te podatke, kolikor ste mi jih dali, ki v
               marsičem razkrivajo še en dodaten vidik korektnosti in zakonitosti izpeljanega
               postopka vrnitve dveh nevarnih psov lastniku.</p>
               <p>Spoštovani minister, kako je po slovenskem pravnem sistemu možno, da pes, ki skoraj
               do smrti pogrize nekoga, medtem ko je preventivno do nadaljnjih odločitev zaprt v
               zavetišču za živali, pridobi, recimo, to vzrejno dovoljenje?</p>
               <p>Po meni znanih pravilih, pes, ki kaže znake napadalnost ali agresivnosti, takšnega
               dovoljenja ne sme in ne more pridobiti, saj bi to pomenilo možnost prenosa takšnih
               napadalnih genov na potomce.</p>
               <p>Ali po teh ugotovitvah oziroma odgovorih na zastavljena vprašanja tudi vi verjamete v
               tako zatrjevano in povzdignjeno strokovnost, neodvisnost, nepristranost tričlanske
               komisije izvedencev glede na to, da je eden od članov sodeloval v tem nehigieničnem
               in nemoralnem postopku izdaje vzrejenega dovoljenja? V mislih imam seveda strokovno
               komisijo, na podlagi mnenja katere je ministrstvo nevarna psa 22. 6. vrnilo lastniku.
               Pri tem pa sem postavljal v lanskem letu prvi poslanska vprašanja z željo in namenom
               za varnost ljudi pred nevarnimi psi. Prizadela me je tragedija, ki se je zgodila, ker
               mi niso prisluhnili. Celo sem bil deležen posmehovanja, češ, ali nimam kaj bolj
               pametnega početi.</p>
               <p>Na tem mestu sporočam vsem kandidatom za kmetijskega ministra in predsedniku Vlade,
               da dokler bom poslanec Državnega zbora, toliko časa bom zahteval od pristojnih
               ministrstev in služb, da se javno razjasnijo vsa neodgovorjena vprašanja in skrite
               informacije. Verjemite mi, tudi do odgovorov na ta vprašanja.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, želite odgovoriti? Izvolite.</p>
            </sp>
            <sp who="SDZ5:GjerkešHenrik">

               <speaker>DR. HENRIK GJERKEŠ:</speaker>

               <p>Hvala. Strinjam se z vami, da se je zgodila tragedija. Že iz vašega vprašanja sledi,
               da je tudi odgovor večplasten in kompleksen. Kaj jaz lahko v tem primeru naredim, v
               tem trenutku? Lahko naredim to, da organi, ki se ukvarjajo s tem - torej, zagotovim,
               da bodo na Ministrstvu za kmetijstvo dobili vse podatke, ki jih potrebujejo pri tem.
               To vam lahko zagotovim, kaj več pa, žal, v tem trenutku ne. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica Širca, vprašanja vašega ni tukaj.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Dovolite samo toliko, da bi želela, da bi v bodoče poslanke in poslanci, ki jih
               čakamo kar nekaj ur, zato da odgovorimo na njihove želje, drugič ali sporočili ali pa
               vztrajali na tem, da dobijo tudi odgovor, ki bi ga jaz z veseljem podala, če bi
               poslanka tukaj bila.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Ja, se strinjam. Ne vemo, zakaj je ni, tako kot tudi ne vemo, kadar ministrov ni,
               zakaj, in jih ne obsojamo, dokler ne vemo vzroka.</p>
               <p>Gospod Franc Pukšič bo postavil poslansko vprašanje ministru za pravosodje. Prosim.
            </p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Ki je še eden od štirih oziroma treh poslancev in poslanke tukaj.</p>
               <p>Lep pozdrav spoštovana ministrica, ki je končala svoje delo, in seveda gospodje
               ministri, podpredsedniki in službam, ki še vztrajate! Spoštovani minister! Zanima
               me:</p>
               <p>Kdo je v skladu s pravnim redom in Ustavo Republike Slovenije v Sloveniji pristojen,
               da ugotavlja neustavnost in nezakonitost posameznih predpisov, aktov in dejanj?</p>
               <p>O tem, da naj bi Barbara Brezigar kršila ustavo, vam lahko povem naslednje. Celo
               nekdanji ustavni sodnik Ude, ki vas vztrajno brani, je rekel: <q>"Očitno je, da sta oba,
               minister Zalar in Katarina Kresal, uporabljala pretežko izrazoslovje. Zlasti
               protiustavnost, ne vem, kje sta videla"</q>. Ta izjava je bila objavljena tudi v soboto
               zvečer v Utripu na TV Slovenija. Barbara Brezigar tudi ni kršila zakona. Zakon pravi,
               da mora tožilstvu preganjati storilce kaznivih dejanj. Jaz se spomnim, ko sem vodil
               preiskovalno komisijo, da je tožilec Bricelj, ko je preiskovalna komisija zahtevala
               od njega, da bi preganjal takratnega sodnika - oziroma potem je že bil odvetnik -
               gospoda Šubica, ki, kot veste, devet mesecev ni napisal sodbe, je v svojem odgovoru
               takratnemu ministru za notranje zadeve napisal <q>"joj, gospod minister, jaz tega ne
               bom, ker bi prišel na spolzko področje"</q>. Skratka, to je kršitev zakona in ustave, ker
               mu pač daje nalogo po ustavi, da seveda preganja storilce kaznivih dejanj. Barbara
               Brezigar pa je policista, s katerim je komunicirala, zgolj spodbujala k preiskovanju
               nekega dogodka. Protizakonito bi seveda ravnala, če bi ovirala in ne izpolnjevala
               zakonske določbe, da tožilstvo mora svoje opraviti. Tukaj opozarjam na dogodek, ki se
               je zgodil leta 1999, ko je takratna generalna državna tožilka Zdenka Cerar
               prepovedala vložiti obtožnico v primeru Draga Kosa glede prisluškovanju novinarju
               Rancu. To je bilo v nasprotju z zakonodajo in seveda tudi ustavo, ki ji nalaga, ne pa
               to, če je generalna državna tožilka spodbujala, da bi delo bilo opravljeno korektno
               in čim hitreje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, spoštovani gospod poslanec. Vsi državni organi so dolžni pri svojih
               odločitvah spoštovati in uporabljati tako ustavo kot zakone, ki se nanašajo na
               posamezno področje; tudi Vlada, tudi minister, tudi generalna državna tožilka. Tukaj
               ni nobenih razlik med nami. Problem nastane, če pridemo v situacijo, ko naj za nekoga
               pravila, ki jih je določil Državni zbor, bodisi v najvišjem aktu, to je v ustavi,
               bodisi v zakonih, ne veljalo za vse in se ne uporabljajo za vse enako. Ta problem se
               še posebej zaostri takrat, kadar se vzpostavi situacija, da se pravila ne uporabljajo
               enako za državne funkcionarje. Zato sem kot minister, zlasti, ko gre za pravosodne
               funkcionarje, še posebej občutljiv v razmerju do tega vprašanja. Ne more biti v tej
               državi neodgovornih funkcionarjev, ne sme jih biti, ne bo jih. Vsi, ki delamo, ne
               glede na to, na katerih funkcijah smo, nas k spoštovanju ustave in zakona zavezujejo
               določeni predpisi. Vsak od nas, ki zagreši neko kršitev, mora zanjo odgovarjati.
               Nihče v tej državi ne more biti neodgovoren za svoja ravnanja ali za svoje
               opustitve.</p>
               <p>Ker ste me spraševali o konkretni zadevi, čas bo še za razpravo o vsem tem, kar ste
               izpostavili. Jaz lahko v tem trenutku rečem samo to, da pristojnost ministra za
               pravosodje na podlagi Zakona o državnem tožilstvu, v zvezi z Zakonom o sodiščih je,
               da ugotavlja, ali je kakšen od pravosodnih funkcionarjev, ki upravlja zadeve ali
               sodne uprave ali državnotožilske uprave, pri svojem delu kršil zakon.</p>
               <p>Zakon o sodiščih in Zakon o državnem tožilstvu posebej opredeljujeta, katere so tiste
               kršitve, ki jih lahko nekdo zagreši pri svojem delu in ki lahko imajo posledico tudi
               izgubo funkcije oziroma položaja. Ta pristojnost ministra za pravosodje je bila
               izvršena, poročilo o kršitvah je dokončno in to je izključna pristojnost ministra, to
               je hkrati tudi njegova odgovornost. Državni zbor jo lahko na ustrezen način
               uveljavi.</p>
               <p>In to je vse, kar je lahko v zvezi s tem vprašanjem, kdo in na kakšen način je dolžan
               uporabljati oziroma spoštovati ustavo. Kdo je končni interpret ustave, to se vendar
               ve. To so sodišča. To je Ustavno sodišče, to je Vrhovno sodišče, to so tudi nižja,
               redna sodišča; vsa so dolžna spoštovati ustavo in zakone pri svojem delu, s to
               razliko, da je Ustavno sodišče v posebnem položaju, ker lahko opravlja tudi
               abstraktno presojo zakonov, za redno sodstvo to še ne velja. Bo pa, če bo Državni
               zbor ustavne spremembe glede položaja Ustavnega sodišča podprl, nastala možnost, da
               tudi redno sodstvo opravlja presojo ustavnosti podzakonskih aktov. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Pukšič, želite dopolnitev? Izvolite.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Gospod minister. Pravzaprav nekako delno ste mi odgovorili, torej da ugotavljanje
               neustavnosti pripada Ustavnemu sodišču. To ste sedaj na koncu rekli in se z vami
               strinjam.</p>
               <p>Morda preveč pričakujem, da bi od vas slišal tudi mogoče to, da je bila mogoče
               nekoliko ta vaša izjava prehitra ali nekaj takšnega, ko ste sami ocenili in
               ugotovili, da je pač generalna državna tožilka kršila 135. člen Ustave. Po tem
               odgovoru imam pa vseeno vendarle nek občutek, da ste se malo umaknili okoli tega.</p>
               <p>Strinjam se z vami, da je treba odgovarjati za napake, ki so storjene. Bom mogoče
               malenkost neprijeten, pa vendarle. Nenavadno je, da je prav vaš brat, dolgoletni
               sodnik, naredil takšno napako, ampak o tem so zopet govorili znani slovenski pravniki
               in so bili enostavno začudeni. Sedaj kot minister, tako kot ste izvedli nujni izredni
               nadzor nad tožilstvom, bi pričakoval, da imate iste vatle, - ali boste to tudi
               naredili? - da bi ta nujni izredni nadzor naredili tudi na upravnem sodišču glede
               tega, kar se je zgodilo, saj vemo, da se je prav odstavljeni minister oziroma
               odstopljeni minister Pogačnik skliceval na sodbo, ki pa je bila narejena z napako,
               kar je tudi sodnik sam priznal.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa. Torej, jaz moram biti zelo zadržan, ko komentiram konkretne odločbe
               sodišč, s to razliko, da kadar so odločitve pravnomočne, sem dolžan opozoriti na to,
               da je pravnomočna sodba pravilna sodba, tudi če se kakšen pravnik z njo ne strinja.
               Sodba je namreč lahko korigirana, lahko spremenjena, lahko razveljavljena, lahko
               odpravljena, vendar samo s strani ustrezne sodne instance, nihče drug je ne more
               spraviti s sveta. In v primeru, ki ste ga omenjali, gre za situacijo, kjer nobeno
               sodišče v to sodbo ni poseglo. Ta sodba je pravnomočna, zato zavezuje vsakogar,
               zavezuje vse državne organe.</p>
               <p>Ko pa gre za vprašanje nadzora nad pravosodnim organi, vas moram opozoriti na eno
               pomembno razliko. Minister za pravosodje ima določena nadzorna pooblastila v razmerju
               do tako imenovane sodne uprave ali državnotožilske uprave. Gre za tista opravila, ki
               jih vršijo najvišji pravosodni funkcionarji, tisti, ki vodijo posamezne pravosodne
               organe. To pa ne pomeni, da ima minister pravico izvajati nadzor tudi, ko gre za
               sprejemanje konkretnih odločitev - niti ne tožilcev niti ne sodnikov. To vprašanje o
               kakovosti odločanja pravosodnih funkcionarjev je pa pridržano pravosodju samemu, za
               to imamo posebne institute, za to so službeni nadzori, ki jih v sodstvu izvajajo
               predsedniki sodišč, ne minister, in redno ocenjevanje, ki jih izvajajo personalni
               sveti sodišč, ne minister. Skratka, tu so pomembne omejitve za izvršno vejo oblasti
               in zato tudi seveda ne more biti minister tisti, ki izvaja kakršenkoli nadzor ali ga
               morda zahteva. Takšni poskusi so sicer bili v preteklosti, prejšnji minister je to
               poskušal, vendar je Sodni svet sprejel več načelnih odločitev, da bi šlo za
               prekoračitev pooblastil ministra, če bi se nadzor poskušal izvajati tudi v takšnih
               primerih, zato jaz te napake svojega predhodnika ne morem in ne smem ponoviti. Hvala.
            </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Gospod minister, ste pravnik, jaz pravnik nisem, ampak za to vprašanje sem se
               posvetoval s pravniki. Če so mi oni rekli, da je to možno, tako kot je bilo v primeru
               tožilstva, da izvedete nujni izredni nadzor, potem ne vem, zakaj tega niste naredili
               nad delom upravnega sodišča. Seveda to ne pomeni nad sodbo, sodba je sodba, ampak nad
               delom, kjer bi pa verjetno ugotovili to, kar se je ugotovilo. Ampak, nekako občutek v
               javnosti bi bil, da minister, ne glede na to, kdo kje sedi, da ima kot minister enake
               vatle, da pa so sodbe naših sodišč tudi v samostojni naši državi takšne, kakšne so
               so. Pravkar sem dobil pred nekaj dnevi z Okrožnega sodišča v Ljubljani dopis, na
               katerem piše, da so, torej sklep, da so izbrisali mojo pogojno kazen. Moja pogojna
               kazen, torej obsojen sem bil, in to jasno in glasno povem, zato ker sem kršil drugi
               in prvi odstavek 171. člena Kazenskega zakonika kot predsednik preiskovalne komisije
               o sumu zlorabe oziroma o oškodovanju družbenega premoženja, ko je pač nekdo nekaj
               govoril, kar ni bilo res, pred preiskovalno komisijo. In jaz sem v tej beli Ljubljani
               tistemu izrazu rekel <q>"laž"</q>, menda se po ljubljansko reče, <q>"da ni govoril resnice."</q>
               Skratka, neumnost, da <q>"dol padeš."</q> Ampak sodba je sodba, bil sem obsojen na denarno,
               na pogojno in ne vem kaj vse. Ampak če v tej pravni državi, ki takšen sklep pošljejo
               pet let po tistem, ko ti je že pogojna kazen prenehala, ko ti je že minila pogojna
               kazen, se res vprašaš, kakšno sodstvo imamo.</p>
               <p>Zato, minister, če imate možnost, naredite še kakšen izredni nadzor nad delom
               nedotakljivih nekaterih sodnikov, ki pa tudi sodijo tako, da se potem vsa pravna
               stroka in pol vesoljne Slovenije drži za glavo. S tem da, bog ne daj, vseh sodnikov v
               to ne tlačimo. Nekaj posameznikov običajno dela velike svinjarije, ki pa potem, žal,
               letijo po celem sistemu. Tudi v Državnem zboru je isto. In to ni prav in se s tem ne
               strinjam in tega ne posplošujem.</p>
               <p>Mogoče bi zaradi tega predlagal, da naredimo razpravo v Državnem zboru v skladu s
               Poslovnikom Državnega zbora.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. O predlogu poslanca gospoda Pukšiča, da Državni zbor na naslednji seji opravi
               razpravo o odgovoru ministra za pravosodje na njegovo poslansko vprašanje, bo Državni
               zbor odločil jutri, 20. aprila 2010, v okviru glasovanj.</p>
               <p>S tem prekinjam to točko dnevnega reda, ki jo bomo nadaljevali jutri, 20. aprila, ko
               bo Državni zbor v okviru glasovanj odločal o predlaganih sklepih.</p>
               <p>Prekinjam tudi 16. sejo Državnega zbora, ki jo bomo nadaljevali jutri ob 10. uri.
               Lahko noč! <stage type="time">(SEJA JE BILA PREKINJENA 19. APRILA 2010 OB 21.12.)</stage>
               </p>
            </sp>
         </div>
      </body>
   </text>
</TEI>