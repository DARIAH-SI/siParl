<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-06-1997-07-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3B39B30205B4429AC125654E0043BAB7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=3B39B30205B4429AC125654E0043BAB7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-06-1997-07-04.DZ" n="06">
               <name>Redna</name>
               <date when="1997-07-04"/>
            </setting>
         </settingDesc>
         <particDesc>
            <listOrg>
               <org xml:id="Redna-06-1997-07-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 6. seje</stage>
            <stage type="date">(4. julij 1997) </stage>
            <stage type="chairman">Sejo je vodil Miroslav Luci, podpredsednik Državnega zbora.</stage>
            <stage type="time"> Seja se je pričela ob 10.09 uri.</stage>


            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 6. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Vincencij Demšar, Jožef Košir, Ivan Božič, Eda Okretič-Salmič,
               Alojz Vesenjak, Leon Gostiša, Darinka Mravljak, Andrej Gerenčer, Jože Avšič od 10.30
               ure naprej, mag. Marijan Šifrer, Polonca Dobrajc, Ciril Pucko, Anton Delak.</p>
               <p>Prosim poslanke in poslance, da gredo na svoja mesta. Ugotovili bomo prisotnost v
               dvorani. Ugotavljamo prisotnost! <stage xml:id="Redna-06-1997-07-04.stage5">(52 prisotnih.)</stage> Zbor je sklepčen in lahko
               odloča!</p>
               <p>Na sejo sem vabil predstavnike Vlade Republike Slovenije, prisrčno pozdravljeni
               ministri, državni sekretarji in vsi predstavniki vlade.</p>
               <p>Današnje nadaljevanje 6. seje zbora bomo pričeli, kot je bilo napovedano, zobravnavo
               40. točke dnevnega reda - to so vprašanja in pobude poslank in poslancevza tem bomo
               prešli na tretjo obravnavo, včeraj prekinjene 24. točke, to je predloga zakona o
               spremembah in dopolnitvah zakona o lastninskem preoblikovanju Loterije Slovenije in
               na obravnavo 21. točke to je predloga zakona o spremembah in dopolnitvah zakona o
               organizaciji in delovnem področju ministrstev ter nato po dnevnem redu dalje.</p>
               <p>Opozoril bi, da točki 19. in 23. še nista pripravljeni, zato jih tako zbor danes ne
               bo mogel obravnavati. Okvirno lahko podam oziroma vas obveščam, da bo zbor prihodnji
               teden nadaljeval sejo v torek 8. in sredo 9. julija 1997 od 14.30 ure do 18.00 ure. V
               četrtek 10. julija od 10.00 ure do 18.00 ure ter v petek 11. julija 1997 od 10.00 ure
               do 14.00 ure.</p>
               <p>V torek bo kolegij Predsednika Državnega zbora in takrat bo tudi definitivni urnik
               nadaljnih sej, vsekakor pa bo seja v torek 8. julija 1997 ob 14.30 uri, vprašanje je
               samo to ali bo redna ali bo izredna seja.</p>
               <p>Predlagam, da Državni zbor zaseda do 13.00 ure. Ali ima kdo drugačen predlog?
               Izgleda, da ne, tako ob 13.00 uri današnjo sejo končujemo.</p>
               <p>Prehajamo na <title>40. TOČKO DNEVNEGA REDA - VPRAŠANJA IN POBUDE POSLANK IN
                  POSLANCEV.</title> V poslovniškem roku enega dne pred sejo zbora smo prejeli pisne
               prijave poslanskih vprašanj in pobud. Vrstni red postavljanja poslanskih vprašanj in
               pobud sem določil v skladu z zadnjim odstavkom 23. člena poslovnika tako, da prva tri
               vprašanja oziroma pobude postavijo poslanci opozicije, nato pa po vrsti poslanci iz
               raznih poslanskih skupin po vrstnem redu prijave. Poslanke in poslance opozarjam, da
               mora biti poslansko vprašanje kratko postavljeno, tako da je njegova vsebina jasno
               razvidna. V nasprotnem primeru bom moral poslanca opozoriti in ga pozvati, da
               vprašanje ustrezno izpopolni. Ustno zastavljeno vprašanje oziroma pobuda ne sme
               trajati več kot 3 minute. Ministrov odgovor praviloma ne sme trajati več kot 10
               minut, ampak verjetno bomo tu odstopali. Dopolnilno vprašanje poslanca ne sme trajati
               več kot 2 minuti. Poslanke in poslance bi prosil, da se vseeno držimo reda, skrajšali
               smo rok današnje seje, zato pa poskušajmo biti res disciplinirani, tako bo seja
               potekala normalno.</p>
               <p>Imamo zaenkrat zaznanih 38 vprašanj poslank in poslancev, zato bomo morali kar
               ekspeditivno delati. Prvi bo poslansko vprašanje postavil poslanec Zmago Jelinčič.
               Gospod Jelinčič, izvolite.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Dober dan in hvala lepa. Najprej bi postavil poslansko vprašanje Ministrstvu za
               zunanje zadeve, ali je izdelalo finančno poročilo o službovanju bivšega veleposlanika
               Republike Slovenije v državi Vatikan, gospoda Štefana Faleža. Poznana izvajanja, da
               je gospod Falež delal brez plačila in zastonj samo za dobrobit Slovenije, po drugi
               strani so pa nesporna dejstva, da je zaračunaval za svojo rezidenco mesečno več kot
               10 milijonov lir. Poleg tega je njegova plača znašala 7 milijonov 900.000 lir. Poleg
               tega tudi ni hotel vrniti, ko je zapustil svoje delovno mesto, službenega avtomobila
               in mobitela, obenem pa je svoje stanovanje uporabljal kot rezidenco Republike
               Slovenije in tudi svoje hotele za to, da je v njih prirejal sprejeme in seveda
               izstavljal sam sebi račune. Želim odgovor na vprašanje. In še drugo vprašanje, ki ga
               postavljam Ministrstvu za ekonomske odnose in razvoj, namreč nepodpisan sporazum o
               premoženjskih razmerjih med Hrvaško in Slovenijo povzroča slovenskim podjetjem pri
               upravljanju s premoženjem na Hrvaškem veliko gospodarsko škodo, in sicer <q>"Zakon o
               zabrani, raspolaganja i preuzimanja sredstava određenih pravnih osoba na teritoriju
               Republike Hrvatske"</q> namreč onemogoča slovenskim pravnim osebam razpolaganje s
               premoženjem na Hrvaškem in s tem njihovo normalno poslovanje. Podpis sporazuma bi v
               veliki meri to normaliziral in sprašujem, kdaj bo do podpisa prišlo. Obenem pa
               sprašujem tudi gospo Vojko Ravbar oziroma ministrstvo, kako je mogoče, da je
               Republika Slovenija navkljub tako imenovanim <q>"dobrim odnosom"</q> s Hrvaško in navkljub
               temu, da naj bi podpisali sporazum o prosti trgovini, dovolila, da Hrvaška tako grobo
               poseže v naše gospodarske odnose in na področju zdravil izda pravzaprav prepoved
               uvoza. Naštel bi samo še nekaj podjetij, ki so najbolj prizadeta pri teh stvareh:
               predvsem Cimos Koper, Kolpa d.d. Metlika, Kovinoplastika Lož, Kraš, Planika, Peko,
               Budučnost, Pivovarna Union, Buzet, Javor, Jušiči, Inles in še posebej, če vzamemo
               primer nacionalizacije, Pekove tovarne Budućnost v Ludbregu, odvzem prostorov
               Preskrbe Sežana, umetni stečaj nad podjetjem Agroprevoza Tolmin v Zagrebu.</p>
               <p>Še tretje vprašanje za Ministrstvo za zunanje zadeve. V današnjem Večeru je objavljen
               članek, v katerem je evidentno objavljeno, da je ameriška revija Business Week
               Slovenijo zbrisala iz zemljevida Evrope in po uspešnih hrvaških lobiranjih Slovenijo
               priključila Hrvaški in jo kot državo Hrvaško predstavila v tem tako pomembnem
               časopisu. Vsaj mislil sem, da je časopis pomemben, kajti s tem, da je to objavil,
               kaže, da bolj podlega trenutnim hrvaškim lobiranjem kot pa slovenskim interesom
               oziroma interesom javnosti in pa obveščanja. Sprašujem ministrstvo, ali bo dalo
               kakšen protest in kaj bo naredilo, da se v svetu podobne zadeve ne bodo več dogajale.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Zmagu Jelinčiču iz Slovenske nacionalne stranke. Je več vprašanj.
               Kdo bo odgovoril prvi. Gospod Thaler, minister za zunanje zadeve. Prosim,
               izvolite.</p>
            </sp>
            <sp who="SDZ2:ThalerZoran">

               <speaker>ZORAN THALER:</speaker>

               <p>Hvala lepa, gospod predsedujoči. Spoštovane poslanke in poslanci, zahvaljujem se za
               dve vprašanji gospoda poslanca Jelinčiča. Dejstvo je, da bi predvsem na prvo precej
               lažje odgovoril, če bi vedel zanj vnaprej, ker zahteva konkretne številke, podatke o
               poslovanju enega od veleposlaništev. To bomo tudi pripravili, se pravi pisni odgovor,
               v katerem bo prikazana potrošnja javnih sredstev za to konkretno veleposlaništvo.
               Dejstvo je, da so veleposlaništva vedno pod stalnim in občasnim nadzorom, tudi službe
               računskega sodišča so nekatera veleposlaništva pregledala ne vem, če točno tudi tega,
               to bomo preverili in odgovorili pisno.</p>
               <p>Glede vprašanja o ameriški reviji, ki naj ne bi poznala Slovenije, verjetno to
               predvsem govori o problemih kvalitete takega časopisa, je pa seveda res, da naša
               veleposlaništva v državah kjer se kaj takega zgodi, s prijaznim pisemcem zaprosijo
               popravek oziroma dajo konkretne podatke, ki za Slovenijo veljajo in tako bo naše
               veleposlanišvo v Washingtonu storilo tudi v tem primeru. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru. Izvolite. Naslednji odgovor bo dal dr. Pirkmajer,
               državni sekretar.</p>
            </sp>
            <sp who="SDZ2:PirkmajerEdo">

               <speaker>DR. EDO PIRKMAJER:</speaker>

               <p>Skušal bom podati odgovor na prvo polovico drugega dela vprašanja, ki se nanaša na
               premoženjsko pravne odnose z republiko Hrvaško.</p>
               <p>Te bo uredil sporazum, ki je pripravljen za parafiranje in podpis, vendar do podpisa
               tega sporazuma ni prišlo, ker se obe strani še nista sporazumeli o datumu za ta
               podpis. Kljub temu je bilo nekaj sestankov med predstavniki odgovornih inštitucij
               obeh strani, z naše strani je bilo to Ministrstvo za ekonomske odnose in razvoj,
               konkretno jaz, s hrvaške strani je bil pa zadnji sestanek z direktorjem Fonda za
               privatizacijo, to je bil gospod Penič. V sodelovanju z posameznimi podjetji smo šli
               skozi primere in našli oziroma nakazali tudi rešitev in v nekaterih primerih, med
               njimi so tudi primeri, ki jih je omenil gospod poslanec Jelinčič, je bilo
               dogovorjeno, da se tudi sestanejo posebne skupine.</p>
               <p>Te stvai tečejo, vse skupaj pa zavisi seveda tudi od formalnega podpisa sporazuma, ki
               bo omogočal, da se zadeve tudi formalno uredijo.</p>
               <p>Kar zadeva drugi del vprašanja v odnosih s Hrvaško v zvezi z zdravili bo odgovor
               podal moj kolega, državni sekretar za trg, gospod Anton Grabeljšek. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa državnemu sekretarju. Izvolite.</p>
            </sp>
            <sp who="SDZ2:GrabeljšekAnton">

               <speaker>ANTON GRABELJŠEK:</speaker>

               <p>Hvala lepa. Aktivnosti pri usklajevanju sporazuma za prosto trgovino z Republiko
               Hrvaško so v polnem teku in obstajajo zelo intenzivni pogovori in usklajevanja. Kar
               se pa tiče hrvaškega ukrepa zdravil, pa na ministrstvu ta ukrep resno preučujemo in
               tudi možnosti, kaj lahko naša država sklene. Kompleksen odgovor bo pa podan v pismeni
               obliki. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Jelinčič želi postaviti dodatno vprašanje. Na razpolago ima 2
               minuti.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa. Upam, da bo Ministrstvo za zunanje zadeve podalo zelo podroben opis tega
               finančnega poslovanja, kajti ne bi rad doživel, da bi se izgubilo oziroma izginili
               podatki, kako je bilo v decembru 1996 porabljenega okrog 89 milijonov lir in s tem,
               da je obisk gospoda Kučana v Vatikanu stal 11 milijonov, razsvetlitev Trga sv. Petra
               okrog 6 milijonov in pa sprejem gospoda Kučana okrog 10 milijonov lir s tem, da je
               gospod Falež to zadevo dvakrat zaračunal oziroma dodatno še enkrat zaračunal že
               plačano.</p>
               <p>Kar se tiče pa MEOR-ja, pa bi prosil, da v odgovoru dobim tudi, kakšni bodo slovenski
               protiukrepi, če sploh bodo kakšni. Konec koncev, gospa Ravbarjeva je govorila 2 dni
               pred tem ukrepom, kako se sporazum bliža podpisu, kako je sporazum izredno dober,
               kako je krasno dogovorjeno vse na obeh straneh, potem nas pa preseneti taka zadeva.
               No, moram povedati, da nekatere nas to ni presenetilo, kaj od Hrvatov je treba to pač
               pričakovati in upam, da se bodo slovenska ministrstva naučila takega delovanja
               sosednje države. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Dodatnega odgovora verjetno ne bo. Preden gremo na drugo poslansko
               vprašanje, pozdravljam med nami še podpredsednika vlade, gospoda Marjana Podobnika.
               Besedo predajam drugemu vprašanju, torej gospod Feri Horvat, Združena lista socialnih
               demokratov.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               podpredsednik vlade, ministri, predstavniki vlade ter drugi prisotni. Razlike v
               razvitosti posameznih območij v Sloveniji so prevelike in se še naprej povečujejo. To
               kažejo ekonomski, socialni kazalci in predvsem podatki o brezposelnosti. Na ta
               problem opozarja tudi strategija gospodarskega razvoja Slovenije in predlaga
               vzpostavitev sistema in ukrepov ekonomske in razvojne politike za pospeševanje
               skladnejšega regionalnega razvoja. Vendar v praksi se kaj dosti od takrat ni zgodilo,
               ko je bila ta strategija sprejeta. Dosedanji sistem z zakonom o demografsko ogroženih
               območjih ni dal zadovoljivih rezultatov. Slovenija vlaga znatno manjša sredstva v
               skladnejši regionalni razvoj kot druge primerljive države v Evropi, le okrog 0,10%
               bruto domačega proizvoda, v drugih državah znaša ta procent tudi do 0,50 ali celo
               več. Zapostavljenost politike skladnejšega regionalnega razvoja je v neskladju s
               politiko Evropske unije, ki poleg kmetijstva zagotavlja največji delež svojega
               proračuna za skladnejši regionalni razvoj.</p>
               <p>To je tudi sestavni del strategije prilagajanja Evropski uniji, za pospeševanje
               skladnejšega regionalnega razvoja je tudi možno pridobiti sredstva unije, vendar je
               pogoj za to ustrezen sistem, predvsem zakon, in ustrezna organiziranost. Ni slučajno,
               da komisija Evropske unije v svojih pripombah in priporočilih Sloveniji predlaga
               ustrezno, seveda skladno z evropskimi standardi, organizirano za regionalni razvoj.
               Predvsem bi bilo potrebno boljše usklajevanje posameznih politik in sredstev, kot na
               primer kmetijska, razvoj podeželja, razvoj podjetnišva, skladnejši regionalni razvoj,
               skrb za nova delovna mesta in podobno.</p>
               <p>Slovenija za ta področja še vedno nima celovite in zlasti usklajene politike. Zato
               sprašujem vlado, kaj bo ukrenila za zagotovitev skladnejšega regionalnega razvoja
               Slovenije.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu poslancu Feriju Horvatu. Državni sekretar dr. Pirkmajer bo podal
               odgovor.</p>
            </sp>
            <sp who="SDZ2:PirkmajerEdo">

               <speaker>DR. EDO PIRKMAJER:</speaker>

               <p>Na vprašanje poslanca gospoda Horvata želim v imenu Ministrstva za ekonomske odnose
               in razvoj, ministra osebno, odgovoriti naslednje.</p>
               <p>Republika Slovenija že od leta 1971 dalje sistemsko usmerja regionalni razvoj ob
               upoštevanju koncepta policentričnega razvoja Slovenije. Do leta 1990 je bil dan
               poudarek predvsem podpori gospodarsko manj razvitih območij, to je takratnih občin,
               po letu 1990 s sprejetjem zakona o spodbujanju razvoja demografsko ogroženih območij
               pa razvoju geografsko zaokroženih območij, ki v razvoju znatno zaostajajo in so
               demografsko ogrožena, poleg tega pa še gorsko višinskih območij z obmejnimi naravnimi
               dejavniki za kmetijstvo.</p>
               <p>Presojo zakonske ureditve spodbujanja razvoja demografsko ogroženih območij v okviru
               celotnega sistema državnega razvojnega intervencionizma ter pripravo novega zakona,
               ki bi oblikoval osnove za koordinarano in s tem tudi učinkovitejše usmerjanje
               državnih razvojnih spodbud, so predlagala delovna telesa Državnega zbora in Državnega
               sveta v letu 1993. Predlog zakona o spodbujanju regionalnega razvoja je vlada
               predložila Državnemu zboru julija 1994, od tedaj dalje so se dogajale in zgodile
               mnoge sistemske spremembe, ki so pomembno spremenile posamezne izhodišča, ki so bila
               upoštevana pri pripravi tega zakona.</p>
               <p>Obravnava predloga zakona je potekala postopoma, najprej sta predlog obravnavala
               Odbor za gospodarstvo in Odbor za znanost tehnologijo in razvoj. Tedaj je bila tudi
               opravljena javna predstavitev predloga zakona. Organizirana je bila 1. februarja
               1995, podprla je predvsem konceptualna vprašanja ter hkrati poudarila pomen
               predloženega zakona za učinkovitejše vodenje politike regionalnega razvoja v
               Sloveniji. Osnovni, temeljni razlogi za izdajo zakona ostajajo seveda nespremenjeni.
               Slovenija, ki je majhna država, je še toliko bolj zainteresirana za uravnotežen
               razvoj v celotnem prostoru. To je izpostavila tudi vlada v strategiji gospodarskega
               razvoja Slovenije. V tej strategiji je regionalnemu razvoju posvetila posebno
               poglavje. Obravnavanje le demografsko ogroženih območij izven okvira celovite
               regionalne politike ne more biti uspešno, če se upadanje razvojne moči in stagnacije
               kažejo tudi v drugih okoljih, kjer gre prav tako za enostranske, ne dovolj trdne
               gospodarske strukture, za pomanjkanje znanja in podjetniške misli, za zastarelo in
               pomanjkljivo gospodarsko in družbeno infrastrukturo in podobno. Neupoštevanje povezav
               in razvojne soodvisnosti specifičnih pojavov in enot v širšem prostoru potvarja
               dejansko sliko razvojnih problemov in razvojnih možnosti nekega okolja.</p>
               <p>Regionalna razvojna politika v klasičnih pristopih, in ti so v Sloveniji še vedno
               prevladajoči, postavlja pod osnovni razvojni problem pomanjkanje kapitala in
               kvalificirane delovne sile. V tem tradicionalnem klasičnem pristopu predstavlja
               regionalna politika predvsem instrument za zaščito slabše razvitih regij pred
               konkurenco, domačo in tujo, s tem, da podjetjem na teh območjih z raznimi
               subvencijami zmanjšuje proizvodne stroške. To pa ta podjetja potiska v vedno večjo
               odvisnost od državne pomoči in zaradi tega tak pristop ni smiseln. V Evropi se je
               uveljavil drug, sodoben pristop in daje v Evropski uniji velike rezultate in v tem
               poudarjajo predvsem take oblike državnih razvojnih spodbud, ki so naravnane v celovit
               razvoj posameznih območij in s katerimi se na teh območjih odpravlja pomanjkanje
               podjetniške iniciative, inovacij, specifičnega znanja ter podpira medregionalne in
               mednarodne povezave z izgradnjo nove in posodobljene infrastrukture.</p>
               <p>Problematika regionalnega razvoja je tesno povezana tudi s predpriključitveno
               strategijo Slovenije, zato je bil delovni osnutek zakona, ki je pripravljen za drugo
               obravnavo, v okviru delovnih razgovorov predstavljen predstavnikom Evropske komisije
               v Ljubljani letos februarja. Ob tem je bilo izpostavljeno, da je zaradi dolgotrajnega
               zakonodajnega postopka morda na mestu razmislek o prednostnem pristopu k pripravi
               nacionalne strategije regionalnega razvoja. Ta naj bi podala osnovne smernice
               oblikovanja in vodenja regionalne politike v Sloveniji. Pripravo tovrstne strategije
               v svojih stališčih ob prvi obravnavi predloga zakona je predvidel tudi Državni zbor.
               Ministrstvo za ekonomske odnose in razvoj je zato ob pomoči programa PHARE pričelo
               pripravljati pripravo navedene strategije in to delo bo predvidoma zaključeno v
               začetku prihodnjega leta.</p>
               <p>Osnovni cilj predloga zakona za drugo obravnavo seveda ostaja nespremenjen in pomeni
               vzpostavljanje koordinacije med posameznimi resorji in institucijami z namenom
               usklajenega in s tem smotrnejšega usmerjanja različnih vrst in oblik državnih spodbud
               z oblikovanjem skupnega regionalnega imenovalca za njihovo uveljavljanje in
               dodeljevanje s ciljem spodbujanja uravnoteženega regionalnega razvoja v Sloveniji.
               Pri tem strategija izhaja iz naslednjih načel. Koncentracija sredstev na območjih s
               posebnimi razvojnimi problemi na območju s posebnim statusom, drugič partnerstva, ki
               zajema tesno sodelovanje in koordinacijo med državnimi in lokalnimi oblastmi,
               načrtovanja, to pomeni regionalnih razvojnih spodbud v okviru državnega proračuna in
               končno dodatno iz sredstev državnih razvojnih spodbud. Ta sredstva naj ne nadomeščajo
               ampak dopolnjujejo lastna sredstva občin in gospodarskih subjektov v občinah.</p>
               <p>Zakon, kot je sedaj zastavljen, bo določil Svet za regionalni razvoj kot
               koordinativno telo, preko katerega se bo omogočilo sodelovanje lokalnih predstavnikov
               pri obravnavi celovitih regionalnih razvojnih programov. Novost je razdelava oblike
               decentraliziranega oblikovanja in vodenja regionalne politike, ki jo predstavlja
               institut regionalnih razvojnih agencij. Predlog zakona bo treba prav s tega vidika še
               uskladiti s predvidenimi spremembami, povezanimi z vzpostavitvijo vmesne pokrajinske
               ravni lokalne samouprave. Prav tako bomo v skladu z ugotovitvami analize predloženih
               kriterijev in kazalcev poenostavili opredeljevanje posameznih tipov območij s
               posebnimi razvojnimi problemi in zagotovili objektivnost določanja na podlagi uradnih
               statističnih podatkov, posebej zbranih za ta namen. Lepa hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa doktorju Pirkmajerju, državnemu sekretarju Ministrstva za ekonomske odnose
               in razvoj. Dodatno vprašanje ima Feri Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala lepa. Najprej se želim državnemu sekretarju doktorju Pirkmajerju zahvaliti za
               temeljit odgovor. Prav ta odgovor potrjuje veliko utemeljenost tega vprašanja, vendar
               hkrati z vrsto odprtih vprašanj, ki jih je še treba razčistiti in doreči, predvsem
               vladi pa nekaterim tudi v parlamentu, opozarja na to, da ne bi smelo ostati samo pri
               tem odgovoru, če hočemo, da se tudi v praksi kaj zgodi in da se učinkovitost sistema
               pospeševanja skladnejšega regionalnega razvoja izboljša. Zato v skladu z drugim
               odstavkom 29. člena poslovnika Državnega zbora v imenu skupine enajstih poslancev iz
               vseh poslanskih skupin v tem državnem zboru predlagam, da opravimo razpravo o tej
               zadevi in da potem na koncu sprejmemo tudi ustrezna stališča in sklepe, ki zavežejo
               vlado, kaj v prihodnje narediti.</p>
               <p>Glede na časovno stisko predlagam, da te razprave ne opravimo danes, ampak v
               nadaljevanju te seje, kar je tudi v skladu s citiranim drugim odstavkom 29. člena
               poslovnika. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej poslanec Feri Horvat v imenu 10 podpisanih poslancev predlaga, da
               se razprava o tej tematiki opravi še na tej seji v naslednjem tednu. Točen datum te
               razprave bi določili na kolegiju predsednika Državnega zbora. Tako nadaljujemo z
               poslanskimi vprašanji. Poslanec Miroslav Mozetič, SKD. Mozetič, izvolite.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Gospod podpredsednik hvala lepa, tudi za to, da ste popravili in pravilno naglasili
               drugič moj priimek.</p>
               <p>Moj poslanski kolega je na 4. seji Državnega zbora 8. maja vprašal finančnega
               ministra, kdaj bo urejeno, kdaj se bo novogoriška banka ponovno osamosvojila, kar
               pomeni, da se razdelita Nova Kreditna banka Maribor in pa novogoriška banka.</p>
               <p>Odgovor na tisti seji državnega sekretarja, ne ministra, je bil: minister za finance
               trenutno daje tiskovno izjavo in predlagam, da damo na to vprašanje pisni odgovor do
               naslednje seje. Pisnega odgovora ni bilo niti do takrat naslednje seje, ki je bila
               22. maja, niti do še ene naslednje seje, ki je bila 26. junija, in niti ne do
               današnje seje. Zato sprašujem finančnega ministra, kdaj bo dal ta odogovor in prosim,
               da ta odgovor da danes. Podpredsednik vlade je pa v tistih dneh izjavljal, da je ta
               zadeva že urejena in da zagotavlja, da bo novogoriška banka postala samostojna banka
               in zato tudi sprašujem podpredsednika vlade, če je njegovo stališče bilo usklajeno in
               če je to res ali je izjavljal pač samo to, da so Primorci, ker je bilo na Primorskem,
               z veseljem to njegovo izjavo poslušali. Prosim, da mi finančni minister in gospod
               podpredsednik vlade odgovorita na ta vprašanja.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Mozetiču in opravičilo istočasno. Gospod podpredsednik vlade Marjan
               Podobnik, izvolite.</p>
            </sp>
            <sp who="SDZ2:PodobnikMarjan">

               <speaker>MARJAN PODOBNIK:</speaker>

               <p>Hvala lepa. V vladi smo se resno pogovarjali o vprašanju v delu, ki je v pristojnosti
               vlade, o vprašanju tudi prihodnjega razvoja bančnega sistema v Sloveniji. Izjava, ki
               sem jo dal tudi v Novi Gorici, je temeljila na teh pogovorih.</p>
               <p>Goriška banka bo skladno s temi dogovori po predlogu vladnih predstavnikov postala
               ponovno samostojna banka, s predlogom, da se ustrezno poveže v ustrezne bančne
               skupine oziroma da se na drug način doseže povezovanje v slovenskem bančništvu, ki pa
               seveda ne more temeljiti na nekih nekoliko neživljenjskih pristopih, kot smo jim bili
               priča v času povezovanja teh dveh bank. Mi smo trdno prepričani, da bo tudi ta
               pristop pripomogel k uspešnemu razvoju slovenskih bank v prihodnje.</p>
               <p>Vi veste, da je prišlo do zaključka sanacije dveh slovenskih bank, formalno
               pristojnost ima v končni fazi Banka Slovenije. S strani vlade pa bo prišel predlog,
               da se imenujejo trije upravni odbori, torej za Novo Ljubljansko banko, Novo kreditno
               banko Maribor in goriško banko. Možno pa je, da bo formalni postopek tak, da se bosta
               po zaključku sanacije morala najprej imenovati upravna odbora bank, ki sta izšla iz
               sanacije, vendar s priporočilom vlade, da se oblikujejo v tem smislu tri banke. Tudi
               na osnovi pogovorov in dogovorov s predstavniki Agencije za sanacijo bank in
               hranilnic in Banke Slovenije pričakujemo, da bo prišlo do take rešitve. Lahko povem
               še oceno, da je to rešitev, ki je pozitivna in v korist tako komintentom in razvoju
               bančništva na Štajerskem kot razvoju bančništva na Primorskem in obenem prepričanje,
               da bo na tak ali drugačen način tudi v prihodnje prihajalo do povezovanja slovenskih
               bank v večje bančne skupine. Na kakšen način se bo izpeljal postopek, pa še ni v
               celoti dogovorjeno. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod podpredsednik vlade. S strani finančnega ministrstva mogoče?
               Dodatno vprašanje ima kolega Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Jaz se podpredsedniku vlade zahvaljujem za odgovor. Na žalost finančnega
               ministra ni, kar kaže tudi na to, poglejte, mi imamo po poslovniku, da sprašujemo
               vlado, po ustavi je vlada predsednik in ministri. Ministrov, vsaka jim čast tistim in
               zahvala, ki so prišli, vendar ni. Včeraj smo tudi slišali, da državni sekretarji niso
               vlada. To je rekel državni sekretar, ki je strokovnjak zdaj za te zadeve znotraj
               vladnih služb. Tako da ne vem, s kom se pogovarjamo in tukaj nastane drugi strah,
               nastane strah, da enostavno ni nikakršne odgovornosti, kar smo tudi že prebrali, da
               vlada praktično in ministri, nihče nikomur za svoja mnenja in stališča ne odgovarja.
               Vendar še enkrat, podpredsedniku hvala. Vendar stvar je v tem, da podobne odgovore
               smo mi že dostikrat slišali in tudi ljudje v bankah so dostikrat slišali, da se
               dogovarja, pogovarja, da se pripravlja, da je tik pred koncem, vendar tistega konca,
               tiste rešitve pa ni in tukaj je tudi vprašanje, kdaj se bo zgodilo. Ali je to samo
               <q>"čehlanje"</q> ušes, primorskih ušes, bom rekel, ali pa novogoriških ušes, ker to radi
               slišijo in jih na ta način pač tolažimo, saj bo, saj bo. Vendar vprašanje je, kdaj.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod podpredsednik vlade, želi dodatno dati odgovor?</p>
            </sp>
            <sp who="SDZ2:PodobnikMarjan">

               <speaker>MARJAN PODOBNIK:</speaker>

               <p>Najkasneje v 14 dneh bodo predlagani upravni odbori teh bank, ki so izšle iz
               sanacije. Predlagali bomo upravne odbore vseh treh bank. Jaz trdno verjamem, da bo
               tudi Banka Slovenije upoštevala to voljo, ki izhaja iz dogovora na vladi, in bodo
               potrdili oblikovanje treh bank, torej ljubljanske, mariborske in goriške banke.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na četrto poslansko vprašanje. Gospod Leon Gostiša, Slovenska
               ljudska stranka, izvolite.</p>
            </sp>
            <sp who="SDZ2:GostišaLeon">

               <speaker>LEON GOSTIŠA:</speaker>

               <p>Hvala lepa za besedo. Spoštovani kolegi in kolegice, predstavniki vlade! Dajem
               poslansko pobudo Vladi Republike Slovenije, ki se glasi:</p>
               <p>V prehodnih določbah zakona o telekomunikacijah, sprejetega na 5. seji Državnega
               zbora Republike Slovenije, je Telekomu Slovenije zagotovljeno, da je, citiram, <q>"do
               31.12.2000 izključni izvajalec javne govorne telefonije in teleksa iz prvega odstavka
               4. člena ter gradnje in opravljanja javnega telekomunikacijskega omrežja"</q>. Ter
               naprej, da je, spet citiram, <q>"javno podjetje dolžno poslovati v skladu z nacionalnim
               programom iz 3. člena tega zakona, ki ga Vlada Republike Slovenije predloži v sprejem
               Državnemu zboru Republike Slovenije v roku 6 mesecev po uveljavitvi tega zakona"</q>.</p>
               <p>Pobuda je sledeča: V takem položaju, ko zakon omogoča Telekomu monopolni položaj, se
               zdi povsem absurdno, da je Telekom Slovenije eden največjih domačih oglaševalcev, ki
               preko vsakih razumnih mej predstavlja svoje storitve v različnih medijih in drugih
               oblikah komuniciranja z javnostjo. Vladi Republike Slovenije dajem pobudo, da v
               okviru nacionalnega razvoja telekomunikacij predvidi tudi obseg in način oglaševanja
               Telekoma Slovenije do uvedbe liberalizacije tržišča telekomunikacij.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Odgovor, prosim.</p>
            </sp>
            <sp who="SDZ2:RozmanMiro">

               <speaker>DR. MIRO ROZMAN:</speaker>

               <p>Hvala lepa. Sprejemamo pobudo poslanca, ki je postavil to vprašanje, vendar pa je
               nekako ne moremo realizirati v tej obliki, kot je on predlagal.</p>
               <p>Namreč, v skladu s 3. členom zakona o telekomunikacijah, ki opredeljuje, da se z
               nacionalnim programom določa dolgoročni razvoj telekomunikacijskega omrežja in
               storitev, vlaganje v javno TK omrežje in uporaba ekonomsko upravičenih tehnologij za
               pokrivanje podeželskih in manj razvitih območij z javnimi TK storitvami, menimo, da
               nacionalni program razvoja telekomunikacij ne more določati obsega in načina
               oglaševanja in sponzoriranja Telekom Slovenije. Telekom Slovenije je namreč izključni
               izvajalec javne govorne telefonije in teleksa iz prvega odstavka 4. člena ter gradnje
               in opravljanja javnega TK omrežja, za ostale storitve pa torej nastopa enakopravno na
               trgu, kar zahteva tudi aktivno politiko Telekoma na področju marketinga.</p>
               <p>Zaradi tega predlagamo, da se večji del sredstev, ki se danes uporablja predvsem za
               sponzoriranje in marketing, preusmeri v raziskave trga, ki bodo omogočile oblikovanje
               marketinške matrike, gostote priključkov in števila storitev, ki jih potrebujejo
               uporabniki, kar bo tudi pripomoglo k učinkovitemu poslovanju Telekoma tudi po
               liberalizaciji tržišča telekomunikacijskih storitev. Politiko porabe sredstev za
               oglaševanja pa bo nadziral lastnik Telekoma Slovenije preko nadzornih organov
               podjetja.</p>
               <p>Jaz mislim, da bi bilo neprimerno to delati preko nacionalnega programa. Mislim pa,
               da je drugače pobuda pozitivna in bomo skušali preko nadzornih organov usmerjati ta
               sredstva predvsem v tržne raziskave, ki pomenijo dokaj trdno delo pri iskanju
               potencialnih naročnikov in ugotavljanju, kakšne storitve ti naročniki potrebujejo.
               Ker šele potem, ko smo mi raziskali potrebe po teh storitvah, lahko omrežje zgradi in
               zagotovi te storitve in šele nato je smiselno oglaševati in reklamirati. Dokler
               nimamo tega zgrajenega, je to nesmiselno. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa doktor Rozmanu za odgovor na pobudo. Je kolega Gostiša zadovoljen?
               Prehajamo na peto vprašanje oziroma pobudo. Zoran Lešnik, DeSUS.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Spoštovani podpredsednik, kolegice in kolegi. Najprej vprašanje, koliko lahko zdaj,
               jaz sem napovedal, da bom postavil dve vprašanji.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Imate časa tri minute, za dve vprašanji tri.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Dobro, bom. Poslansko vprašanje Ministrstvu za kmetijstvo, gozdarstvo in
               prehrano.</p>
               <p>Ujme ne prizanašajo kmetijstvu in gozdarstvu. Žled v gozdovih, pozeba, suša, toča so
               na posameznih območjih Slovenije že tudi letos povzročili precej škode. Proti
               nekaterim ujmam ni obrambe, proti toči pa je. Le-ta se je od skromnih začetkov pred
               tremi desetletji razvila v sodobno radarsko obrambo z raketami visokega dosega in
               uporabo letal.</p>
               <p>Čeprav so mnenja o uspešnosti obrambe različna, prevladuje splošno mnenje, to pa ni
               mnenje Meteorološkega zavoda, da je bila obramba uspešna, če le ni odpovedal človek.
               Toda kot kaže, je sorazmerno dobro organizirana obramba proti toči v odmiranju. Ker
               letos menda še ni bila izstreljena nobena raketa, protitočna raketa, da ne bi kdo
               mislil raketa naše vojske, je toča na posameznih območjih predvsem na Goričkem,
               Slovenskih Goricah pa tudi v osrednji Sloveniji že klestila po trti, sadnem drevju in
               poljščinah.</p>
               <p>Ministrstvo za kmetijstvo, gozdarstvo in prehrano sprašujem, kakšna je usoda obrambe
               proti toči in s čim jo bomo nadomestili, če bomo to, ki jo imamo, ukinili. In še to,
               kako daleč so dogovori, ali morda celo izvajanja v zvezi z našimi sosedi Italijani,
               ki naj bi, kot je slišati, organizirali obrambo proti toči z letalom tudi pri nas ali
               pa opravljali nekatere letalske raziskave v zvezi s točo.</p>
               <p>Poslansko vprašanje Ministrstvu za notranje zadeve. Kdaj bo policija zagotovila
               varnost krajanom, ki živijo ob regionalnih in magistralnih cestah ali le-te
               uporabljajo kot udeleženci v prometu, pred brezobzirnimi motoristi, ki so posamezne
               odseke magistralnih in regionalnih cest spremenili v dirkališča? Konkretno. Tako kot
               številni občani ob magistralni cesti Maribor-Šentilj v dolžini približno 12
               kilometrov, ker do meje se zgleda ne peljejo, se tudi sam čutim ogroženega. To vse od
               takrat, ko so to cesto začeli uporabljati za svoje izživljanje lastniki močnih
               motorjev, ki tudi skozi gosto naseljene kraje drvijo po vizualni oceni s hitrostjo
               150 ali celo več km/uro. To se dogaja vsak dan, od zgodnje pomladi do pozne jeseni.
               Kljub temu, da so se krajani že večkrat pritožili, tudi sam sem o primeru obvestil
               načelnika uprave za notranje zadeve v Mariboru, ni čutiti izboljšanja. Namesto
               ukrepanja se policija izgovarja na nemoč, slabo opremljenost itd., seveda je pa to
               lahko le del resnice. Je pa resnica v hitrosti, ker pravijo, da jih ne morejo ujeti v
               radar. Potem verjetno že tako drvijo. Ministrstvu se zahvaljujem za odgovor, še
               zlasti, če bodo odgovoru sledili tudi ukrepi, ki bodo onemogočili brezobzirne
               motoriste. Ministrstvo za kmetijstvo, gozdarstvo in prehrano pa prosim še za pisni
               odgovor, ki sem ga pisno postavil v zvezi z biološko predelavo hrane. Ministrstvo za
               finance pa seveda tudi za čimprejšnji odgovor na tri zastavljena vprašanja. Hvala
               lepa, gospod podpredsednik, se opravičujem.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej na prvo vprašanje, obramba pred točo, bo odgovoril minister za
               kmetijstvo, gospod Smrkolj.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Dober dan, gospe poslanke in poslanci! Glede vprašanja, ki ga je postavil gospod
               Zoran Lešnik, kako bo letos v Sloveniji oziroma zakaj ne deluje letos v Sloveniji
               obramba proti toči, bi rad pojasnil naslednje. Kot je vsem znano, je sistem obrambe
               proti toči v zadnjih letih deloval neučinkovito in izredno velik problem se je
               pojavil tudi z dobavo kvalitetnih raket za izvajanje te obrambe. Vlada Republike
               Slovenije je na 5. seji dne 27. marca o tem razpravljala in tudi o teh vprašanjih
               sprejela sklep, da se v letošnjem letu obramba proti toči z raketami ne izvaja, glede
               na to, da je kvaliteta teh raket izredno vprašljiva. In drugo, kar se je pojavilo kot
               zelo resno vprašanje, da je izvajanje obrambe proti toči, glede na vse gostejši
               letalski promet v slovenskem prostoru skoraj nemogoče.</p>
               <p>Je pa vlada na tej isti seji sprejela sklep, da se dodatno proučujejo možnosti tudi
               obrambe proti toči s talnimi generatorji in tudi možnost izvajanja obrambe proti toči
               z letali, da se to ponovno preuči.</p>
               <p>Vlada je predvsem v okviru razprave tudi sprejela sklep, da se ponovno prične
               pogovarjati o novem sistemu, ki pa ne bi bil klasični sistem obrambe proti toči,
               ampak da se poskuša predvsem trajne posevke ali trajne nasade zavarovati proti toči z
               mrežami in pa tudi, da se poskuša speljati sistem zavarovanja trajnih posevkov pri
               zavarovalnicah. Zakon, ki je v parlamentarni proceduri glede sanacije škod po ujmah,
               tudi predvideva, da bi se v Sloveniji vzpostavil sistem zavarovanja posevkov, tako
               kot je v večini dežel Evrope. Samo še nekaj dežel uporablja obrambo proti toči s
               talnimi generatorji in delno z avioni, klasična obramba, kot smo jo mi imeli z
               raketami, pa se v Evropi ne uporablja več.</p>
               <p>Mi bomo seveda tudi v okviru proračuna pričeli spodbujati predvsem to zavarovanje in
               tudi v okviru proračuna zagotavljali del sredstev za nabavo mrež, ki predvsem pri
               trajnih nasadih občutno zavarujejo pridelek proti škodi, ki jo povzroča toča. Hvala
               lepa.</p>
               <p>Glede drugega gospod Lešnik, pisno vprašanje smo vam že poslali glede biološke
               prehrane, verjetno vam je znano posvetovalna služba je pripravila navodila za
               ekološko predelavo hrane se pa tudi intezivno peljejo priprave za izdajo predpisov,
               normativov in organiziranje kontrolne mreže, ki je tudi nujna, da se taka ekološka
               predelava hrane pojavi na trgu. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru, na drugo vprašanje bo odgovoril minister Mirko
               Bandelj.</p>
            </sp>
            <sp who="SDZ2:BandeljMirko">

               <speaker>MIRKO BANDELJ:</speaker>

               <p>Spoštovani! Gospod poslanec gospod Lešnik je pravzaprav v svojem vprašanju že tudi
               pokazal, kje je srž problema.</p>
               <p>Dejstvo je, da je zakonodaja s področja varnosti v cestnem prometu izredno zastarela,
               deli se na več zakonov, poleg tega so to zakoni še iz bivše države, stari skoraj 20
               let in seveda neprilagojeni za sodobne cestne razmere. Razmere, v katerih so ceste
               pravzaprav v nič kaj zavidljivem stanju, da ne rečem še kaj slabšega in tudi
               neprilagojene sodobnim prevoznim sredstvom, tako avtomobilskim, avtomobilom, ki jih
               je v tej državi zmeraj več in to dobrih, kvalitetnih, dragih avtomobilov kot tudi
               motorjev.</p>
               <p>Ne glede na to, policija vendarle reagira tam, kjer lahko reagira in kolikor ima za
               to pooblastil. Zaenkrat je žal v veliki meri nemočna, tako kar se tiče samih
               pooblastil, kot tudi kar zadeva tehničnih sredstev za pregon in preprečevanje
               tovrstnih dejanj.</p>
               <p>Kar se tiče tehničnih sredstev, si jaz zelo težko upam povedati, da bo kaj kmalu
               bolje; nasprotno, sredstva, ki so namenjena delovanju policije, delovanju notranjega
               ministrstva so iz leta v leto manjša. Seveda mislim, da bi kazalo imeti tudi to pred
               očmi takrat, ko se govori o dragi, razsipni in ne vem kakšni državi. Kajti to so na
               koncu realni problemi te države in njene učinkovitosti.</p>
               <p>Kar se pa tiče samih pooblastil, pa lahko zagotovim, in seveda računam tukaj na
               podporo Državnega zbora, naslednji teden bo iz vlade predvidoma šel v Državni zbor v
               tretje branje zakon o varnosti v cestnem prometu, ki bo policistom dal ustrezna
               pooblastila, da bodo lahko preprečevali tovrstna dejanja.</p>
               <p>Jaz sicer vem, da gospoda poslanca nisem čisto zadovoljil, ampak to je največ, kar v
               tem trenutku lahko povem. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru za notranje zadeve. Gospod Lešnik, ste zadovoljni?
               <stage xml:id="Redna-06-1997-07-04.stage6">(Govori iz klopi.)</stage> Z odgovori mislim, z odgovori. Hvala lepa.</p>
               <p>Prehajamo na naslednje vprašanje oziroma pobudo. Franc Čebulj, Socialdemokratska
               stranka.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala, gospod podpredsednik. En lep dober dan vsem skupaj! Vlado Republike Slovenije
               sprašujem naslednje:</p>
               <p>Kdaj namerava Vlada Republike Slovenije Državnemu zboru Republike Slovenije
               predložiti predlog državnega proračuna za leto 1997? Kdaj pa predlog zaključnega
               računa državnega proračuna za leto 1996?</p>
               <p>215. člen poslovnika Državnega zbora Republike Slovenije določa, da mora Vlada
               Republike Slovenije predložiti predlog proračuna najkasneje do 1. oktobra tekočega
               leta, kar pomeni, da Vlada Republike Slovenije s tem zamuja že več kot 9 mesecev.
               226. člen poslovnika pa določa, da mora Vlada Republike Slovenije predlog zaključnega
               računa proračuna predložiti najkasneje za junijsko sejo Državnega zbora Republike
               Slovenije.</p>
               <p>Ponovno pa sprašujem in zahtevam pisni odgovor ministra za kmetijstvo, gospoda Cirila
               Smrkolja, ali je že v skladu z ministrom za finance in ministrom, pristojnim za
               reformo lokalne samouprave, kar sem predlagal v začetku mandata kot predlog, da
               občine prejmejo zagotovljena sredstva za pospeševanje kmetijstva in gozdarstva. Tudi
               Odbor za kmetijstvo in gozdarstvo je ta predlog, ki sem ga posredoval, soglasno
               sprejel. In bi prosil danes tukaj ustni odgovor in tudi seveda pisni, prav tako tudi
               odgovor gospoda podpredsednika vlade na moje prvo vprašanje, ker gospoda ministra
               Gasparija ni tukaj. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Čebulj. Kdo bo podal odgovor? Gospod podpredsednik vlade, Marjan
               Podobnik. Izvolite.</p>
            </sp>
            <sp who="SDZ2:PodobnikMarjan">

               <speaker>MARJAN PODOBNIK:</speaker>

               <p>Spoštovani! V zvezi s pripravo proračuna lahko povem, da je njegova priprava v zelo
               intenzivni, verjamem, da se približuje zaključni fazi in da bo v nekaj tednih tudi v
               Državnem zboru. Rad bi poudaril to, da prav v zadnjem obdobju so prav vprašanja, ki
               so povezana z zaščitno ureditvijo, spremembo ustave in nekatera druga vprašanja,
               zavrla aktivnosti na tem področju, tudi ključnih predstavnikov vladnih strank, ki so
               se angažirali na teh drugih področjih. Verjamem, da bo po začetku, torej, da bo
               proračun za leto 1998 možno dejansko predlagati in tudi obravnavati skladno z
               veljavno zakonodajo in poslovnikom. Kar se pa tiče proračuna za leto 1997, pa so bile
               nekatere objektivne okoliščine, ki so njegovo pravočasno predložitev pač oteževale.
               Jaz upam, da bo tudi s konstruktivnim pristopom tudi v Državnem zboru pri nekaterih
               drugih vprašanjih omogočeno, da se bomo lahko v zadostni meri posvetili, še posebno
               ko gre za pripravo proračuna za leto 1998, ki bo pomenil tudi pripravo nekaterih
               sistemskih rešitev in pomembnih sistemskih sprememb, ki jih seveda proračun za leto
               1997 zaradi tega zamika v večjem delu še ne bo mogel upoštevati. Točnega datuma pa,
               žal, danes ne morem povedati. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod podpredsednik. Gospod minister za kmetijstvo.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Glede drugega dela vprašanja bi rad rekel naslednje. Nisem točno informiran, da bi
               Odbor Državnega zbora za kmetijstvo, gozdarstvo in prehrano to stališče sprejel glede
               financiranja kmetijstva in gozdarstva v okviru sredstev državnega proračuna. Povedati
               pa moram, da naše ministrstvo ima v zasnovah proračuna za leto 1997 postavko, ki naj
               bi zagotavljala ustrezna razmerja sredstev, in upam, da bo v okviru razprave o
               proračunu tudi ta postavka sprejeta. Na ta način bi seveda tudi želeli, da naše
               ministrstvo oziroma vlada ustrezno usmerja sredstva, ki jih občine tudi namenjajo za
               ta del, ker velikokrat ugotavljamo, da so ta sredstva, ki jih občine namenjajo,
               izredno učinkovita, ugotavlja se pa tudi, da v nekaterih primerih niso koristna.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru Smrkolju. Dodatno vprašanje, gospod Čebulj.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa še enkrat za besedo. Gospoda ministra, gospoda Cirila, Smrkolja bi vseeno
               spomnil na pobudo, ki sem jo sprožil na prvem zasedanju, ko smo poslanci pobude in
               vprašanja zastavljali vam, spoštovani iz vlade. Takrat ste, gospod Smrkolj, rekli, da
               boste vnesli v proračun za leto 1998 posebno postavko, ki jo boste utemeljili tudi s
               kompletno analizo stanj v občinah na področju kmetijstva, ki bi bila osnova za
               kriterij za razdelitev teh sredstev za namenska sredstva v proračune občin. Danes to
               drugače trdite.</p>
               <p>Zato bi vas še enkrat pozval, da tudi tako, kot ste obljubili, tudi dejansko v
               državni proračun za leto 1998 tudi ta sredstva namenite občinam. Ker se ne strinjam,
               da občine nepravilno plasirajo sredstva za pospeševanje ali subvencioniranje v
               kmetijstvu. Mislim, da imamo občine bistveno boljši pregled nad potrebami v
               kmetijstvu kot pa ministrstvo, kot centralno vodenje iz Ljubljane. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Dodatna pobuda. Gospod minister Smrkolj bo dal še dodatni odgovor oziroma
               obrazložitev.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Še enkrat bi rad pojasnil, da tukaj gre dobesedno za nerazumevanje tistega, kar sem
               rekel. Jaz sem rekel, da naše ministrstvo jasno v predlogu proračuna za leto 1997,
               tudi 1998, postavko uvaja, pri njej vztraja, da bomo seveda v okviru tega tudi
               kriterije pripravili.</p>
               <p>Drugo, kar sem rekel, ne to, da občine ne - v velikem delu občine kvalitetno
               usmerjajo ta sredstva, za nekatere primere pa ugotavljamo, da niso v skladu s
               politiko, strukturno, tudi cenovno, da nedefinirano usmerjana sredstva povzročajo
               probleme med občinami samimi, ker tudi ta sredstva vplivajo na cenovno politiko v
               tistem območju. Zato sem rekel, da bomo te kriterije pripravili in tudi usmerjali.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Tako je to vprašanje končano. Državna sekretarka iz
               Ministrstva za finance, Marija Janc.</p>
            </sp>
            <sp who="SDZ2:JancMarija">

               <speaker>MARIJA JANC:</speaker>

               <p>Spoštovani gospod poslanec, dolžni smo še odgovor glede zaključnega računa za leto
               1996.</p>
               <p>Zaključni račun je pripravljen, pred približno mesecem dni je bil poslan v mnenje
               Računskemu sodišču. Takoj po pridobitvi tega mnenja bo poslan v vladno proceduro in v
               Državni zbor. Za julijsko sejo pa to ne bo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospa Janc. Prehajamo na sedmo vprašanje. Gospod Davorin Terčon,
               Liberalna demokracija Slovenije.</p>
            </sp>
            <sp who="SDZ2:TerčonDavorin">

               <speaker>DAVORIN TERČON:</speaker>

               <p>Spoštovani, ker se moja pobuda nanaša na isto vprašanje, o katerem je danes že tekla
               razprava, to je na razdružitev nove KBM, se ustni razpravi odpovedujem. Moja pobuda,
               da se vlada javno opredeli do tega vprašanja, pa naj ostane kot pisna. Hvala lepa.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Terčonu. Prehajamo na osmo vprašanje. Marie Pozsonec ni tukaj, ga
               bomo preskočili. Gremo na deveto vprašanje - gospa Helena Hren-Vencelj, izvolite.
            </p>
            </sp>
            <sp who="SDZ2:HrenVenceljHelena">

               <speaker>DR. HELENA HREN-VENCELJ:</speaker>

               <p>Lep pozdrav vsem! Gospod državni sekretar Zajec iz Ministrstva za promet in zveze mi
               je dal pisni odgovor na moje prejšnje vprašanje na 5. seji in se mu lepo zahvaljujem.
               Odgovor je pravzaprav to, kar bi moralo Ministrstvo za šolstvo in šport napraviti. Ni
               mi pa odgovoril na vprašanje, kako je poskrbljeno za varnost slovenskih voznikov
               tovornjakov, ki vozijo po cestah nekdanje Sovjetske zveze in držav bivše Jugoslavije
               in za ta odgovor bi ga pa še prosila.</p>
               <p>Imam pa novo vprašanje za Ministrstvo za promet in zveze oziroma gospoda državnega
               sekretarja, na katerega bo pa verjetno lahko takoj odgovoril. Sprašujem, kdaj bo
               obnovljena magistralna cesta M10, in sicer odsek 300 in 301, to je smer Ljubljana -
               Postojna oziroma zakaj to ni že urejeno. Petindvajset let je preteklo od dokončanja
               odseka avtoceste Vrhnika - Postojna in 14 let od izgradnje na relaciji Brezovica -
               Vrhnika in pri iskanju soglasij za pridobivanje zemljišč za gradnjo avtoceste so bila
               ta dobljena tudi na osnovi obljube, da bo v nekaj letih obnovljena magistralna cesta
               M10, ki je prav zaradi prevoza težkega prevoza na barjanskem terenu utrpela veliko
               škodo. To je eno vprašanje. Ta stvar se je zaostrila še posebej v zadnjem času, ko se
               je pravzaprav praktično podrl most, ki je bil zgrajen kot nadomestni most čez
               Podlipščico, ko je avtocesta prerezala prejšnji most in je zdaj onemogočen dostop
               kmetom na svoja kmetijska zemljišča in to tistim kmetom, ki so takrat zemljo dali za
               gradnjo avtoceste. In pa, to je pa povezano z DARS-om, ker je kamnolom, ki ga imamo v
               naši občini, kamnolom Verd, ki je državnega pomena, in ga občina niti ne more zato
               zapreti, ta kamnolom obremenjuje s tovorom 200 in več tovornjakov lokalne ceste, ki
               jih mora občina sama vzdrževati, pri tem pa DARS ne dovoli priključka na avtocesto,
               po kateri bi se lahko odvil promet s tem tovorom na sever ali na jug, kamor se ta
               material dovaža za gradnjo ceste v smer sever in jug.</p>
               <p>Prosim, če mi gospod državni sekretar pove, kdaj bo torej ta cesta M10, predvsem
               odsek 300 in pa 301, dokončno sanirana. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala kolegici doktor Hren-Vencljevi. Gospod državni sekretar, Žare Pregelj iz
               Ministrstva za promet in zveze.</p>
            </sp>
            <sp who="SDZ2:PregeljŽarko">

               <speaker>ŽARKO PREGELJ:</speaker>

               <p>Spoštovani! Dovolite, da vas najprej lepo pozdravim. Poskušal bom podati na ravnokar
               postavljeno vprašanje odgovor. Seveda odgovor je težko popolnoma določen, kajti tudi
               ta odsek, če sem prav razumel, gre za staro magistralko med Brezovico in Vrhniko, za
               tiste dele, ki še niso obnovljeni. Tudi ta odsek je pač predmet proračunske razprave
               oziroma uvrstitve v letošnji proračun. Glede na sorazmerno skromna sredstva, bo
               verjetno težko vse postoriti že v tem letu. Imamo pa predvideno sanacijo tega odseka,
               en del mogoče tudi že na podlagi interventnega zakona, pač tisti del, ki se bo lahko
               strokovno pokril iz teh sredstev, se pravi del, ki se nanaša zgolj na
               preplastitev.</p>
               <p>Glede problematike kamnoloma in priključka na avtocesto vam žal zdaj ne morem
               direktno odgovoriti, zakaj to ni bilo narejeno. Negativni odgovor DARS-a je bil
               seveda razumljiv, kajti gre za določene prometne zakonitosti, ki so pač na tem
               področju takšne, kakršne so. Običajno se avtocesta ne navezuje na kamnolom. Mislim,
               da je tukaj razumljivo. Seveda pa glede na velikost tega kamnoloma in na obremenitev
               lokalne ceste, popolnoma razumem vašo pobudo in bomo poskušali to problematiko
               proučiti in vam potem detajljno odgovoriti. Za samo sanacijo te magistralke, kakor
               tudi za celotno problematiko Brezovice, gre za dodaten peš prehod čez avtocesto, smo
               seznanjeni in jo rešujemo. Upamo, da v kolikor bodo sredstva zadoščala, bomo že letos
               nekaj naredili. Zakaj omenjam problematiko sredstev? Zato, ker kot kaže bo težko v
               letošnjem letu zaradi pozno sprejetega proračuna zagotoviti sredstva, ki se bodo
               lahko aktivirala za rekonstrukcije. Ta cesta je potrebna določene rekonstrukcije, ne
               da se večino problemov rešiti zgolj s preplastitvijo, tako da je pač v letošnjem letu
               to objektivni problem. Je pa problem v reševanju, to vam pa lahko zagotovim. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod državni sekretar. Odgovor bo dodal tudi minister za promet in
               zveze, gospod Bergauer.</p>
            </sp>
            <sp who="SDZ2:BergauerAnton">

               <speaker>MAG. ANTON BERGAUER:</speaker>

               <p>Spoštovani predsedujoči, cenjene poslanke in poslanci! Še del odgovora, ki je bil
               prvotno postavljen, to je varnost voznikov in tovora na prometnicah, ki peljejo proti
               vzhodu in v te države. Moram reči, da tečejo tu večje aktivnosti, mednarodne
               aktivnosti. Mi smo v prejšnjem tednu bili na tretji panevropski konferenci v
               Helsinkih, kjer je bila sprejeta tako imenovana helsinška deklaracija, v kateri so
               določeni cilji in ukrepi tudi za dosego teh ciljev, med njimi tudi uresničevanja
               varnosti na teh poteh. Ker je na tem področju prihajalo v preteklosti do večjih
               težav, tako da tu so določeni mednarodni ukrepi, ki bodo izboljšali to varnost, tako
               voznikov kakor tovora. Seveda je pa izredno pomembno, na kar je tudi v teh dokumentih
               opozorjeno, gre za same prevoznike. Namreč prevozniki na tako dolga potovanja ne
               morejo pošiljati samo enega šoferja, kot se to mnogokrat dogaja z neprimernimi
               vozili, ampak je potrebno tudi na tem področju narediti tako, da tudi s tega stališča
               opozarjamo na prevoznike, da morajo biti tudi prav organizirani. Seveda je pa to
               precej zavest po tem dokumentu, da morajo te države imeti na avtocestah ustrezna
               parkirna mesta in seveda tudi ustrezno opremo teh parkirnih mest. Seveda mi sami, ki
               pa se podajamo na te poti, pa moramo tudi biti ustrezno, tako moštveno v vozilih,
               kakor tudi tehnično, opremljeni. Na tem se precej dela in mislim, da se bodo ta
               stanja tudi v bodoče izboljšala, ker so bili postavljeni dokaj jasni cilji in ukrepi,
               ki jih moramo v vseh državah spoštovati. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Prehajamo na deseto poslansko vprašanje. Peter Lešnik,
               Slovenska nacionalna stranka.</p>
            </sp>
            <sp who="SDZ2:LešnikPeter">

               <speaker>PETER LEŠNIK:</speaker>

               <p>Hvala lepa, gospod podpredsednik. Spoštovane kolegice, kolegi, predstavniki vlade,
               lep dober dan vam želim! Ustno poslansko vprašanje pa naslavljam na ministra za
               zdravstvo Republike Slovenije, gospoda dr. Marjana Jereba, v zvezi z intervjujem v
               <q>"Dnevniku"</q> in <q>"Večeru"</q> z dne 14. junija, stran 5, rubrika <q>"V žarišču"</q>.</p>
               <p>Na začetku intervjuja ste napovedali, da se bo moralo zdravstvo bolj organizirano
               spoprijeti s predolgimi čakalnimi dobami. Odgovorili ste pa naslednje: <q>"Kratkoročno
               pomeni problem denar, ki ga je potrebno investirati v ozka grla. Drug problem pa je
               naval pacientov na storitve v bolnišnicah, kar je treba preusmeriti v osnovno
               varstvo. Večjo težo je torej potrebno dati osnovnemu zdravstvenemu varstvu."</q></p>
               <p>Sprašujem gospoda ministra, ali je res samo denar kriv za predolge čakalne dobe? Ali
               ni problem tudi kje drugje, na primer v bolnišnicah? Iz vašega intervjuja ne vidim
               nikakršnih zagotovil, da se bodo nesprejemljive in nerazumno predolge čakalne dobe
               skrajšale. Gospod minister, vi ste krivdo enostavno prenesli na paciente in denar.
               Pacientov pa to seveda ne zanima, pacientov tudi ne zanima neorganziranost zaposlenih
               v specialističnih ambulantah; preprosto zahtevajo in želijo od zdravstvenega varstva
               več socialne pravičnosti. Tukaj so vloge namreč popolnoma zamenjane. Stvari je pa
               treba diametralno postaviti, tako da v primeru bolezni predolge čakalne dobe - od 4,
               12, 20 mesecev in več - ne bodo njihov, temveč vaš problem.</p>
               <p>Od vas, gospod minister, želim pisni odgovor, sedak ša istni odgovor, kaj je bilo v
               Ministrstvu za zdravstvo konkretnega narejeno za odpravo teh predolgih čakalnih
               dob.</p>
               <p>Isto vprašanje sem vam že postavil na <q>"hearingu"</q> za ministra in menim, da po štirih
               mesecih je bilo dovolj časa, da se na tem področju kaj stori. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Petru Lešniku. Odgovor bo verjetno ostal pisni, ker gospoda
               ministra za zdravstvo oziroma državnega sekretarja ne vidim. Torej, Peter Lešnik bo
               dobil pisni odgovor s strani ministrstva.</p>
               <p>Prehajamo na enajsto vprašanje. Gospod Peter Lešnik z mojo interpretacijo ni
               zadovoljen. Izvolite, gospod Peter Lešnik.</p>
            </sp>
            <sp who="SDZ2:LešnikPeter">

               <speaker>PETER LEŠNIK:</speaker>

               <p>Predsedujoči, sprašujem vas, zakaj ministra za zdravstvo ni na seji? Mislim, da so
               predolge čakalne dobe pomembna zadeva za prebivalce naše republike.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Gospod poslanec, jaz vam tega odgovora na žalost ne morem dati, bo pa<gap n="..."/></p>
            </sp>
            <sp who="SDZ2:LešnikPeter">

               <speaker>PETER LEŠNIK:</speaker>

               <p>Jaz, v glavnem, ne sprejemam te rešitve, da gospoda ministra ni tukaj. Hvala lepa.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Vsekakor bo ministrstvo poskrbelo, da boste dobili pisni odgovor.</p>
               <p>Prehajamo na enajsto poslansko vprašanje. Gospod Bojan Kontič, Združena lista
               socialnih demokratov.</p>
            </sp>
            <sp who="SDZ2:KontičBojan">

               <speaker>BOJAN KONTIČ:</speaker>

               <p>Spoštovani! Lepo pozdravljeni! Vlada Republike Slovenije je na seji 20.2.1997
               določila besedilo predloga odloka o določitvi razmerja med povprečno starostno
               pokojnino za polno pokojninsko dobo in povprečno plačo za leto 1997. Odlok je
               obravnavalo matično delovno telo in na glasovanju ni dobil potrebne podpore in
               verjetno je ravno zaradi tega razloga tudi izginil iz procedure. Skladno z zakonom o
               pokojninskem in invalidskem zavarovanju, katerega sprejetje je takrat povzročilo
               odhod Združene liste iz vlade, mora Državni zbor v začetku vsakega koledarskega leta
               določiti razmerje med povprečno starostno pokojnino za polno pokojninsko dobo in
               povprečno plačo. Zanima me torej usoda tega odloka. To vprašanje je moj kolega
               poslanec Miran Potrč postavil tudi na seji matičnega delovnega telesa, vendar tudi
               tam nismo dobili odgovora.</p>
               <p>Obenem sprašujem Vlado Republike Slovenije, kako je končala moja pisna pobuda o
               izravnavi izplačil dnevnic v gospodarstvu in negospodarstvu.</p>
               <p>Dajem še eno pobudo Vladi Republike Slovenije, da pripravi shematski pregled vseh
               ministrstev, ki naj vključuje poleg ministra še državne sekretarje in podsekretarje z
               njihovimi področji delovanja. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To bi tudi mi potrebovali, da bi lahko predstavnike ministrstev tudi
               pozdravili tukaj. Sedaj pa smo včasih v zagati. Generalnega sekretarja vlade
               pozivamo, da nam do prihodnje seje priskrbi tudi nove sekretarje, da jih lahko tudi
               napovemo, ko dajejo odgovore. Vprašanje je postavljeno. Izvolite.</p>
            </sp>
            <sp who="SDZ2:BergerMiroslav">

               <speaker>MIRO BERGER:</speaker>

               <p>Miro Berger, državni sekretar Ministrstva za delo, družino in socialne zadeve. Odlok
               dejansko ni bil sprejet, kar pomeni, da velja zatečeno razmerje, bi pa odlok lahko
               bil sprejet, vendar zaenkrat postopek ni dokončan. Lahko tudi pisno obrazložitev damo
               kasneje. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Dodatno? Kolega Bojan Kontič bo postavil dodatno vprašanje.</p>
            </sp>
            <sp who="SDZ2:KontičBojan">

               <speaker>BOJAN KONTIČ:</speaker>

               <p>Hvala. Jaz bi prosil samo za odgovor, ali je ta odlok še v proceduri ali je umaknjen
               s procedure?</p>
            </sp>
            <sp who="SDZ2:BergerMiroslav">

               <speaker>MIRO BERGER:</speaker>

               <p>Odlok je praktično umaknil Državni zbor, tako da je umaknjen s procedure. Se
               opravičujem, ne umaknil iz procedure, ampak ni šel na sejo.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na dvanajsto poslansko vprašanje. Gospod Vladimir Čeligoj,
               Socialdemokratska stranka.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa. Svoje poslansko vprašanje namenjam Ministrstvu za zdravstvo, ne glede na
               to, da ni nobenega njihovega predstavnika tu. V slovenskih perifernih področjih, gre
               predvsem za občine, ki so oddaljene od večjih urbanih središč, se že daljše obdobje
               pojavlja vprašanje kadrov na področju zdravstva in zobozdravstva. Prihajam iz občine
               Ilirska Bistrica, ki ima osem zobozdravnikov. Od teh osmih bo pet zobozdravnikov
               odšlo prej kot v petih letih, to pomeni v krajšem času, kot traja študijsko obdobje
               na fakulteti, v penzijo. Za ta poklic trenutno študira le en študent. Ministrstvo za
               zdravstvo sprašujem, kakšna je njihova kadrovska politika glede zaposlovanja kadrov
               na področju zdravstva in zobozdravstva za periferna področja, kot je tudi npr.
               Ilirska Bistrica.</p>
               <p>Gospod minister, ali ne bi kazalo številčno zmanjšati vpisa študentov, ki prihajajo
               iz favoriziranih ljubljanskih srednjih šol, ter povečati vpisa študentov iz srednjih
               šol perifernih področij ter na ta način zagotoviti prepotrebne zdravstvene kadre. S
               tem bi dobili domače strokovnjake, ki bi službovali v svojim domačih krajih, saj je
               dobro poznano dejstvo, da zdravnik ali zobozdravnik rajši brezposeln v Ljubljani, kot
               da ima službo na periferiji. Hkrati pa bi prekinili dolgoletno prakso uvoza kadrov iz
               drugih držav. Hvala lepa. Pričakujem od ministrstva pisni odgovor.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Poslanec želi pisni odgovor. Potem državni sekretarki Dunji Piškur-Kosmač
               ni potrebno dajati odgovora, v kolikor ne želi.</p>
               <p>Prehajamo na trinajsto vprašanje, kolega Franci Rokavec, poslanec Slovenske ljudske
               stranke.</p>
            </sp>
            <sp who="SDZ2:RokavecFranc">

               <speaker>FRANCI ROKAVEC:</speaker>

               <p>Spoštovani! Podajam poslansko pobudo Ministrstvu za notranje zadeve, in sicer v zvezi
               s problematiko plačevanja oziroma neplačevanja najemnin za uporabo prostorov upravnih
               enot.</p>
               <p>S 1.1.1995 je država Slovenija v skladu z zakonom o državni upravi ustanovila upravne
               enote na sedežih tedanjih občin. Navedeni zakon določa, da za uporabo poslovnih
               prostorov, ki jih potrebujejo upravne enote za svoje delo, državi ni potrebno
               plačevati najemnin občinam kot lastniku navedenih prostorov. V obdobju dveh let in
               pol se je zvrstila vrsta protestov in pritožb s strani prizadetih občin, saj tako
               stanje dolgoročno nujno vodi v funkcijo staranja objektov oziroma morajo občine za
               kvalitetno vzdrževanje objektov iskati denarne vire iz drugih naslovov, za katere pa
               jasno vemo, da jih je že tako in tako premalo. Jasno pa je tudi, da je država
               Slovenija za izpostave ministrstev to vprašanje do občin že uredila, zato bi bil
               skrajni čas, da Vlada Republike Slovenije oziroma pristojno Ministrstvo za notranje
               zadeve tudi to problematiko ustrezno reši. Zato predlagam spremembo zakona o državni
               upravi, ki bo rešila problematiko plačila najemnin za uporabo prostorov upravnih enot
               do lastnikov, se pravi občin. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Francu Rokavcu in opravičilo za majhno motnjo med njegovim
               nastopom. Izvolite, gospod Mirko Bandelj, minister za notranje zadeve.</p>
            </sp>
            <sp who="SDZ2:BandeljMirko">

               <speaker>MIRKO BANDELJ:</speaker>

               <p>Jaz sicer razumem pobudo, vendar moram reči, da čas ni zrel, da bi jo lahko sprejeli.
               Res je, Državni zbor je storil, to se danes lahko že definitivno reče, pred časom
               napako, ko je sprejel tak zakon z rešitvijo, ki ni, kot pravim jaz, niti gnili
               kompromis. Res je tudi, da je to zakonsko določbo presojalo Ustavno sodišče in jo
               potrdilo takšno, kot je. S tem seveda problem ni razrešen. Vendar že zaradi same
               odločbe Ustavnega sodišča, še bolj pa iz ločenih mnenj sodnikov k tej odločbi,
               izhaja, da bi pravzaprav država morala takrat, ko je to delala, sorazmerni del
               prostorov podržaviti in zagotoviti državi, da lahko funkcionira v svojih prostorih
               tam, kjer funkcionira. Tako je pa sprejela rešitev, po kateri je pač dala prejšnjo
               družbeno lastnino na teh stavbah in opremi občinam, hkrati pa občinam naložila, da to
               opremo in te prostore prepustijo državni upravi, da v njej funkcionira zgolj s
               plačilom sorazmernega dela stroškov. To je zakon, ki pravno velja. Na osnovi tega se
               tudi delajo proračuni. Kolikor poznam izkušnje zadnjih let, je celo za to plačevanje
               v proračunu bilo premalo denarja; tudi proračun za letošnje leto ne bo tukaj kaj
               bistveno novega prinesel. Tudi to je eno od tistih vprašanj, o katerih se izplača
               razmisliti tudi takrat, ko se govori o dragi in razsipni državi. Te stvari so
               neurejene, vendar, kot rečeno, proračunske zmožnosti ne omogočajo tega, da bi to
               vprašanje uredili drugače, kot seveda tudi mislim, da politična klima ni prava, da bi
               lahko popravljali napako izpred nekaj let in ponovno nacionalizirani sorazmerni del
               stavb. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Franci Rokavec, ste zadovoljni? Želi dodatno postaviti vprašanje.
            </p>
            </sp>
            <sp who="SDZ2:RokavecFranc">

               <speaker>FRANCI ROKAVEC:</speaker>

               <p>Z navedenim odgovorom pač ne morem biti zadovoljen iz naslednjega razloga. Ve se, da
               s sprejemom zakona o lokalni samoupravi je funkcija države oziroma lokalnih skupnosti
               ločena. Jaz se strinjam, da pač ni primeren čas, da bi reševali to področje, ampak v
               tem primeru je jasno, da mora občina oziroma tiste občine, na katerih sedežih so
               upravne enote, žrtvovati del določenih sredstev za to, da bo tudi funkcioniral del
               državne uprave. Mislim, da to ni sprejemljivo in bi bilo primerno razmišljati, da bi
               to vprašanje primerno uredili. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Vprašanje je dopolnjeno.</p>
               <p>Gremo na štirinajsto vprašanje oziroma pobudo. Gospoda Jelka Kacina ni tukaj.</p>
               <p>Petnajsto vprašanje ima gospod Henigman Benjamin, izvolite.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Vlado Republike Slovenije, Banko Slovenije in Agencijo za sanacijo bank
               sprašujem.</p>
               <p>Že pred časom, se pravi spomladi 1996, in ponovno pred kratkim se je v sredstvih
               javnega obveščanja pojavila novica o izplačilu odpravnine neki osebi, zaposleni v
               Novi Ljubljanski banki, d.d., v višini okoli 500.000 DEM, v času, ko je bila ta banka
               v sanaciji.</p>
               <p>Predstavnike Vlade Republike Slovenije, natančneje pa dr. Drnovška in ministra za
               finance ter Banko Slovenije in Agencijo za sanacijo bank in hranilnic oziroma
               odgovorne predstavnike teh inštitucij prosim, da pojasnijo naslednje.</p>
               <p>Prvič, kako je sploh možno, da je do takega izplačila, ki presega vse ekonomske meje
               in moralne norme, prišlo.</p>
               <p>Drugič, ali je bil začet postopek in morebiti že ugotovljena materialna in moralna
               odgovornost pristojnih odgovornih oseb, ki so odobrile navedeno transakcijo.</p>
               <p>Po možnosti prosim za takojšnje ustno pojasnilo in natančnejši pisni odgovor.</p>
               <p>Drugo vprašanje, ki je bilo pa danes nekako že izpostavljeno, vendar sem ga dolžan
               podati. V poslanski pisarni v Ribnici me je obiskala upokojenka, ki je izpostavila
               svoj osebni problem, ki pa je hkrati tudi problem širšega kroga starejših občanov.
               Gre za vprašanje čakalnih vrst pri specialističnih ambulantah in pri samoplačniških
               ambulantah. Vlado Republike Slovenije in Ministrstvo za zdravstvo sprašujem, kakšne
               predloge in rešitve imate pripravljene in kdaj jih boste pričeli izvajati za
               zmanjšanje čakalnih vrst v specialističnih ambulantah in sploh v zdravstvu, posebno
               pri nujnih zdravstvenih pregledih in kdaj in kako boste sistemsko in za vse
               državljane davkoplačevalcev Republike Slovenije enakopravno uredili vprašanje
               zdravstvenega varstva tudi v okviru samoplačniških ambulant in njihovo dostopnost
               tudi za socialno šibkejšo večino državljanov. Vprašanje se postavlja glede na to, da
               je bilo občanki povedano, da čaka lahko eno leto na pregled, v primeru, če pa bo
               plačala 8.000 tolarjev, pa lahko pride na vrsto v naslednjih 7 dneh. Navedena oseba
               pa ima 21.500 tolarjev pokojnine.</p>
               <p>Še tretje vprašanje. Gospod Stanko Gruden iz Zlatega repa je nesrečni primer,
               katerega je lansko leto ranil medved. Navedeni gospod sprašuje oziroma mene sprašuje,
               jaz pa vas, na kakšen način in kako ima država sistemsko urejeno reševanje navedenih
               stvari v smislu odškodnine. Vprašanje postavljam vladi oziroma Ministrstvu za
               kmetijstvo in gozdarstvo, saj pravi, kako je sistemsko oziroma če je rešeno vprašanje
               odškodnin za navedene nesrečne slučaje. Hvala lepa. Bi bil zadovoljen s pisnim
               odgovorom.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To so bila vprašanja, poslanec želi pisne odgovore. Prosim? Torej na prvo
               vprašanje želi ustni odgovor ali pa vsaj pojasnilo. Po poslovniku sicer tega ni,
               ampak mogoče gospa Dunja Kosmač. Izvolite, gospa državna sekretarka.</p>
            </sp>
            <sp who="SDZ2:PiškurKosmačDunja">

               <speaker>DUNJA PIŠKUR-KOSMAČ:</speaker>

               <p>Mislim, da sem jaz prišla za govornico za drugo vprašanje, kar se tiče čakalnih dob v
               zdravstvu in samoplačniških ambulant. Tako kot povsod po svetu imamo tudi pri nas
               čakalne dobe, ki pa ne smejo biti po pravilih Zavoda za zdravstveno zavarovanje
               daljše kot eno leto. V okviru pogajanj z Zavodom za zdravstveno zavarovanje on odkupi
               program, kar pomeni, da je vsak dan lahko opravljenih določeno število storitev in
               tisti, ki čakajo, so vpisani v knjigo čakajočih. To pomeni, da vrstni red ne sme biti
               kršen. V kolikor pa nekdo zahteva, da je prej obravnavan, lahko to storitev opravi v
               samoplačniški ambulanti, ki mora biti opravljena izven rednega delovnega časa, v
               kateri zdravstveni zavod posluje. Mi smo že večkrat tudi v Državnem zboru obravnavali
               zakonitost samoplačniških ambulant. Glede na to, da se z uvedbo samoplačniških
               ambulant ni zmanjšala čakalna doba, je minister za zdravstvo, proučuje zdaj možnost,
               da bi samoplačniške ambulante ukinili in dejansko prepustili čakajoče samo na vrstni
               red, ki ga dobi ob vpisu, ko se javi na specialistični pregled. Čakalnih dob ni pri
               splošnem zdravniku in ravno tako se ne čaka za urgentne primere.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Poslanca bi vseeno opozoril, da na ustna vprašanja dobi ustne odogovore
               in je pač ministrstvo odloči, ali bo dalo tudi pisni odgovor, za pisna vprašanja pa
               dobi pisne odgovore. Gospod Simonič, Ministrstvo za finance, državni sekretar.</p>
            </sp>
            <sp who="SDZ2:SimončičAndrej">

               <speaker>ANDREJ SIMONIČ:</speaker>

               <p>Hvala lepa. Spoštovane poslanke in poslanci! Na prvo ustno vprašanje v tem trenutku
               ne moremo dati konkretnih odgovorov. Gre za vprašanje, ki ga je treba številčno in
               vsebinsko preveriti, zato bomo pripravili v okviru pristojnosti, ki jih ima
               Ministrstvo za finance, pismen odgovor. Toliko, hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod podpredsednik vlade želi odgovoriti.</p>
            </sp>
            <sp who="SDZ2:PodobnikMarjan">

               <speaker>MARJAN PODOBNIK:</speaker>

               <p>Hvala. Jaz bi v prvem delu vendarle delno dopolnil gospoda sekretarja. Brez dvoma
               boste pismeno dobili odgovor s številčnimi podatki, sicer bi pa rad povedal, da sem
               osebno sprožil postopek ugotavljanja odgovornosti za omenjeno odpravnino in seveda
               morebitna odgovornost posameznih nosilcev pooblastil v omenjeni banki bo upoštevana
               tudi ob imenovanju novih uprav slovenskih bank. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na naslednje vprašanje oziroma pobudo. Kolega Boris Sovič
               Združena lista socialnih demokratov.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame spoštovani! Razmere v Mariboru se v zadnjem obdobju slabšajo, to kaže
               vrsta kazalcev.</p>
               <p>Prvič. Povečujejo se izgube, zmanjšuje se industrijska proizvodnja, v zadnjem času
               celo za 8%, povečuje se brezposelnost, samo v zadnjem letu, torej april lansko leto,
               april letošnje leto se je število dela aktivnega prebivalstva znižalo za 2,2%,
               število brezposelnih pa povečalo za 3,8%. Veča se celo število stečajev malih
               podjetij in, bi rekel, nelekvidnost je še kar naprej rastoča.</p>
               <p>Sprašujem Vlado Republike Slovenije, na kak način vlada izvaja sklepe, ki so bili v
               lanskem letu sprejeti na seji, ki je bila v Mariboru. Zanima me, kdo je v vladi
               koordinator za vprašanje izvajanja sklepov, ki se nanašajo na tisto sejo vlade in
               ostale seje, ki so sprejemale sklepe, povezane z Mariborom. Vljudno bi prosil za
               natančno fazno poročilo o izvajanju posameznih nalog in o tem, kdo so pravzaprav
               nosilci izvajanja teh nalog. Skratka, vljudno bi prosil za poročilo o tem, kaj je
               vlada do sedaj naredila in katere so njene ključne usmeritve, da bi se razmere v tem
               mestu vendarle začele spreminjati. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod podpredsednik vlade, Marjan Podobnik.</p>
            </sp>
            <sp who="SDZ2:PodobnikMarjan">

               <speaker>MARJAN PODOBNIK:</speaker>

               <p>Jaz lahko v zvezi z vprašanjem glede Maribora povem samo ugotovitev, da je v
               občutljivem predvolilnem času prišlo do znamenite seje v Mariboru, ki jo vsestransko
               pozdravljamo, vključno s sklepi, ki so bili tam sprejeti in pričakujem, da so bili
               vsi sklepi narejeni pri polni zavesti in prepričanju, da so izvedljivi. Zagotavljam
               lahko, da bo vlada naredila, kar je v naši moči, da se bodo sklepi tudi izvršili.
               Osebno pa lahko povem samo, da lahko trdno stojim za tistimi stvarmi, ki smo jih
               postavili, uskladili in uskladili tudi z realnimi zmožnostmi. V okviru tega so tudi
               številni sklepi, ki so vezani na mariborski bazen, mariborsko gospodarstvo, sanacijo
               izredno zahtevnih gospodarskih in socialnih problemov. Mislim, da številni projekti,
               ki so predvideni v letošnjem in prihodnjem proračunu, so vezani tudi na to področje
               in posredno ali neposredno so številni od teh vezani tudi na sklepe s te seje. Sicer
               pa moram reči, da nisem na tej seji niti sodeloval niti ne vem, ali je bil kdo
               imenovan takrat za koordinatorja. Zato bi morda lahko to povedal kateri od ministrov,
               ki so tudi v tem trenutku, glede na to, da je brez dvoma ambicija in verjamem, da je
               bil res namen, da se vsi ti sklepi tudi izvršijo. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Dodatno vprašanje? Še en odgovor bomo dobili. Minister za promet in
               zveze, gospod Bergauer.</p>
            </sp>
            <sp who="SDZ2:BergauerAnton">

               <speaker>MAG. ANTON BERGAUER:</speaker>

               <p>Spoštovani! Jaz bi dal tisti del odgovora, ki se nanaša na Ministrstvo za promet in
               zveze. Tam so bili določeni sklepi. Nekateri poslanci, ki ste s tega področja,
               vidite, da se nekateri od teh sklepov realizirajo, seveda predvsem ta obvoznica v
               Maribor M-10, ki se širi in bo, tako je pogodba podpisana, končana do konca
               letošnjega leta. Sicer bi radi, da bi to bilo za občinski praznik mesta Maribor,
               ampak če bo v letošnjem letu, mislim, da bo velik uspeh.</p>
               <p>Tudi pričetek gradnje zahodne obvoznice oziroma vzhodne, moram reči, to je Slivnici,
               ta del se tudi izvaja, to lahko vidite, je pa potrebno nekaj več reči glede zahodne
               obvoznice. No, pred tem bi še rekel to, da je verbanjski plato tudi v izvajanju. Mi
               sedaj preučujemo možnost, da bi, ker smo delili to v dve etapi, ena etapa je prvi del
               do Kamnice, potem je pa od tega transformatorja pa do garaž, mi to vemo, kje to je,
               ker smo Mariborčani. Preučujemo to možnost, da bi tudi to etapo morda v letošnjem
               letu zaradi stroškov, ki bi s tem nastali, deponije zemljin, ki se tam odvažajo<gap n="..."/> Če
               bo možno v proračunu zagotoviti ta sredstva skupaj z mestom Maribor, potem bomo ta
               drugi del letos naredili, drugače pa tako, kot je planirano, do Kamnice, kar se tiče
               verbanjskega platoja.</p>
               <p>Kar se pa tiče same zahodne obvoznice, pa moram seveda povedati to, da je v lanskem
               letu bil imenovan projektni svet in da je tudi v tem projektnem svetu potem se na
               osnovi predobremenitev, so se ta začasni priključek in ostale zadeve naredile. Seveda
               te predobremenitve plačujemo v letošnjem letu, to je nekje v višini 250 oziroma 280
               milijonov. Ostala sredstva v tem trenutku za nadaljevanje v letošnjem letu ni
               predvideno, tečejo pa seveda vse aktivnosti. V pripravi je sedaj tudi novi projektni
               svet, ki ga bom verjetno danes ali pa v ponedeljek, najkasneje, potrdil, tako da bo
               lahko nadaljeval z delom pri pridobivanju manjkajoče dokumentacije. Če nam v
               letošnjem letu uspe tudi rešiti ustavni spor, ki ga je en lastnik zemljišča, kjer bi
               se moral narediti ta podvoz pod železnico, sprožil, v kolikor bo tudi to rešeno, to
               rešuje mestna občina Maribor, sem prepričan, da bomo v prihodnjem letu lahko s temi
               aktivnostmi nadaljevali. Letos je pa precej dela na sami dokumentaciji za ta del in s
               tem se nadaljuje in mislim, da bo tukaj mesto Maribor tudi s tem zadovoljno, da vsaj
               z dokumenti v letošnjem letu pripravimo tako daleč, da bi lahko prihodnje leto
               nadaljevali z deli na zahodni obvoznici. Ostalo pa vidimo, da teče, kar se tiče
               prometne infrastrukture.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister.</p>
               <p>Odgovoril bo še gospod Marko Slokar, državni sekretar iz Ministrstva za okolje in
               prostor.</p>
            </sp>
            <sp who="SDZ2:SlokarMarko">

               <speaker>MARKO SLOKAR:</speaker>

               <p>Spoštovani predsedujoči, spoštovani poslanci! Kar se tiče 5. sklepa vlade, lahko
               zatrdim, da Ministrstvo za okolje in prostor zelo aktivno sodeluje pri izvajanju tega
               5. sklepa, ki pravi, da sicer Ministrstvo za okolje in prostor deklarativno sodeluje
               pri reševanju nekaterih okoljevarstvenih komunalnih problemov in da se to ne odraža v
               financiranju projektov iz pregleda, ki smo ga natančno naredili. Od leta 1991 naprej
               imamo jasen spisek investicij v komunalno infrastrukturo na področju Maribora, ki ga
               bomo tudi pisno predstavili. Naj na kratko omenim, da smo od leta 1991 v področje
               Maribora na področju komunalne infrastrukture vlagali znatna sredstva tako v sanacijo
               skozi program varstva zraka v Mariboru, plinifikacija, rekonstrukcija kotlarn,
               izgradnja desnoobrežnega kolektorja v Mariboru, primarni vodovod Rače, sanacija
               deponije Pobrežje, sanacija mestnega plinskega omrežja v Mariboru, izgradnja
               vročevoda, potem nadaljnje sanacije deponije Pobrežje, obnova mestne plinske mreže v
               Mariboru, primarni vodovod na Dravskem polju, nadaljevanje sanacije in izgradnje
               kanalizacije Miklavža, kanalizacije Brezje, sanacija deponije Pobrežje v zadnji fazi
               in še drugih investicij, ki jih ne bom tukaj našteval.</p>
               <p>Poleg tega smo v okviru sofinanciranja okolju prijaznih tehnologih v Mestni občini
               Maribor v obdobju od 1992 do 1994 vlagali tudi določena sredstva v podjetja, tako
               Vestin Maribor, rekonstrukcija čistilne naprave za odpadne vode, Cestno podjetje
               Maribor. Tu so vse navedene številke. Torej, ne gre za nikakršno deklarativno ampak
               za čisto konkretno sodelovanje.</p>
               <p>Lahko bi rekel, da v zdajšnjem času zelo aktivno sodelujemo z Mestno občino Maribor
               predvsem na področju pomoči pri izgradnji centralne čistilne naprave Maribora in pa
               tudi zelo aktivno smo vključeni v delo na projektu Cegor, to je na projektu
               regionalnega reševanja problema ravnanja z odpadki. Prav v zadnjem času, to je
               sestanek, ki smo ga imeli v Mariboru 16.6., je pač začrtal naše nadaljnje sodelovanje
               in to zelo konkretno sodelovanje na projektih. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu državnemu sekretarju. Še en odgovor. Izvolite, prosim.</p>
            </sp>
            <sp who="SDZ2:KovačZdenka">

               <speaker>ZDENKA KOVAČ:</speaker>

               <p>Spoštovani predsedujoči, spoštovane poslanke in poslanci, Zdenka Pover, državna
               sekretarka v Ministrstvu za delo, družino in socialne zadeve.</p>
               <p>Glede na to, da se je kar dobršen del sklepov z mariborske vladne seje nanašal tudi
               na aktivnosti, povezane z ministrstvom za delo, bi želela seveda danes zelo na kratko
               predstaviti, kaj se je z realizacijo teh sklepov dogajalo. Pripravili pa smo tudi
               zelo podroben pisni odgovor, ki bo posredovan naknadno. V letu 1996 je bil zasnovan
               vladni projekt pomoči podjetjem v večjih težavah, s ciljem ohranjanja zdravih jeder
               oziroma pomoči pri prezaposlovanju presežnih delavcev, da ne bi prišli v večjem
               številu v odprto brezposelnost. Kar pet podjetij je bilo s tem sklepom vlade
               vključenih v ta projekt, pet mariborskih podjetij. Glede na to, da je sicer bila zelo
               težavna zaposlitvena situacija v Mariboru in da smo ugotavljali, da je
               prezaposlovanje seveda zelo zahtevno in komplicirano, ker ni pravih zaposlitvenih
               iniciativ, je bilo takrat z Mestno občino Maribor in tudi z drugimi partnerji
               dogovorjeno, da se zasnuje tako imenovano lokalno razvojno partnerstvo, o katerem je
               danes govoril že gospod iz Ministrstva za ekonomske odnose in razvoj, ki začne
               snovati aktivno regionalni razvojni projekt. Takrat smo s strani župana Mestne občine
               Maribor dobili zaprosilo za sofinanciranje teh aktivnosti v smislu finančne podpore
               strokovnjakom, ki so pomagali pripravljati ta projekt. Ministrstvo za delo in
               Ministrstvo za gospodarske dejavnosti sta se v te aktivnosti vključila in zagotovila
               približno 70% potrebnih sredstev za podporo mladim strokovnjakom in seveda
               projektnemu svetu, ki bi pripravil globalni razvojni koncept za Maribor. Konec meseca
               februarja 1997 smo ta koncept prejeli, vendar smo žal ugotovili, da ni dodelan do
               takšne mere, da bi bil zrel za vlado, zato smo ga poslali v medresorsko usklajevanje
               in različna ministrstva so potem podala pismene pripombe na projekt in tudi navodila,
               kako naj se projekt dopolni. Žal, od takrat dalje mi operacionalizacije projekta še
               nismo prejeli, zato seveda še vedno čakamo, da bo projektni svet v Mariboru s tem
               dodelanim globalnim konceptom prišel na vlado.</p>
               <p>No, ne glede na to, pa so bili določeni sklepi sprejeti in to čisto konkretni. In
               sicer, ustanovitev Izobraževalnega centra za prekvalifikacijo brezposelnih v Pekrah.
               Na podlagi tega sklepa smo ponovno zahtevali od projektnega sveta za Maribor predlog
               operacionalizacije tega projekta, da bi se lahko vključili v njegovo sofinanciranje,
               vendar do današnjega dne še tega projekta nismo prejeli.</p>
               <p>Nadaljnji sklep je bil sprejet, da se v projekt kadrovske prenove podjetij in
               razreševanja presežkov vključi še dodatno število podjetij, vendar je žal zaradi
               pomanjkanja sredstev lansko leto vlada sprejela sklep, da do znanih parametrov
               financiranja v letu 1997 se novih podjetij ne vključuje. Pravkar pa pripravljamo
               dopolnjen koncept in bo po sprejemu proračuna za leto 1997 ponovno vključeno nekaj
               najobčutljivejših podjetij, mislim, da tudi najmanj dve iz Maribora, ponovno v ta
               projekt.</p>
               <p>No, bil je sprejet tudi sklep, da se spremenijo in dopolnijo akti za realizacijo
               ukrepov aktivne politike zaposlovanja v Mariboru. Moram reči, da je Območna enota
               republiškega zavoda za zaposlovanje že ob koncu lanskega leta v sodelovanju z drugimi
               partnerji, Gospodarsko zbornico, Obrtno zbornico in nekaterimi župani v regiji
               Maribor, pripravila projekt, aktivne politike zaposlovanja v Mariboru, vendar je žal
               zahteval 3 milijarde dodatnih sredstev, kar pomeni, da ga bo možno uresničevati šele
               s sprejemom proračuna za leto 1997, če bo seveda potrjen.</p>
               <p>To so ti sklepi, ki so se nanašali direktno na naše ministrstvo. Želela bi pa reči
               to, da ne glede na te sklepe, vendarle poteka v Mariboru v sodelovanju s programom
               PHARE in Ministrstva za delo razvoj sklada za razvoj človeških potencialov oziroma
               neke vrste sklad za izobraževanje odraslih, ki naj bi prinesel tisto prepotrebno
               znanje in novo energijo v mariborsko regijo zato, da bi prišli postopno do nove
               vizije razvoja te regije. Relativno uspešno ocenjujemo tudi izvajanje projekta
               kadrovske prenove in razreševanja presežkov v petih podjetjih mariborske regije, saj
               smo ravno po zadnji analizi ugotovili, da je bilo ohranjenih skozi ta projekt 82%
               vseh delovnih mest, ki so bila lansko leto ob tem času izjemno ogrožena.</p>
               <p>Zelo pozitivno so se na ta projekt odzvala sama podjetja, predvsem govorimo o družbah
               MPP, ki so nastale iz kompleksa TAM in so ohranile več kot polovico delovnih mest.
               Zelo uspešno poteka projekt sanacije Palome, predvsem seveda ta kadrovski vidik
               sanacije, za katerega smo znotraj ministrstva zadolženi, malce več težav je pri
               družbi MTT, vendar tudi tu v zadnjem času se stvari začenjajo obračati na bolje.
               Najbolj uspešno pa ocenjujemo izvajanje projekta sanacije v mariborski Livarni.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospe državni sekretarki. Še en odgovor bo podal državni sekretar za
               šolstvo.</p>
            </sp>
            <sp who="SDZ2:StrelJanko">

               <speaker>DR. JANKO STREL:</speaker>

               <p>Spoštovani poslanci in poslanke! Tudi v Ministrstvu za šolstvo in šport smo na
               področju Maribora zelo aktivni in lahko povem, da gre za enega najtežjih finančnih
               zalogajev našega ministrstva.</p>
               <p>To je področje, na katerega se vključujemo, so vrtci, osnovne šole, srednje šole,
               univerza in šport. Na področju vrtcev potekajo v tem času dokaj intenzivni razgovori
               in usklajevanja o razreševanju problematike, ki je vsekakor zelo zahtevna. Prisotni
               smo pri različnih investicijah, tako od univerze, univerzitetne stavbe, športne
               dvorane, srednje tekstilne šole, živilske šole, osnovne šole Bojana Iliha, Kamnice,
               Limbuša, skratka gre tudi za kar nekaj projektov, ki so tudi v pripravi.</p>
               <p>Želel bi izpostaviti, da je naša aktivnost vsekakor v veliki meri omejena s
               proračunskimi možnostmi, ki jih dejansko imamo na razpolago, skratka z vso
               pozornostjo obravnavamo to področje. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Imamo še en odgovor, gospod Valter Reščič, Ministrstvo za finance.</p>
            </sp>
            <sp who="SDZ2:ReščičValter">

               <speaker>VALTER REŠČIČ:</speaker>

               <p>Hvala, predsedujoči. Spoštovane poslanke in poslanci! Podal bi kratek odgovor glede
               na vprašanji številka 8 in 9, vezana na proste carinske cone, in sicer bi podal
               postopek, ki je v teku za razreševanje tega vprašanja. 21. in 25. oktobra 1996 je bil
               opravljen obisk misije Mednarodne banke za obnovo in razvoj v Sloveniji in tudi v
               Mariboru. Naknadno je v mesecu februarju, 29. in 21. v Washingtonu z mednarodnimi
               finančnimi inštitucijami bil obravnavan ta projekt in tudi kot ena od prioritet v
               naslednjem srednjeročnem obdobju je bilo določeno pospeševanje razvoja mariborske
               regije kot projekt, ki ga podpirajo te finančne inštitucije. 26. februarja je bil v
               Mariboru tudi opravljen razgovor v zvezi z izvajanjem carinskega zakona na področju
               prostih carinskih con. To je zdaj osnovna aktivnost, ki je v teku, tako da je bil 22.
               maja 1997 v okviru Ministrstva za finance sestanek z zainteresiranimi strankami, se
               pravi poslanci, občinami, zbornico, ustreznimi ministrstvi, carinsko upravo, kjer je
               bil opravljen pogovor o odprtih tehničnih in vsebinskih problemih pri izvajanju
               sedanjega carinskega zakona na področju prostih carinskih con, ki so tudi v glavnem
               razlog za vztrajanje na novem in celovitem zakonu o prostih carinskih conah in
               prostih conah. Glavni sklepi tega sestanka so, da Ministrstvo za finance pristopi k
               pripravi dopolnil uredbe o prostih carinskih conah, kot je bilo to ugotovljeno na
               sestanku, carinska uprava pa dopolni svoja pojasnila.</p>
               <p>Vsaka od zainteresiranih strani, torej mest Koper, Maribor, Ministrstvo za finance in
               Ministrstvo za ekonomske odnose in razvoj poskuša pridobiti čim več gradiv v zvezi s
               tako imenovanim ekonomskimi conami. Predstavniki zainteresiranih strani se naslednjič
               sestanejo v drugi polovici julija 1997, da pregledajo realizacijo sprejetih sklepov
               ter proučijo ureditve področja ekonomskih con v ustreznem zakonu. Ta sestanek poteka
               med današnjo sejo in to pomeni, da v tem delu se tudi sklepi torej realizirajo.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Z odgovori smo končali. Gospod Sovič pa želi še dodatno.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Najlepše se zahvaljujem predstavnikom posameznih
               ministrstev in podpredsedniku za te odgovore. Ker sem vprašanja naslovil na vlado, bi
               vljudno prosil, če bi lahko vlada posredovala celovit odgovor, ki bi se nanašal na
               vse resorje, tudi tiste, ki jih zdaj nismo slišali. Lepa hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Problematika je res aktualna in upamo lahko, da se bo vlada tako
               ukvarjala tudi s kakšnimi drugimi področji, ki imajo tudi veliko problematiko.</p>
               <p>Sedemnajsto vprašanje, gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani kolegi, spoštovani predstavniki vlade! Me veseli, da ste danes
               v kar precejšnjem številu. Enkrat bi bilo pa dobro, če bi prišel na takšen dan tudi
               ministrski predsednik; že dolgo ga pozivam, pa verjetno bom dočakal, mandat je še
               dolg.</p>
               <p>Vlado sprašujem naslednje. Zunanji minister, Zoran Thaler, je v javnosti zagovarjal
               tezo, da se Slovenija ne sme vključiti v varnostno politične in gospodarske povezave,
               ki bi jo oddaljile od zahodne Evrope in jo enostransko vezale na države nekdanje
               Jugoslavije. To stališče je zagovarjal tudi glede nevključevanja v pobudo o
               sodelovanju v jugovzhodni Evropi, SECI <stage xml:id="Redna-06-1997-07-04.stage7">(ali SEKI)</stage>, ki so jo inicirale Združene države
               Amerike. Čeprav so uradni predstavniki ZDA jasno poudarili, da bi takšno sodelovanje
               Slovenije bilo zelo koristno za ureditev razmer v tem delu Evrope in so tudi v
               neposrednih stikih z zunanjim ministrom opozorili na dejstvo, da bo to nenazadnje
               dokazalo tudi dejansko zrelost Slovenije za vključitev v NATO, vodja slovenske
               diplomacije navzven ni pokazal večjega zanimanja za tak korak. 26. junija letos, pred
               tednom dni, je slovenska javnost izvedela, da naj bi Slovenija že 3 mesece prej, to
               je 27. marca 1997, obvestila predsedujočega v <q>"SEKI"</q> ali <q>"SECI"</q> kot hočete, o
               pristopu Slovenije k tej organizaciji. Le dva dni zatem so predstavniki zunanjega
               ministrstva in vlade podali nasprotujoče se izjave o dejanskem statusu Slovenije v
               tej organizaciji. Zdaj se moram za trenutek ustaviti. Zanimivo je to, da je ravno 27.
               marca letos bilo letno srečanje slovenske diplomacije s poslanci Državnega zbora.
               Nihče ni črhnil o tem besede, ko sem potem jaz na koncu vprašal doktor Petriča, kaj
               je s <q>"SECI"</q>, se je kar izmotaval. Odgovoril je pravzaprav Franco Juri, doktor Petrič
               je pa rekel naslednje. Upam, da bom to uspel v 3 minutah.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Še 20 sekund je.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Še 20 sekund? Potem mi ne uspe. Skratka, se je izmotaval. Danes je dr. Rupelj, ki je
               bil kandidat za veleposlanika v ZDA, imenoval <q>"SECI"</q> balkansko organizacijo.
               Kakorkoli, Državni zbor ni bil nikoli uradno obveščen o tej potezi zunanjega
               ministra, čeprav bi moral v skladu z 59. členom zakona o zunanjih zadevah za tako
               odločitev zunanji minister pridobiti soglasje Odbora Državnega zbora za mednarodne
               odnose. Kot poslancu Državnega zbora mi do danes ni jasno, v kakšni institucionalni
               obliki je Slovenija povezana s to organizacijo, zato pozivam vlado, da pojasni svoje
               razloge za kršitev zakona o zunanjih zadevah in seznani Državni zbor o dejanskem
               statusu Slovenije v <q>"SECI"</q> in z obvestilom, če je, če obstaja, ki ga je poslala 27.
               marca letos predsedujočemu v <q>"SECI"</q>. Hvala lepa za odgovor, tukaj in sedaj.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Vprašanje je bilo sicer prekoračeno za 16 sekund. Odgovoril bo gospod
               minister za zunanje zadeve, gospod Thaler.</p>
            </sp>
            <sp who="SDZ2:ThalerZoran">

               <speaker>ZORAN THALER:</speaker>

               <p>Hvala lepa, gospod predsedujoči. Poslanke in poslanci, spoštovani gospod poslanec
               Hvalica! Ni skrivnost, da je vprašanje sodelovanje s <q>"SECI-jem"</q> ali v <q>"SECI-ju"</q> zelo
               politizirano v Sloveniji, da so mnenja o tem različna, nekateri so izrazito proti,
               drugi menijo, da bi bilo treba sodelovati zato, da bi zagotovili nekatere druge
               interese itn. Tega se seveda zaveda tudi vlada, ki je obravnavala in obravnava to
               vprašanje s posebno občutljivostjo. Ne vem sicer, od kod citirate moje domnevne
               izjave, ki ste jih navedli v začetku. Dejstvo je, da se sam zavzemam za to, da
               Slovenija krepi svoj položaj v Srednji Evropi kot srednjeevropska država, ki je delno
               tudi sredozemska, da si zagotovi mesto v evroatlantskih strukturah, da pa tudi po
               svojih močeh prispeva k temu, da se položaj v najbolj nemirnem delu Evrope
               stabilizira in popravi.</p>
               <p>Glede dejstev okrog SECI-ja mi dovolite, da citiram izjavo za javnost, ki jo je vlada
               objavila 27. marca letos. Očitno je bil to četrtek in na seji vlade so bile takrat
               sprejete nekatere odločitve, o katerih je isti dan vlada javnost seznanila z običajno
               izjavo za javnost, ki jo je povzela STA in mnogi drugi mediji.</p>
               <p>Vlada Republike Slovenije je na današnji seji sprejela sklep o imenovanju
               predstavnika Republike Slovenije, gospoda Matjaža Kovačiča, državnega podsekretarja v
               Ministrstvu za zunanje zadeve, v programski odbor pobude za sodelovanje v jugovzhodni
               Evropi - SECI. Z imenovanjem gospoda Kovačiča za predstavnika Republike Slovenije v
               programskem odboru SECI Slovenija izpričuje interes za sodelovanje v projektih SECI
               katerih namen je podpora iskanju rešitev za gospodarska in ekološka vprašanja, ki
               zadevajo medsebojno sodelovanje držav na območju jugovzhodne Evrope. S sodelovanjem v
               projektih SECI si bo Slovenija prizadevala v skladu s svojimi interesi prispevati k
               naporom razvitih držav, predvsem ZDA in Evropske unije, za pospešitev hitrejšega
               gospodarskega razvoja regij jugovzhodno od Slovenije. SECI ne predvideva nikakršne
               višje stopnje institucionalnega sodelovanja držav, ki so se pozitivno odzvale na to
               pobudo. Programski odbor SECI bo skrbel le za identifikacijo interesov posameznih
               držav, za sodelovanje v konkretnih razvojnih projektih in deloval kot katalizator pri
               ustvarjanju pogojev za uresničitev sprejetih projektov v sodelovanju z Evropsko
               ekonomsko komisijo, Evropsko unijo, srednjeevropsko pobudo, Svetovno banko,
               Mednarodnim denarnim skladom, posameznimi zainteresiranimi državami in zasebnim
               sektorjem.</p>
               <p>O tem dejstvu, da je vlada sprejela sklep o imenovanju predstavnika v programski
               odbor SECI, sem potem 2. aprila seznanil koordinatorja SECI-ja, dr. Buska, s kratkim
               pismom, v katerem sem mu čestital za to, da je koordinator, ocenil, da bodo njegove
               izkušnje in sposobnosti pripomogle, da bo to delo uspešno opravljeno in ga informiral
               o tem, da je vlada obravnavala naše sodelovanje in sprejela sklep, da imenuje
               imenovanega predstavnika, gospoda Kovačiča, v programski odbor SECI. To je vse. Vlada
               torej ni odločala o članstvu v SECI, pač pa je odločila, da imenuje človeka v tistem
               odboru, ki razpravlja o določenih projektih, da jih bo lahko tam spremljal in pri
               tistih projektih, ki so zanimivi za Slovenijo, sodelujemo. Tu mislim predvsem na
               projekte, ki se tičejo pospešitve oziroma preseganja ozkih grl na mejnih prehodih; v
               našem primeru gre tu za izrazit problem Dolge vasi. Ker je Madžarska partner v tem
               projektu, bi bilo nerazumno, če bi se odrekli vnaprej potencialnim, kar velikim
               sredstvom zato, da se dodatno modernizira ta mejni prehod. Gre tudi za nekatere
               ekološke projekte. Vlada pri tem ostaja, politično Slovenija ni članica SECI, zanima
               pa nas sodelovanje v konkretnih projektih. Mislim, da je v sedanji situaciji v
               Sloveniji in tudi tako različnih mnenjih o tem vprašanju, najboljša sredinska
               politika.</p>
               <p>Glede na to, da ni šlo za članstvo, vstopanje v neko organizacijo, ne gre za
               kakršnokoli kršitev zakona, ker tisti člen govori o včlanitvah oziroma o sklepanju
               mednarodnih sporazumov, v tem primeru pa ne gre za to. Najlepša hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru. Gospod Ivo bo dodal.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani gospod minister! Kot član odbora za mednarodne odnose sem
               danes zvedel nekaj novega in me zanima, zakaj ste zaobšli Odbor za mednarodne odnose.
               Ali se vam res po izkušnjah, ki jih imate v tem parlamentu, ni zdelo potrebno, da o
               tem obvestite omenjeni odbor. Kako je to mogoče, izgleda, da je vaše podcenjevanje
               Odbora za mednarodne odnose, ki ste mu sami predsedovali torej, da se to še nadaljuje
               in to vam gladko povem, da bo to točka v interpelaciji zoper vas.</p>
               <p>Nekaj drugega me zanima. Kako je mogoče, da ste se takrat 27. marca izogibali na
               letnem srečanju, ki smo ga imeli tu v dvorani, s takšnim pojasnilom. Ne nazadnje me
               pa zanima, kako vaš član, član vladajujoče stranke, kandidat za veleposlanika v
               Združenih dražavah Amerike, to imenuje zametek nove balkanske organizacije. Ni mi pa
               tudi jasno to, ko ločujete, ni član politične asociacije ali ne vem, kako ste rekli,
               je član programskega odbora, torej vse skupaj silno neprepričljivo. Jaz mislim, da je
               to zopet ena izmed, če že ne napak, da je to en <q>"gas"</q> vaše zunanje politike. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Minister bo dodatno odgovoril oziroma pojasnil.</p>
            </sp>
            <sp who="SDZ2:ThalerZoran">

               <speaker>ZORAN THALER:</speaker>

               <p>Hvala lepa. V pričakovanju nisem slišal dodatnih vprašanj, pač pa določene obtožbe in
               stališča. Žal nismo slišali stališča spoštovanega gospoda poslanca, ali je on za to,
               da smo član SECI ali ne. Tudi to bi bilo ob tako vehementnem zagovarjanju in
               obtoževanju pomembno slišati.</p>
               <p>Drugo, kar se mi zdi zanimivo, je to, da v času, ko je bil včeraj usklajen
               medstrankarski sporazum o sodelovanju parlamentarnih strank pri vstopanju v Evropsko
               unijo o tem, da glede tega združimo nacionalne moči, moči v tem parlamentu, dosežemo
               uvrstitev Slovenije v Evropsko unijo, da se še kar naprej grozi z interpelacijo in
               podobno. To je seveda izrazito proti duhu takega sporazuma, ki naj bi bil danes
               popoldne podpisan in moram to enostavno konstatirati.</p>
               <p>Vlada dela javno, tudi ob tej točki je delala javno, delala je v okviru svojih
               pristojnosti in to je tudi odgovor na ostala vprašanja. Moje sodelovanje z
               mednarodnim odborom mi pomeni veliko, veliko energije in moči temu posvečam, zato si
               ne dovolim pavšalnih obtožb, da tega ne počnem. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Proceduralno ima besedo gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani gospod podpredsednik, protestiram zoper način. Povedal sem
               vam, kje sem postavil ministru vprašanje, prosil sem vas, če lahko to vprašanje
               postavim - vi ste na sugestijo generalne sekretarke, kot običajno, mi to preprečili.
               Torej prosim, če lahko ponovim ministru zelo jasno vprašanje, ki sem mu ga postavil,
               na katerega mi ni odgovoril niti sedaj v repliki. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Če se hočemo držati poslovnika, in to mora veljati tudi za vas, gospod Hvalica, zelo
               mi je žal, imeli ste možnost za dodatno vprašanje in bilo je odgovorjeno, pismeno pa
               je podano tukaj.</p>
               <p>Gospe in gospodje, končali smo približno slabo polovico vprašanj. Ker vidim tu še
               predstavnike invalidskih organizacij, ki čakajo, da bi nadaljevali s 24. točko, že
               lahko povem, da te točke ne bo. Zato bi predlagal, da naj ne, razen če jih zanimajo
               druga vprašanja in odgovori - predvidevam, da 24. točke, torej zakona o spremembah in
               dopolnitvah zakona o lastninskem preoblikovanju Loterije Slovenije danes ne bo.</p>
               <p>Prehajamo na osemnajsto vprašanje oziroma pobudo. Poslanec Branko Tomažič.</p>
            </sp>
            <sp who="SDZ2:TomažičBranko">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Ali Vlada Republike Slovenije zagotavlja sredstva
               za odpravo posledic spomladanske pozebe, ki je prizadela Primorsko in druge dele
               Slovenije, dodajam, in za ostale škode, ki jih je utrpelo slovensko kmetijstvo v
               letošnjem letu?</p>
               <p>Smo v letih, ko narava ne prizanaša kmetijstvu, morda smo v času <q>"sedem suhih let"</q>
               ali <q>"sedem suhih krav"</q>. V zadnjih letih so naravne ujme močno prizadele slovenskega
               kmeta, mu zmanjšale ali celo uničile pridelek. Zaradi nastalih škod in drugih
               problemov postaja kmetijstvo nerentabilno. Prizadete usmerjene kmetije so brez
               prihodka in možnosti za golo preživetje. Kapitala zmanjkuje tudi za razširjeno
               reprodukcijo in investicije, kar negativno vpliva na razvoj kmetijstva in ohranjanja
               obdelovalne krajine ter poseljenosti podeželja.</p>
               <p>Letošnjo zimo je slovenske gozdove prizadel žled, Primorsko zmrzal, spomladi pa je
               nastopila močna pozeba, ki je prizadela Primorsko in druge dele Slovenije, Štajersko,
               Prekmurje pesti suša in toča. Škode je veliko in po zadnjih podatkih je slovensko
               kmetijstvo ponovno močno prizadeto, prav tako življenje na kmetijah.</p>
               <p>Ocena škode je zbrana. Zato sprašujem, ali je Vlada Republike Slovenije predvidela
               sredstva za odpravo posledic in pomoč pri zagotavljanju preživetja kmetov, ki so
               utrpeli nastale škode v celem slovenskem prostoru. Predlagam, da vlada upošteva
               priporočila občin in kmetijskih strokovnjakov, ki so predlagali ukrepe za odpravo
               nastale škode.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Minister za kmetijstvo, gospod Smrkolj, izvolite.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Lepo pozdravljeni. Zagotovo je to, kar poudarja gospod Tomažič, da je letošnje leto
               sila neugodno, kar se tiče naravnih ujm, tako za kmetijstvo, gozdarstvo kot tudi za
               nekatere infrastrukturne zadeve, ki so s temi ujmami bile prizadete. Seveda je Vlada
               Republike Slovenije že na svoji seji to informacijo obravnavala, tudi naše
               ministrstvo je skupaj s svetovalno službo pripravilo način ocenjevanja škod, tako za
               spomladansko pozebo kot tudi za sušo, ki se je pojavila predvsem v Prekmurju.</p>
               <p>Občinske komisije so dobile ustrezna navodila in v skladu s temi navodili je del ocen
               že pripravljen, del še ne. Povedati je treba, da smo tudi glede škode po žledu, ki je
               bila izredno intenzivna, nekatere ukrepe pripravili, tako so se finančno zagotavljala
               sredstva za sanacijo dela škod po žledu, Zavod za gozdove Slovenije je pripravil tudi
               ustrezen sanacijski načrt sanacije škod po žledu. V okviru proračuna se tudi
               predvidevajo ustrezna sredstva, tako za pokrivanje dela nastalih škod v gozdovih za
               sanacijo v letu 1997 in v letu 1998. Ravno tako se predvidevajo sredstva za
               pokrivanje škod, ki so nastale po pomladanski pozebi in seveda temu ustrezno se glede
               pomladanske pozebe pripravljajo kompletne informacije, kako tudi individualno
               reševati nekaterega pridelovalca. Nekaterega, ker ugotavlja se, da je glede na to, da
               so pridelovalci v svojem delu vključeni v več kultur, je izredno malo tistih, kjer je
               popoln izpad pridelka kot celote.</p>
               <p>Glede suše se te ocene dokončno pripravljajo. Mi bomo na eni od naslednjih sej vlade
               pripravili tudi dokončno poročilo, ki ga bo pripravila pristojna republiška komisija,
               in temu ustrezno pripravili ukrepe za sanacijo. Je pa resen problem, da so te škode
               izredno visoke. Ocenjuje se, recimo, da je škode v gozdovih v višini 6 milijard, da
               je škoda po pozebi ocenjena v višini 8 milijard tolarjev izpada dohodka in da je
               škoda po suši, iz občin, od katerih smo že prejeli te informacije, izpad dohodka
               ocenjen že do sedaj v višini 2 milijardi 400 milijonov.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Dodatnega vprašanja ni.</p>
               <p>Prehajamo na dvajseto vprašanje. Kolega poslanec Aurelio Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Hvala, gospod podpredsednik. Vprašanje naslavljam predsedniku, ki ga pa žal ni, in
               podpredsedniku vlade, v zvezi s pripravami na pričetek gradnje zadnjega in ključnega
               odseka avtoceste do Kopra. Obema, pa tudi kolegicam in kolegom, se seveda
               opravičujem, če znova, morda malce tečno sprašujem vlado, kako te zadeve stojijo
               oziroma kaj je moč pričakovati iz naslova dinamike priprav na začetek gradnje in
               gradnje same.</p>
               <p>Na dosedanja vprašanja namreč nisem prejel nobenih jasnih, čitljivih, dokončnih
               odgovorov, pri čemer naj mi podpredsednik ne zameri, če ga mimo grede spomnim, da se
               tudi poslovniških določil v zvezi z odgovorom, ki ga mora vlada na postavljeno
               vprašanje poslanca dati najkasneje 3 dni pred prvo naslednjo sejo - gre za prvi
               odstavek 27. člena poslovnika - ni držal. Vprašanje sem vložil na 4. seji zbora, prva
               naslednja oziroma 5. seja je že mimo, 6. je v toku in odgovora nisem še prejel.
               Verjamem, da obstaja cela vrsta drugih prioritet za našo državo, toda tudi te
               malenkosti ne kaže zanemariti. Nekateri že pozivajo, to se je dalo razbrati iz tiska,
               k protestni zapori cestne na Črnem kalu in drugim oblikam državljanske nepokorščine.
               Tudi na našem koncu, govorim za Obalo, ki nikoli ni bil pretirano dovzeten za
               tovrstne oblike izražanja negodovanja in to v konici, kot predlagatelji pišejo,
               turistične sezone.</p>
               <p>Predsednika vlade pa sprašujem, seveda mu bo to preneseno, ali bo vlada ugotovila,
               kdo in zakaj nosi odgovornost za neizvajanje nalog iz nacionalnega programa izgradnje
               avtocest v Republiki Sloveniji oziroma za zamude, do katerih prihaja pri pripravi
               dokumentacij za pričetek gradnje odseka Klanec-Srmin. Ne malo začuden sem bil nad
               izjavo mojega someščana, državnega sekretarja za ceste v Primorskih novicah, češ, da
               mu je žal, da toliko dobrih ljudi tako slabo dela. V mislih je imel na desetine
               strokovnjakov in revizorjev, ki so delali v minulih letih na varianti poteka trase
               ter določili tako imenovano VD-14, tisto, ki smo jo v Kopru tudi sprejeli kot
               najprimernejšo. To mi daje slutiti, da se z gradivom, ki ga je stroka po zahtevnem
               delu pripravila, nekdo morda tudi malce neodgovorno še poigrava. Upam, da ne tiči v
               tem razlog zamud in da so moje zle slutnje neutemeljene. Ustnega odgovora ne
               zahtevam, pričakujem pa pisnega, po možnosti najkasneje 3 dni pred naslednjo 7. sejo
               zbora. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na 21. vprašanje. Ja, izvolite. Gospod minister Bergauer.
               Izvolite.</p>
            </sp>
            <sp who="SDZ2:BergauerAnton">

               <speaker>MAG. ANTON BERGAUER:</speaker>

               <p>Spoštovani! Dolžni smo dati odgovor. 17. seja vlade, 12. junija 1997, je podala na 11
               straneh poročilo o proučitvi dodatnih variant izgradnje avtoceste na tem odseku.
               Tisto poročilo je bilo dano oziroma če ni bilo zadovoljivo, je drugo vprašanje, bodo
               kolegi iz Ministrstva za okolje in prostor povedali. Podal pa bi nekaj odgovorov
               okrog ostalih zadev, ki se nanašajo na Ministrstvo za promet in zveze.</p>
               <p>Nedvomno je glavni razlog za zamude pri pripravi lokacijskega načrta izredno težavno
               usklajevanje poteka avtoceste preko kraškega roba, to je preko Črnega Kala. Najtežji
               problem predstavlja odločitev o izboru poteka avtoceste po dolini Rižane ali izven te
               doline oziroma poteka avtoceste mimo večjega kraja, to so Dekani, kakor tudi sama
               priključitev na obalno cesto. Z izborom variant v koridorju VD-14 so se navidezno
               sicer rešile najtežje dileme v prostorskem poteku, vendar je bilo kasneje
               ugotovljeno, da se je bistveno povečala investicijska vrednost te ceste, tega odseka
               avtoceste, to je iz predvidenih 16 milijard slovenskih tolarjev iz nacionalnega
               programa na približno 32 milijard slovenskih tolarjev, kot je bila potem izračunana
               predvidena vrednost. Na podlagi teh dejstev sta prejšnji minister in državni sekretar
               zahtevala pravno preveritev z namenom poiskati čim boljšo varianto. Na podlagi
               nekaterih informacij in dejstev lahko ugotovimo, da je zamuda pri pripravi
               lokacijskega načrta nastala v letu 1996 ravno zaradi teh dodatnih preverjanj, ki pa
               žal niso dale željenih uspehov, predvsem mislim jaz osebno na cenejše variante.</p>
               <p>Glede na sedanjo intenzivnost priprave lokacijskega načrta se lahko nadejamo, da
               bosta javna obravnava in nato nadaljevanje priprave tega dokumenta zaključeni še v
               tem letu, pri tem pa je žal potrebno razrešiti problem izredno povečane investicijske
               vrednosti, saj je sedaj že popolnoma jasno, da predvidenega obsega gradnje avtoceste
               iz nacionalnega programa na osi vzhod - zahod ne bo mogoče uresničiti do konca leta
               2000, ker bodo očitno potrebna vsaj še dve do tri leta. Razumljivo je, da se bo s tem
               zavlekla tudi izgradnja avtoceste od Klanca do Sermina, saj na podlagi sedanjih
               finančnih tokov iz javnih sredstev ne bo možno zagotavljati bistveno več sredstev,
               kot jih predvideva dosedanji sanacijski oziroma nacionalni program. V izogib nastale
               večje narodnogospodarske škode bomo predlagali etapno izgradnjo tega odseka, tako da
               bo imela absolutno prednost etapa med Dekani in priključkom za Kastelec.</p>
               <p>Za uspešno izgradnjo te etape pa je nujno potrebno čim bolj optimizirati potek
               velikega viadukta pri Črnem Kalu, saj je očitna rešitev tega problema tudi ključ
               rešitve celotnega odseka med Klancem in Serminom.</p>
               <p>Trdno sem prepričan, da bosta obe odgovorni ministrstvi in vlada v celoti uspeli
               nadoknaditi zamujeno v lanskem letu, sicer v času mandata prejšnje vlade, mislim pa,
               da sedanjih, tako ministrstva, kakor tudi strokovnih oziroma sekretarjev ni možno
               dolžiti za nastale zamike. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Še dodatno vprašanje, Aurelio Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Bom bistveno krajši in bi prosil seveda, da ta odgovor dobim tudi v pisni obliki. Če
               se ne motim, izjava je bila, da do konca leta 2000 ni moč pričakovati izgradnje tega
               odseka. Podan je bil podatek tudi nadaljnjih dveh, treh let. To pomeni, da naj bi
               cesta prispela v Koper leta 2003. Če temu ni tako, bi prosil odgovor.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod državni sekretar.</p>
            </sp>
            <sp who="SDZ2:PregeljŽarko">

               <speaker>ŽARKO PREGELJ:</speaker>

               <p>Spoštovani! Dovolite mi, da čisto na kratko pojasnim nekaj tehtnih dejstev.</p>
               <p>Prvo dejstvo je, da je do zamude pri pripravi lokacijske dokumentacije res prišlo
               zaradi dodatnih proučevanj v lanskem letu, v času prejšnje vlade. Žal moram direktno
               reči, da so bila ta proučevanja speljana v napačno smer, ker je nekdo zahteval, da se
               uporabi drugačna rešitev, to je gradnja tretjega pasu, ne pa samostojne avtoceste,
               kar je strokovno napačno, kajti gre za eno samo cesto, eno samo cestno povezavo, in v
               primeru kakršnekoli nesreče ostane celotna Obala s pristaniščem vred odrezana od
               ostale države.</p>
               <p>Drugič. Celoten program se žal mora zamakniti, ker zaenkrat v sedanjem obdobju ni
               javnih sredstev, ki bi jih lahko prelivali v dražjo gradnjo avtocest. Do dražje
               gradnje je žal prišlo zaradi detajlnejše proučitve prostorskih potekov, drugačnih
               zahtev varstva okolja, in večkrat, žal, tudi zahtev lokalnih skupnosti. Nekaj teh
               povišanih cen bomo lahko znižali, večine pa ne. Zato je daljša gradnja nujna. Ker se
               bo raztegnila gradnja celotnega sistema, se raztegne tudi gradnja tega odseka med
               Klancem in Serminom.</p>
               <p>V odgovoru jasno poudarjamo, da bomo zgradili do leta 2000 najnujnejši del, to je med
               Črnim Kalom in Dekani, to je prehod kraškega roba z viaduktom vred. V ta namen je
               treba poceniti viadukt in ga spraviti na neko normalno raven ter ga tudi narediti
               prometno sprejemljivega. Tukaj je stroka, žal, tavala v temi, to lahko rečem, ker
               zaenkrat takega projekta, ki bi bil pripravljen, da gre jutri v izgradnjo, še ni.
               Zato je bilo moje opozorilo, da sem obžaloval, da stroka ni vsega naredila, ker ni
               spoštovala dokončno zakonodaje. Politikom bi morala ponuditi vsaj dve enakovredni
               rešitvi, ki bi jih lahko izbirali, kajti ta druga rešitev je pa tudi pogojena z
               odločitvami lokalne skupnosti, poteka po naravni poti, kjer poteka sedanja
               magistralna cesta. Več govoriti o tem so detajli. Zavedati se moramo, da bo potrebno
               nacionalni program spremeniti v tem smislu, da se ga bo dlje delalo, kajti sicer naše
               javne finance takega pritiska kreditiranja ne bodo zdržale, imamo lahko čez 3 do 4
               leta kolaps javnih financ, ceste pa nezgrajene. Zaradi tega je daljša gradnja nujna,
               hkrati bo pa potrebno pristopiti do racionalizacije pri najdražjih odsekih, to so
               Trojane, ljubljanska vzhodna obvoznica, mariborska vzhodna obvoznica in, žal, tudi
               Črni Kal in, žal, tudi Rebrnice. Dejstva so taka, glavna napaka je bila pa narejena
               lansko leto, to lahko že zdaj zagotovim. Želim vas še informirati, da je tudi
               Računsko sodišče že pripravilo predhodna poročila in čakamo samo uradno odločitev, da
               tudi določene postopke speljemo. Poleg tega posebna komisija pri ministrstvu preučuje
               vzroke za nekatere podražitve in bilo je ugotovljeno, da so bila določena ravnanja
               tudi uprave DARS-a, do neke mere ravnanja nevestnega gospodarja. Toda analize bomo še
               dobili. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Zdaj je dodaten odgovor. Prehajamo na enaindvajseto vprašanje. Gospod
               Janez Janša. Boste počakali toliko? Imamo še proceduralno.</p>
            </sp>
            <sp who="SDZ2:LešnikPeter">

               <speaker>PETER LEŠNIK:</speaker>

               <p>Hvala, gospod podpredsednik. Jaz mislim z ozirom na proceduro, da bi predsedujoči
               Državnega zbora moral dati na glasovanje sklepčnost, prisotnost. Mislim, da nas ni
               dovolj, da lahko nadaljujemo sejo Državnega zbora.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Peter Lešnik. Imate vso pravico, da preverimo sklepčnost, zato bi
               pozval poslance in poslanke iz predverja, da zavzamejo svoja mesta, kajti ugotavljali
               bomo sklepčnost. Tu je skoraj polovica vlade in primerno je, da so poslanci v
               dvorani. Ugotovimo sklepčnost! <stage xml:id="Redna-06-1997-07-04.stage8">(44 prisotnih.)</stage> Ponovili bomo glasovanje. Ugotovimo
               sklepčnost! Prišlo je do pomote, ponovimo glasovanje. Ugotovimo sklepčnost! <stage xml:id="Redna-06-1997-07-04.stage9">(48
               prisotnih.)</stage> Državni zbor lahko nadaljuje z delom. Poslansko vprašanje ima gospod
               Janez Janša.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Spoštovani gospod podpredsednik, spoštovani ministri, žal ne tudi ministrice, kolegi
               in kolegi! Vlada Republike Slovenije je 27. novembra 1996, torej dobra dva tedna po
               lanskoletnih parlamentarnih volitvah spejela uredbo o spremembi uredbe o določitvi
               oseb in objektov, ki jih varujejo organi za notranje zadeve.</p>
               <p>S to spremembo uredbe je podaljšala rok, do katerega organi za notranje zadeve
               varujejo nekatere osebe, s sedanjih šest mesecev na dvanajst mesecev, in to tudi po
               prenehanju njihovega mandata.</p>
               <p>Vlado Republike Slovenije sprašujem, zakaj je podaljšala ta rok, zakaj je podaljšala
               ta rok ravno dva tedna po volitvah in s čim utemeljuje ta ukrep, ki je v nasprotju s
               prakso v državah članicah Evropske zveze. Na televiziji smo lahko nedavno videli,
               kako sta tako predsednik britanske kot predsednik francoske vlade isti dan, ko sta
               opravila primopredajo vladnih poslov, domov odšla z lastnimi osebnimi avtomobili brez
               varnostnikov. V obeh primerih gre za neprimerno večji in bogatejši državi. Ukrepi
               varovanja v slovenski praksi vključujejo visoke stroške varnostnikov in avtomobilov
               in nobene potrebe ni, da se denar davkoplačevalcev troši tudi za varovanje bivših
               funkcionarjev.</p>
               <p>Sprašujem, s čim vlada utemeljuje dejstvo, da sploh ostaja uredba, po kateri se
               varujejo tudi bivši funkcionarji in s čim utemeljuje dejstvo, da je bil ta rok takoj
               po volitvah podaljšan iz šestih na dvanajst mesecev.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Predstavnik vlade, minister za notranje zadeve, Mirko Bandelj.</p>
            </sp>
            <sp who="SDZ2:BandeljMirko">

               <speaker>MIRKO BANDELJ:</speaker>

               <p>Varovanje funkcionarjev je v različnih državah različno urejeno, pri tem pa seveda
               povsod izhaja iz varnostne situacije.</p>
               <p>Razlogi, zakaj se varujejo bivši funkcionarji, so isti kot so bili tudi pred leti, ko
               je tudi gospod Janša bil še minister. Seveda tudi ne drži to, da v Veliki Britaniji
               ne bi varovali Majorja, da ne bi varovali sedanjega premiera, nasprotno, varovanje je
               precej bolj strogo in mnogo bolj operativno in mnogo več ljudi sodeljuje v tem
               varovanju.</p>
               <p>Tudi sicer je običaj ali pa sploh praksa v državah parlamentarne demokracije
               Združenih držav proti Evropi, da se bivše funkcionarje varuje še določen čas po
               prenehanju funkcije, kajti v času, ko so bili na funkciji, so opravljali delo in se
               seveda tudi seznanjali z nekaterimi podatki, z nekaterimi varnostnimi in drugimi
               interesi države, ki jih seveda kaže varovati tudi potem, ko taka oseba ni več v
               funkciji, ki jo je opravljala. Je pa res, da je potrebno varnostno situacijo sproti
               spremljati. Jaz lahko obljubim v imenu notranjega ministrstva, da bomo varnostno
               situacijo v državi spremljali in tudi to uredbo prilagajali dejanskim razmeram.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala gospodu ministru. Gospod Janša bo dopolnil vprašanje.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Ugotavljam, da gospod minister ni odgovoril na vprašanje. Jaz sem vprašal, s čim
               vlada utemeljuje dejstvo, da je sploh napisano v uredbi, da se varuje tudi bivše
               funkcionarje. To je prvo vprašanje. Drugo vprašanje pa je, s čim utemeljuje
               poslabšanje varnostne situacije teh oseb 2 tedna po volitvah, ko se je rok 6 mesecev
               podaljšal na 1 leto. Tudi ne drži, da bi bila enaka praksa še iz časov, ko sem bil
               tudi jaz minister. Naslednji dan, ko nisem bil več minister, nisem imel ne
               varnostnikov ne avtomobilov, niti mi ni kdo tega ponudil, niti nisem tega zahteval in
               to se mi zdi normalno.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala. Ali bo tudi dodatni odgovor? <stage xml:id="Redna-06-1997-07-04.stage10">(Ne.)</stage> Prehajamo na 22. vprašanje. Gospod Božič.
               <stage xml:id="Redna-06-1997-07-04.stage11">(Ga ni.)</stage> Prehajamo na 23. vprašanje. Janko Veber, Združena lista socialnih
               demokratov.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Hvala za besedo. Spoštovani! Naslavljam dve vprašanji, in sicer prvo na vlado, ki je
               vezano na promet s stavbnimi zemljišči, ki so prešla na Sklad kmetijskih zemljišč in
               gozdov brezplačno na podlagi zakona. Mnoga ta zemljišča pa se nahajajo znotraj
               planskih območij, ki jih imamo predvidene v občinah za pozidavo. V tistem obdobju, ko
               so ta zemljišča prihajala na sklad, niso bili še vsi prostorski akti sprejeti, danes
               pa nam grozi, da bomo morali ta zemljišča odkupovati od sklada. Ne vem, kakšen smisel
               ima, da Sklad kmetijskih zemljišč in gozdov razpolaga tudi s stavbnimi zemljišči.
               Zato sprašujem, ali bo ta sklad prodajal tudi stavbna zemljišča.</p>
               <p>Drugo vprašanje naslavljam na Ministrstvo za kmetijstvo. Opozoril bi na dejstvo, da
               dve največji podjetji, ki se ukvarjata s kmetijstvom v tem območju, zahajata v velike
               težave, prvič, zaradi tega, ker imajo zelo dobro razvito tehnologijo oziroma
               proizvodnjo mleka, vemo pa, da nastajajo viški na tem področju, po drugi strani
               nastajajo izredno velike obveznosti do sklada zaradi najemnin teh zemljišč. Mene
               zanima, ali na ministrstvu razmišljajo o programih, ki bi bili izvedljivi na kraškem
               območju in bi jih lahko tudi ta podjetja prevzela. Zanima me tudi problem pri
               zakupnikih kmetijskih zemljišč, ki se dnevno srečujejo s problemom divjadi,
               zaraščanja in odnosov, ki jih potem morajo reševati z lovci in tudi s skladom, ker so
               nekako neurejeni ti pogodbeni odnosi. Razmere, v katerih ti zakupniki delajo, so
               izredno težke. Dnevno prihajajo dopisi na občine in pravega odgovora jim ne moremo
               posredovati, kajti to je nekako izven naše pristojnosti. Želel bi, da bi ministrstvo
               zavzelo neko stališče do te problematike, izpeljalo to koordinacijo in pomagalo tem
               ljudem, ki delajo v izredno težkih razmerah, da ohranjajo kulturno krajino in seveda
               s tem tudi svojo eksistenco. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala. Gospod minister za kmetijstvo.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Ponovno lepo pozdravljeni! Glede drugega dela vprašanja bi najprej odgovoril, in
               sicer bi povedal naslednje. Problematika najema zemljišč, ki so v upravljanju Sklada
               kmetijskih zemljišč in gozdov na Kočevskem, je znana. Ve se, da je na tem območju, ki
               je sicer izredno težavno, tudi za pridelavo težko območje, 1.150 zakupnih pogodb in
               da je v najemu 3.150 hektarjev kmetijskih zemljišč in gozdov. Zanimivo je, da ti
               zakupniki, predvsem fizične osebe redno plačujejo najemnino, ki znaša približno v
               povprečju 45 mark na hektar letno Skladu kmetijskih zemljišč in gozdov. Da pa ta
               navedena podjetja niti nekatera ne želijo podpisati pogodbe, drugo pa ne plačuje in
               ne nastajajo stroški iz naslova, bom jasno povedal, poudarjam še enkrat, ne nastajajo
               stroški iz naslova plačila najemnin Skladu kmetijskih zemljišč in gozdov pri teh
               podjetjih. Je pa drugo, kar si gospod poslanec lepo opozoril v svojem delu izvajanja,
               da je pač ekonomika kmetovanja tista, ki sili verjetno ta podjetja v tak pristop, v
               nedisciplino,ne izvajanje in tudi nepodpis pogodb. To pa je seveda tisti drugi del,
               ki ga bomo morali enkrat resno obravnavati tudi v Državnem zboru, ko bo vlada
               verjetno prišla z oceno stanja v nekaterih regijah, kjer je kmetijska problematika
               zaraščanja takšna, da stanje vpliva škodljivo na nadaljnji razvoj regije, stanje
               vpliva škodljivo tudi na populacijo. Demografija v teh območjih se izredno slabša.
               Tam bi morali nekako iskati tudi rešitve za reševanje stanja v teh podjetjih kot je
               Kočevska Reka in Mercator - kmetijsko gospodarsko podjetje Kočevje.</p>
               <p>Glede prvega vprašanja pa naslednje. Stavbna zemljišča so seveda bila prenesena na
               Sklad kmetijskih zemljišč in gozdov in v skladu s pravilnikom o prometu z
               nepremičninami, s katerimi gospodari Sklad kmetijskih zemljišč in gozdov, pravilnik,
               ki ga je potrdila vlada oziroma dala nanj soglasje, je promet možen, in sicer samo na
               osnovi javne licitacije se lahko pridobijo oziroma kupijo, odprodajo ta zemljišča. Ni
               pa možno tisto, kar bi nekateri želeli in zato tudi zakonske osnove ni, da bi bil
               neplačan prenos teh zemljišč na občini. Seveda, to je v tem trenutku problem. Vem, da
               je problem, ker se občine počutijo prizadete. Neplačano so prenesli vse skupaj na
               sklad, v tem trenutku pa ni pravne osnove, na osnovi katere bi sklad lahko te
               nepremičnine prenesel v last občin brezplačno. Možna je edino zamenjava zemljišč ali
               odkup. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod minister. Gospod Janko Veber. Dodatno vprašanje.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Gre za komentar in za vprašanje. Tak pavšalen odgovor seveda poznam tudi sam in smo
               jih dobili že veliko. Seveda nikakor ne morem biti zadovoljen s takšnim odgovorom.
               Mislim, da so razmere izredno problematične in je potrebno pristopiti bolj
               konkretno.</p>
               <p>Glede te prodaje zemljišč, da to ni možno prenesti na občino, ne vem. To po mojem
               mnenju ne drži in tudi sprašujem vlado, kako pa naj občina izvaja potem svojo
               politiko, če mora odkupiti zemljišča, da izgradi blok za socialna stanovanja, da
               zagotovi zemljišče za šolo, da zagotovi zemljišča za vrtce in to moram kupiti od
               Sklada, od države mora kupiti to zemljišče. Mislim, da je to smešno.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Dodatnega odgovora ne bo.</p>
               <p>Prehajamo na 24. vprašanje - Franc Jazbec, Socialnodemokratska stranka.</p>
            </sp>
            <sp who="SDZ2:JazbecFranc">

               <speaker>FRANC JAZBEC:</speaker>

               <p>Spoštovani! Moje vprašanje vladi se nanaša na problematiko železarstva v Sloveniji.
               Ob dejstvu, da je vlada včeraj temeljito obravnavala problematiko slovenskih
               železarn, sprašujem vlado, kakšna je usoda štorskega dela Metala? In drugič. V
               primeru, da se štorski Metal zapre, kako komentira socialni problem tisoč na novo
               brezposelnih. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod Jazbec. Izvolite.</p>
            </sp>
            <sp who="SDZ2:KovšeAlojzij">

               <speaker>ALOJZIJ KOVŠE: Državni sekretar za energetiko.</speaker>

               <p>Pozdravljeni! Moram opravičiti ministra Dragonjo, ki zaradi drugih neodložljivih
               obveznosti žal ne more biti tukaj. Kot je poslanec gospod Jazbec že rekel, je včeraj
               vlada obravnavala to problematiko, in sicer obravnavala je poročilo o poslovanju
               slovenskih železarn, potem rebalans načrta poslovanja, predvsem pa se je vsebinsko
               ustavila pri treh zakonih, in sicer je obravnavala predlog zakona o delni
               privatizaciji slovenskih železarn, potem predlog zakona o spremembah in dopolnitvah
               zakona o jamstvu Republike Slovenije za kredite za trajno obratna sredstva slovenskih
               železarn, potem predlog zakona o spremembah zakona o jamstvu Republike Slovenije za
               obveznice,izdane zaradi sanacije Slovenskih železarn, in predlog zakona o spremembah
               in dopolnitvah zakona o prevzemu določenih obveznosti podjetij, ki so družbeni
               kapital prenesla na Sklad Republike Slovenije za razvoj, in določene obveznosti
               Slovenskih železarn. Prav tako je obravnavala sanacijo Slovenskih železarn v celem
               obdobju leta 1997 do leta 2002 z določeno simulacijo finančnih učinkov sprejetih
               ukrepov.</p>
               <p>Vse te zadeve vlada predlaga, da bi se sprejemale v parlamentu po hitrem postopku. V
               sklopu teh ureditev sta tudi konkretna odgovora, glede na te posamezne družbe v
               Štorah in v Ravnah in tako naprej.</p>
               <p>Samo toliko, kratko pojasnilo, ostalo boste pa v kratkem tako obravnavali tukaj.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Jazbec želi dodatno vprašanje.</p>
            </sp>
            <sp who="SDZ2:JazbecFranc">

               <speaker>FRANC JAZBEC:</speaker>

               <p>Gospod državni sekretar je odgovoril na tisto, kar se je dalo prebrati v dnevnem
               časopisju. Vprašanje je bilo, mislim, dosti direktno: kakšna je usoda štorskega
               Metala, ker to se je včeraj na vladi odločilo. Zato bi želel konkreten odgovor. Če ga
               ni tukaj, lepo prosim za pisnega. Mislim pa, da je dosti dobro znan. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Dodatnega odgovora ni. Besedo ima Jože Jerovšek. Pravilno ste ugotovili,
               ura je res 13.00. Ker smo se na začetku odločili, da bo - žal mi je, ker je precej
               obsežen del vlade tukaj, ministrov, da ne moremo nadaljevati. Če je bila beseda dana,
               naj še gospod Jerovšek spregovori, potem bomo pa končali.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Spoštovani! Vlado Republike Slovenije sprašujem naslednje. V reviji <q>"Mag"</q> številka 24
               je bil 11. junija 1997 objavljen članek novinarja Jožeta Biščaka z naslovom <q>"Past za
               majorja K."</q> V zvezi s tem postavljam naslednja vprašanja:</p>
               <p>Ali so tajni sodelavci policije res nekdanji kriminalci, ki so bili pravnomočno
               obsojeni in ki so za opravljena dela zdaj deležni posebnih ugodnosti pri
               zdravstvenem, pokojninskem, invalidskem in drugem varstvu?</p>
               <p>Drugič. Ali je objavljena fotokopija izjave, ki jo mora podpisati tajni sodelavec,
               avtentična?</p>
               <p>Tretje vprašanje, ali je policija res aretirala majorja slovenske vojske, ne da bi o
               tem obvestila pristojne na Ministrstvu za obrambo? Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Debelak, državni sekretar iz Ministrstva za notranje zadeve.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Hvala lepa gospod precedujoči! Spoštovani gospod poslanec na vaše vprašanje bomo
               izčrpno odgovorili pisno, ker gre za zelo subtilno problematiko in bi seveda kakršno
               koli govorjenje mogoče samo škodovalo celotni zadevi.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ker smo na začetku seje dejali do 13.00 ure in ni bilo nobenih drugačnih
               predlogov, zaključujem današnjo sejo. Poslanska vprašanja pa bomo obravnavali po
               vrstnem redu v nadaljevanju te seje.</p>
               <p>Zaključujem današnjo sejo, predstavnikom vlade se zahvaljujem za podane odgovore in
               seveda za prisotnost v dvorani. Hvala lepa. <stage type="time">(SEJA JE BILA PREKINJENA 4. JULIJA
                  1997 OB 13.05 URI.)</stage>
               </p>
            </sp>
         </div>
      </body>
   </text>
</TEI>