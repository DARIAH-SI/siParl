<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-01-1997-01-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3FC49BBF7D570BF9C12564650042E992</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=3FC49BBF7D570BF9C12564650042E992</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-01-1997-01-08.DZ" n="01">
               <name>Izredna</name>
               <date when="1997-01-08"/>
            </setting>
         </settingDesc>
         <particDesc>
            <listOrg>
               <org xml:id="Izredna-01-1997-01-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">1. izredna seja</stage>
            <stage type="date">(8., 9. in 16 januar 1997)</stage>
            <stage type="chairman"> Sejo je vodil Janez Podobnik, predsednik Državnega zbora.</stage>
            <stage type="time"> Seja se je pričela 8. januarja 1997 ob 11.08 uri.</stage>


            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci, gospe in gospodje, lepo vas
               pozdravljam. Zaradi tehničnih napak in prekoračitve pooblastil glede sedežnega reda
               sejo pričenjamo ob 11.30 uri. Hvala.</p>
               <stage type="time">(Seja je bila prekinjena ob 11.09 uri in se je nadaljevala ob 11.37 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane poslanke in poslanci, pred pričetkom 1. izredne seje vas obveščam, da sem
               ob 11.15 uri, torej po pričetku izredne seje, dobil naslednje obvestilo:</p>
               <p>Predsednik Državnega zbora, gospod Janez Podobnik</p>
               <p>Spoštovani!</p>
               <p>Sporočamo Vam, da je z današnjim dnem iz poslanske skupine SKD izstopil gospod Ciril
               Pucko.</p>
               <p>Lep pozdrav!</p>
               <p>Miroslav Mozetič, vodja poslanske skupine Slovenskih krščanskih demokratov.</p>
               <p>Prav tako sem ob isti uri, v isti pošti, dobil naslednje sporočilo:</p>
               <p>Ciril Pucko, poslanec Državnega zbora, ga naslavlja na gospoda Miroslava Mozetiča,
               vodjo poslanske skupine Slovenskih krščanskih demokratov. To pismo se glasi:</p>
               <p>Sporočam Vam, da z današnjim dnem, 8.1.1997, izstopam iz poslanske skupine
               Slovenskih krščanskih demokratov.</p>
               <p>S spoštovanjem!</p>
               <p>Ciril Pucko.</p>
               <p>To pismo je bilo v vednost poslano tudi gospodu Alojzu Peterletu in Izidorju Rejcu.</p>
               <p>Ob 12.30 sem ponovno prejel na klop pismo s podobno vsebino. Gospod Ciril Pucko je
               gospodu Janezu Podobniku, predsedniku Državnega zbora Republike Slovenije, sporočil
               naslednje:</p>
               <p>Sporočam Vam, da z današnjim dnem, 8.1.1997, izstopam iz poslanske skupine
               Slovenskih krščanskih demokratov.</p>
               <p>S spoštovanjem!</p>
               <p>Ciril Pucko.</p>
               <p>Ta dopis je bil poslan v vednost gospodu Alojzu Peterletu, gospodu Izidorju Rejcu in
               gospodu Miroslavu Mozetiču. Ker je potrebno urediti tehnično zaradi glasovalnih
               naprav, odrejam odmor in sejo bomo pričeli ob 12.30 uri. Hvala lepa.</p>
               <stage type="time">(Seja je bila prekinjena ob 11.38 uri in se je nadaljevala ob 12.35 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane poslanke in poslanci in drugi, ki spremljate današnje zasedanje!
               Opravičujem se vam zaradi zamude. Kot sem vam že prej povedal, je do prestavitve
               začetka 1. izredne seje prišlo iz naslednjih razlogov: vodje poslanskih skupin so me
               v roku, ki je določen v drugem odstavku 120. člena poslovnika Državnega zbora,
               obvestile, da so ustanovili poslanske skupine, določili vodje poslanske skupine in ji
               predložili seznam članov posamezne poslanske skupine z njihovimi podpisi. 3 minute
               pred začetkom današnje izredne seje sem izvedel, da je bila v dvorani izvedena
               sprememba sedežnega reda. Ta se je zgodila brez moje vednosti, saj sem ob 11.15 uri,
               potem ko sem že zboru napovedal, da bomo sejo nadaljevali ob 11.30 uri, šele prejel
               dopis vodje poslanske skupine SKD gospoda Miroslava Mozetiča, v katerem mi sporoča,
               da je z današnjim dnem iz poslanske skupine SKD izstopil gospod Ciril Pucko. Temu je
               priložena tudi podpisana izstopna izjava iz poslanske skupine SKD gospoda Cirila
               Pucka. Ob 11.30 sem prejel še en dopis gospoda Pucka, v katerem me obvešča, da je
               izstopil iz poslanske skupine SKD. Ob 12.02 sem prejel nov dopis poslanca gospoda
               Cirila Pucka, v katerem zahteva oziroma želi sedeti na mestu številka 170. V dopisu
               je še navedel, da se s tem strinja tudi poslanska skupina LDS. Kot funkcionarja, ki
               je določil sedanji sedežni red, kar pa ne drži, me prosi, da to realiziram še pred
               današnjo sejo Državnega zbora. Iz navedene kronologije podatkov izhaja, da pred
               spremembo sedežnega reda in pred začetkom današnje seje nisem bil obveščen niti o
               izstopu poslanca Cirila Pucka iz poslanske skupine niti z njegovo prošnjo oziroma
               zahtevo, da želi spremeniti svoj sedež v dvorani. 121. člen poslovnika določa, da
               vodja poslanske skupine obvesti predsednika Državnega zbora o morebitnih spremembah
               števila članov poslanske skupine v 3 dneh po nastali spremembi, o pristopu novih
               članov pa predloži predsedniku Državnega zbora njihove podpisane izstopne izjave. 58.
               člen poslovnika določa, da se poslanske skupine v 15 dneh po konstituiranju Državnega
               zbora dogovorijo za stalni sedežni red poslancev v dvorani. Glasovalne naprave na
               drugih sedežih se izključijo.</p>
               <p>Poslanke in poslanci ste seznanjeni z dejstvom, da se poslanske skupine po
               konstituiranju Državnega zbora niso uspele dogovoriti za sedežni red, zato ga je, po
               njihovem pooblastilu, začasno določil generalni sekretar. Generalni sekretar, gospod
               Bogdan Biščak, je tudi na podlagi dopisa, ki mu ga je poslal poslanec, gospod Ciril
               Pucko, naročil spremembo sedežnega reda v dvorani pred današnjo sejo, ne da bi me kot
               predsednika Državnega zbora obvestil, da je prišlo do izstopa poslanca iz poslanske
               skupine.</p>
               <p>Predlagam, da sejo pričnemo. Začasno bo gospod poslanec Ciril Pucko sedel na mestu,
               ki ga želi, to je sedež številka 170. Obveščen sem bil, da so bile sedaj v tem času
               tudi usposobljene glasovalne naprave. Prišlo pa je še do ene korekcije, namreč
               poslanec, gospod Špindler, se je presedel iz mesta 170 na mesto 146. Prejšnje mesto
               165, gospoda Pucka, pa je blokirano.</p>
               <p>Pričenjam 1. izredno sejo Državnega zbora Republike Slovenije, ki sem jo sklical na
               podlagi prvega odstavka 49. člena, prvega odstavka 51. člena in 54. člena poslovnika
               Državnega zbora. Zadržanih poslancev na današnji seji ni. Prosim, da ugotovimo
               prisotnost v dvorani! Ugotavljam, da je navzočih 82 poslank in poslancev. Tako je
               zbor sklepčen in lahko odloča.</p>
               <p>Prosim, da ponovimo glasovanje! Ugotavljamo prisotnost! Ugotavljam, da je navzočih
               85 poslank in poslancev. Delujejo glasovalne naprave? Tako je zbor sklepčen in lahko
               odloča.</p>
               <p>Na sejo sem vabil kandidata za predsednika Vlade, doktorja Janeza Drnovška, in ga
               lepo pozdravljam. Seje se udeležuje tudi predstavnik urada predsednika Republike
               Slovenije in ga lepo pozdravljam. Pozdravljam tudi druge člane Vlade Republike
               Slovenije.</p>
               <p>Prehajamo na določitev dnevnega reda 1. izredne seje Državnega zbora Republike
               Slovenije. Predlog dnevnega reda ste prejeli s sklicem, dne 6.1.1997, in sicer je bil
               pripravljen na podlagi dogovora na tretji seji kolegija predsednika Državnega zbora.
               Predlagani dnevni red se glasi: 1. točka - predlog predsednika Republike Slovenije za
               izvolitev kandidata za predsednika Vlade Republike Slovenije, 2. točka - predlog
               odloka o izvolitvi Komisije za volitve, imenovanja in administrativne zadeve, 3.
               točka - predlog odloka o ustanovitvi in nalogah odborov Državnega zbora in predlogi
               odlokov o izvolitvi komisij in odborov Državnega zbora. O predlogu dnevnega reda bomo
               odločali v skladu z drugim odstavkom 64. člena poslovnika Državnega zbora. Predlogov
               za umik posamezne točke z dnevnega reda nismo prejeli. Želi v zvezi s tem kdo besedo?
               <stage xml:id="Izredna-01-1997-01-08.stage7">(Ne želi.)</stage> Želi kdo besedo s predlogom glede širitve dnevnega reda? Gospod Školč.</p>
            </sp>
            <sp who="SDZ2:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Spoštovane poslanke in poslanci! Po prejemu predloga
               dnevnega reda sem predsedniku Državnega zbora gospodu Janezu Podobniku predlagal
               širitev dnevnega reda tudi z 2.a točko dnevnega reda - imenovanje generalne
               sekretarke oziroma sekretarja Državnega zbora. Moja obrazložitev je bila, da je to že
               itak obveza, ki izhaja iz 16. člena poslovnika, da je imenovanje sekretarke oziroma
               sekretarja zbora potrebno tudi zaradi tega, ker so njegove pristojnosti velike, med
               drugim vodi tudi službo, vsa glasovanja, skrbi za zapisnike in tako naprej. To vam je
               vsem znano in tudi menim, da je to eno od tistih mest, ki je eminentno mesto
               Državnega zbora ne pa razprav med pozicijo in opozicijo.</p>
               <p>Gospod predsednik mi je na to korektno odgovoril, da bo uvrstil na dnevni red to
               točko v trenutku, ko mu jo bo predlagal KVIAZ. Kot veste, moj predlog na prejšnji
               seji, da bi izvolili KVIAZ, ni v celoti uspel. Uspel je v tistem delu, da smo imeli
               KVIAZ za potrebe prejšnje seje. Žal, ga nismo imeli za druge stvari in zaradi tega
               imamo danes enormno število težav, ker ni delovnega telesa zbora, ki bi lahko
               predlagal tudi sicer komisije in odbore.</p>
               <p>Moj predlog je zelo enostaven. Če je mogoče na dnevni red uvrstiti 3. točko, ki je
               tudi povezana s funkcioniranjem KVIAZ-a, to je imenovanje komisij in odborov, je
               mogoče na dnevni red uvrstiti tudi 2.a točko, ki je povezana s tem, da formalni
               predlog poda KVIAZ. Tako 2. kot 3. točka sta točki, o katerih mora zbor odločiti
               glede na veljavna pravila Državnega zbora in vas prosim za podporo temu predlogu.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Školč. Gospod Školč je korektno povzel tudi stališče, ki sem ga
               izrazil ob njegovem predlogu za razširitev dnevnega reda 1. seje Državnega zbora.
               Predlagam - stališče je povzel, lahko ga samo ponovim - da sem pripravljen, takoj ko
               bom dobil predlog s strani KVIAZ-a, sklicati sejo Državnega zbora, na kateri bi
               obravnavali to točko dnevnega reda pa še nekatere druge zelo pomembne zadeve, ki se
               tičejo pristojnosti KVIAZ-a. Sam tudi upam, da bomo tekom današnje seje tudi izvolili
               KVIAZ.</p>
               <p>O predlogu za razširitev dnevnega reda odpiram razpravo. Želi besedo predstavnik
               Sekretariata za zakonodajo in pravne zadeve? <stage xml:id="Izredna-01-1997-01-08.stage8">(Ne želi.)</stage> Želijo besedo predstavniki
               poslanskih skupin? Gospod Mozetič, SKD.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa za besedo. Spoštovane kolegice, spoštovani kolegi! Poslovnik pravi, da o
               predlogu za razširitev dnevnega reda podajajo stališča predstavniki poslanskih
               skupin. Strinjam se, da je zadeva precej pomembna, zahtevna in ker je predlog prišel
               praktično tukaj sedaj, če hočem dati mnenje poslanske skupine, potrebujem določen
               čas, da se poslanska skupina sestane, da se dogovori in potem predstavi svoje
               stališče. Zato prosim za eno uro odmora.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Odrejam odmor in sejo nadaljujemo ob 13.45 uri.</p>
               <stage type="time">(Seja je bila prekinjena ob 12.47 uri in se je nadaljevala ob 13.49 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Ugotavljamo prisotnost v dvorani! Prisotnih je 71 poslank in poslancev. Zbor je
               sklepčen in lahko nadaljuje z delom. Želi predstavnik poslanske skupine SKD besedo?
               Besedo ima gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Drage kolegice, spoštovani kolegi! Mi smo sedaj v tem času pogledali
               zadevo, predvsem tudi tisto kar je predsednik razložil v odgovoru, ki je na tisti
               pošti, ki je bila med poslancem Školčem in predsednikom, pogledali malo poslovnik,
               razmišljali o tej stvari in dejansko glede na zadevo, ki ni tako enostavna in ki tudi
               veže na določene zadeve, smo prišli do spoznanja, da bomo nasprotovali, in do
               odločitve, da bomo nasprotovali razširitvi dnevnemu redu.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi o predlogu razširitve dnevnega reda besedo še katera od poslanskih
               skupin? <stage xml:id="Izredna-01-1997-01-08.stage10">(Ne želi.)</stage> Zaključujemo razpravo in dajem na glasovanje predlog, da se dnevni
               red 1. izredne seje razširi s točko imenovanje generalne sekretarke oziroma
               sekretarja Državnega zbora. Ugotavljamo prisotnost! <stage xml:id="Izredna-01-1997-01-08.stage11">(79 prisotnih.)</stage></p>
               <p>Kdo je za? <stage xml:id="Izredna-01-1997-01-08.stage12">(42 poslancev.)</stage> Je kdo proti? <stage xml:id="Izredna-01-1997-01-08.stage13">(35 poslancev.)</stage></p>
               <p>Ugotavljam, da je predlog za razširitev dnevnega reda sprejet. Zbor bo navedeno
               točko obravnaval kot 3.a točko dnevnega reda.</p>
               <p>Prosim, gospod Hvalica. Proceduralno?</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani! Glede na nastalo situacijo na pravkar
               sprejeto razširitev dnevnega reda ugotavljam, da je nastala nova situacija, zato
               potrebujem čas, da se posvetujem s svojo poslansko skupino in prosim za eno uro
               odmora. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Jaz bi poslanske skupine pozval, da vendarle gledajo tudi na časovno omejenost
               današnje seje in da razmislijo o predlogih za odmore. V skladu s poslovnikom odrejam
               enourni odmor. S sejo nadaljujemo 10 minut do treh.</p>
               <stage type="time">(Seja je bila prekinjena ob 13.53 uri in se je nadaljevala ob 14.51 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane poslanke in poslanci! Pred nadaljevanjem seje ugotavljamo prisotnost v
               dvorani. Ugotovimo prisotnost! <stage xml:id="Izredna-01-1997-01-08.stage15">(68 prisotnih.)</stage></p>
               <p>Ugotavljam, da je zbor sklepčen in lahko nadaljuje z delom.</p>
               <p>Želi besedo predstavnik Socialdemokratske stranke oziroma poslanske skupine
               Socialdemokratske stranke? Gospod Hvalica ima besedo.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani! V odmoru smo ugotovili sicer, da je razširitev bila
               sprejeta, da pa je pogoj, da se ta razširitev opravi, razširitev dnevnega reda,
               izpolnitev 15. člena poslovnika, ki govori, da je potrebno izvoliti namreč KVIAZ -
               Komisijo za volitve in imenovanja. Tako zaradi naše poslanske skupine lahko Državni
               zbor nadaljuje z delom. Hvala lepa. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi v zvezi z dnevnim redom še kdo, z razširitvijo dnevnega reda,
               besedo? <stage xml:id="Izredna-01-1997-01-08.stage16">(Ne želi.)</stage></p>
               <p>Če ne, predlagam za današnjo sejo dnevni red, kot ste ga prejeli s sklicem z že
               izglasovano razširitvijo.</p>
               <p>Na glasovanje dajem predlagani dnevni red. Ugotovimo prisotnost! <stage xml:id="Izredna-01-1997-01-08.stage17">(81 prisotnih.)</stage></p>
               <p>Kdo je za? <stage xml:id="Izredna-01-1997-01-08.stage18">(65 poslancev.)</stage> Je kdo proti? <stage xml:id="Izredna-01-1997-01-08.stage19">(9 poslancev.)</stage></p>
               <p>Ugotavljam, da je predlog dnevnega reda sprejet.</p>
               <p>Prehajamo na <title>1. TOČKO DNEVNEGA REDA - NA PREDLOG PREDSEDNIKA REPUBLIKE
                  SLOVENIJE ZA IZVOLITEV KANDIDATA ZA PREDSEDNIKA VLADE REPUBLIKE SLOVENIJE.</title> 257. člen Poslovnika Državnega zbora določa, da predsednik Republike Slovenije
               predlaga Državnemu zboru kandidata za predsednika Vlade najpozneje v 30 dneh po
               konstituiranju Državnega zbora. Ustava Republike Slovenije pa v prvem odstavku 111.
               člena s tem v zvezi določa, da predsednik republike predlaga kandidata za predsednika
               Vlade po posvetovanju z vodji poslanskih skupin.</p>
               <p>Poslanske skupine so me obvestile, da so se organizirale, izvolile vodje in mi
               poslale seznam članov s pristopnimi izjavami vse v skladu in v rokih, določenih s
               poslovnikom Državnega zbora. O tem sem obvestil predsednika Republike s pismom 6.
               decembra 1996 in ga pozval, da opravi posvetovanja in mi sporoči predlog kandidata,
               da bi lahko sklical sejo Državnega zbora v roku iz prvega odstavka že omenjenega
               člena poslovnika.</p>
               <p>Predsednik Republike mi je s pismom dne 3. januarja 1997 sporočil, da po opravljenih
               posvetovanjih z vodji poslanskih skupin kot kandidata za predsednika Vlade Republike
               Slovenije predlaga dr. Janeza Drnovška, Murgle 77, Ljubljana, rojenega 17. maja 1950.
               To pismo predsednika Republike ste prejeli s sklicem današnje izredne seje zbora. Ali
               želi besedo predstavnik Urada predsednika Republike? <stage xml:id="Izredna-01-1997-01-08.stage20">(Ne.)</stage> Besedo dajem kandidatu za
               predsednika Vlade dr. Janezu Drnovšku, da v skladu z drugim odstavkom 258. člena
               poslovnika Državnega zbora predstavi programske zasnove Vlade. Prosim.</p>
            </sp>
            <sp who="SDZ2:DrnovšekJanez">

               <speaker>DR. JANEZ DRNOVŠEK:</speaker>

               <p>Gospod predsednik, spoštovane poslanke in poslanci! Danes se vam predstavljam kot
               kandidat za predsednika slovenske vlade v naslednjem mandatnem obdobju. Ker sem vodil
               slovensko vlado tudi v prejšnjem mandatnem obdobju, je prav, da vam predstavim
               nekatere svoje poglede na najbolj aktualna vprašanja tega obdobja, saj bo odnos do
               teh vprašanj in iskanje ustreznih odgovorov v veliki meri tudi predmet delovanja
               slovenske vlade v naslednjem obdobju, v obdobju do leta 2000.</p>
               <p>Slovenija je po osamosvojitvi stopila v povsem novo obdobje. Postala je nova država,
               ki se je morala šele potrditi na mednarodnem prizorišču in izgubila je večino svojih
               tradicionalnih trgov, zlasti na območju nekdanje države. Hkrati se je začel proces
               tranzicije, to je spremembe prejšnjega samoupravnega socialističnega sistema v tržni
               sistem z definirano lastnino. Zato ne preseneča, da je v prvih 2 letih 1991/92
               družbeni proizvod Slovenije padel za 14,4%, in da je začetno vzpostavljanje
               samostojne slovenske valute spremljala tudi visoka inflacija, 247% v letu 1991 in 93%
               v letu 1992. Iz te situacije so izhajale tudi glavne naloge za slovensko politiko,
               tako Vlado kot parlament v prejšnjem mandatu od leta 1993-1996. Treba je bilo
               zaustaviti hitro padanje bruto domačega proizvoda, vzpostaviti novo gospodarsko rast
               na trdnih dolgoročnih temeljih. Bistvenega pomena je bilo zato iskanje novih
               nadomestnih trgov, vstopanje v nove gospodarske povezave, pri čemer je imela nesporno
               prioriteto Evropska unija. Treba je bilo stabilizirati denarna gibanja, zmanjšati
               inflacijo, vzpostaviti trdno konvertibilno valuto. Potrebno je bilo izpeljati proces
               privatizacije, vzpostaviti celoten gospodarski sistem na novih temeljih, sprejeti
               ogromno količino novih zakonov, potrebno je bilo vzpostaviti in dograditi vrsto novih
               institucij.</p>
               <p>Država se je morala utrditi tudi v mednarodnih okvirih, zagotoviti članstvo v
               številnih mednarodnih institucijah, pokazati svetu potrebno politično stabilnost in
               zrelost. Vse to v zelo zapletenem mednarodnem okolju in v času, ki ga je spremljala
               tudi vojna v naši neposredni bližini. Danes morda izpolnitev vseh teh ciljev, nalog,
               ki so vse hkrati ležale takrat pred slovensko politiko, izgleda normalna in sama po
               sebi umevna. Vendar ob koncu leta 1992 ni bilo tako. Takrat smo se zelo bali, da se
               bo nadaljevalo hitro upadanje bruto domačega proizvoda in da se bodo do konca
               zaostrili vsi materialni okvirji. Vendar je že v letu 1993 prišlo do prve rasti bruto
               domačega proizvoda, ki je potem trajalo vsa štiri leta prejšnjega mandata. V tem
               obdobju smo bruto domači proizvod povečali za blizu 16% in dosegli skoraj 4%
               povprečno letno stopnjo rasti. Z enormnih stopenj na začetku smo uspeli inflacijo
               postopno znižati, tako da smo jo zadnji dve leti utrdili na eno številčni stopnji med
               8 in 9 odstotki. Hkrati je slovenska valuta postala konvertibilna, tudi mednarodno s
               priznanjem mednarodnega monetarnega sklada. V teh letih je Slovenija postopno
               vzpostavila sorazmerno visok nivo deviznih rezerv, ki po zadnjih podatkih znašajo 4,3
               milijarde tolarjev in ki presegajo višino zunanjega dolga. Kot bistven dosežek
               ocenjujem, da je v Sloveniji v zelo zapletenih pogojih, pogajanjih s posameznimi
               skupinami tujih upnikov, z Mednarodnim monetarnim skladom, Svetovno banko, Pariškim
               klubom, konzorcijem komercialnih bank, uspelo uiti iz skupne jugoslovanske
               zadolženosti, opredeliti slovenski del nekdanjega skupnega jugoslovanskega dolga,
               skleniti ustrezne sporazume z vsemi tujimi kreditorji in s tem zelo utrditi finančno
               pozicijo Slovenije v svetu. Slovenija ni več solidarnostno odgovorna za vse nekdanje
               jugoslovanske dolgove, pač pa ima svojo lastno kreditno pozicijo, ki je zelo čvrsta.
               In slovenska zunanja zadolženost je daleč pod mednarodnim povprečjem. Lahko bi rekli,
               da se je Slovenija tudi finančno osamosvojila. To se je odrazilo tudi v prvi izdaji
               slovenskih vrednostih papirjev na mednarodnih finančnih trgih, kjer je Slovenija
               dobila izjemno ugodne pogoje, najboljše med vsemi tranzicijskimi državami. V letu
               1996 so tri najbolj znane mednarodne finančne institucije priznale Sloveniji tako
               imenovani A rating, kar je zelo ugodno, hkrati pa takšna ugodna ocena predstavlja
               veliko odgovornost za naprej. K zelo ugodni finančni boniteti Slovenije je vsekakor
               prispevala tudi politika uravnoteženega proračuna, ki smo jo zasledovali in tudi
               uresničili v vseh štirih letih. Slovenija je ena izmed zelo redkih držav v svetu z
               uravnoteženim proračunom in javnimi financami in s sorazmerno zelo nizkim javnim
               dolgom. Večina najbolj razvitih držav je v določenih obdobjih socialne in razvojne
               probleme reševala s politiko proračunskih deficitov. Ti proračunski deficiti so se v
               veliko državah akumulirali v taki višini, da jih ni mogoče več povečevati oziroma da
               jih je potrebno sanirati.</p>
               <p>Zato večina držav danes izvaja politiko finančnega prilagajanja, postopnega
               zmanjševanja proračunskih deficitov in javnega dolga. Slovenija ima določeno rezervo,
               saj v tem zelo zahtevnem začetnem obdobju vzpostavljanja svoje države in v
               tranzicijskem obdobju ni akomulirala deficitov in večjega javnega dolga. To je
               rezerva, ki se lahko v določenem obdobju izkoristi, zlasti v razvojne namene, vendar
               zelo previdno, vsaj zaporedni proračunski deficiti lahko državo hitro potegnejo v
               večje finančne težave in v težje prilagajanje v naslednjem obdobju. Sorazmerno veliko
               rezervo predstavlja tudi državno premoženje, ki smo ga v tem obdobju v glavnem
               identificirali, predvsem upravljalsko in drugače definirali, postaja pa v precejšnjem
               delu na razpolago za lastninjenje v naslednjem obdobju. O pametnem postopnem
               lastninjenju državnega premoženja lahko država pridobi pomembna sredstva, ki bi jih
               usmerjala v razvojne namene ali po potrebi zmanjševala javni dolg in s tem tudi
               njegovo servisiranje, ki obremenjuje tekoči proračun. Ti sorazmerno ugodni
               javno-finančni pokazatelji seveda ne pomenijo, da na področju javnih financ ni
               odprtih zahtevnih vprašanj oziroma da ne bi bilo potrebno v naslednjem obdobju temu
               posvetiti posebne pozornosti. Ob sicer pogostih kritikah o visokem deležu javnih
               financ v bruto domačem proizvodu Slovenije lahko ugotavljamo, da ta delež ni visok
               glede na pokazatelje v drugih državah. Je manjši kot v številnih zahodnih razvitih
               državah, in se je v zadnjih letih še nekoliko zmanjšal. Vendar pa nekatere tendence
               lahko vplivajo na poslabšanje splošne javno-finančne situacije, če država ne bo
               ustrezno ukrepala v naslednjem obdobju. To velja zlasti za plače. Če bi naraščale
               hitreje kot pa produktivnost oziroma bruto domači proizvod in pa za številne dodatne
               pravice, ki so nekatere že vgrajene v različne zakone, ki jih je Državni zbor
               sprejemal zlasti v zadnjem letu, in katerih obseg presega realno zmožnost države in
               njenega gospodarstva v tem obdobju. Zato bo potrebna revizija različnih zakonov in
               njihova uskladitev z javno finančnimi zmožnostmi.</p>
               <p>Eno izmed pomembnih vprašanj javnih financ tako v zadnjem kot tudi v prihodnjem
               obdobju, je vsekakor pokojninski sistem in njegova reforma. Neposredno po
               osamosvojitvi, v prvih dveh letih se je število upokojencev izredno povečalo. Veliko
               je bilo predčasnih upokojitev v državnih organih, veliko v podjetjih. S tem se je
               delno reševalo oziroma blažilo vprašanje presežne zaposlenosti ob gospodarskih šokih
               v spremenjenih razmerah. Od leta 1992 naprej se je število upokojencev stabiliziralo.
               Popravki pokojninskega zakona so delno izboljšali situacijo, tako da so s postopnim
               zviševanjem starostne meje zmanjšuje priliv novih upokojencev. Z nekaterimi
               korekcijami v začetku lanskega leta so bile odpravljene glavne anomalije iz
               prejšnjega obdobja in se je nekoliko zmanjšalo finančno obremenitev iz tega naslova.
               Postavili smo nekatere usmeritve za naprej, za nadaljno reformo pokojninskega
               sistema. Te spremembe bo potrebno izvesti postopno, v soglasju z upokojenci v obliki
               medgeneracijskega sporazuma.</p>
               <p>Celotno spremembo pokojninskega sistema je bilo potrebno in možno izvesti na tak
               način, da bi se povečalo skupno in zlasti dolgoročno varčevanje v državi in s tem bi
               zasledovali 2 cilja. Eden je stabilnost in varnost pokojnin, drugi pa dodatno
               narodnogospodarsko varčevanje, ki bi se institucionalno usmerjalo v zdrave razvojne
               naložbe. Kratkoročno pa je možno izvesti nekatere spremembe, ki bodo izboljšale
               socialni položaj upokojencev z nižjimi pokojninami: s postopnim povečevanjem regresa
               v korist nižjih pokojnin in z uskladitvijo prispevnih stopenj v javnem in zasebnem
               sektorju.</p>
               <p>Iz proračuna smo v preteklih 4 letih financirali sorazmerno veliko investicij,
               zlasti na področju prometa, šolstva, obrambe. Zelo hitro ter učinkovito se je začel
               izvajati projekt slovenskih avtocest, ki ga bo potrebno nadaljevati tudi v naslednjem
               4-letnem obdobju. Investicije iz državnega proračuna so bile v preteklem obdobju tudi
               pomemben generator gospodarske rasti, saj samo gospodarstvo v tranzicijskih razmerah
               ob nedokončani privatizaciji ni generiralo dovolj novih naložb. V naslednjem obdobju
               pa bo nujno potrebno ohraniti proračunska razmerja med plačami in različnimi
               socialnimi transferi na eni strani ter investicijami na drugi strani. Če ne bomo
               uspeli uokviriti prvega dela, potem se bo to odrazilo v zmanjšanem obsegu investicij.</p>
               <p>Proračun je bil v preteklem obdobju razvojno usmerjen in država je v tem prehodnem
               obdobju poskušala pomagati gospodarstvu zlasti s postopnim zmanjševanjem prispevnih
               stopenj, pri čemer je njihovo zmanjšanje delno nadomestila iz proračuna. Skupna
               prispevna stopnja in s tem obremenitve podjetij so se od leta 1992 postopno znižale
               iz 50,35% na 38% od bruto plač, s čimer smo poskušali pomagati predvsem delovno
               intenzivnim panogam, ki so se znašle v največjih težavah zaradi hudega pritiska
               mednarodne konkurence in sorazmerno nizkih plač v državah, kjer so glavni konkurenti.</p>
               <p>V preteklem mandatnem obdobju sta tako Vlada preko ustreznih institucij, zlasti
               Agencije za sanacijo bank, in pa Banka Slovenije izvajali sanacijo bančnega sistema.
               Dve največji slovenski banki, ki sta bili zaradi prehodnih težav ob osamosvojitvi
               deležni procesa sanacije, sta danes praktično sanirani in predstavljata boljši del
               slovenskega bančnega sistema. Potrebno je sprejeti le še formalni sklep o prenehanju
               sanacije in usmeritve za nadaljnji razvoj oziroma lastniško preobrazbo teh bank. S
               stanjem v bančništvu nasploh sicer nismo zadovoljni. Bančni stroški, stroški bančnega
               posredovanja so sorazmerno visoki. Visoke so obresti, banke se v veliki meri
               usmerjajo predvsem v nerizične, zlasti finančne naložbe. Gospodarstvo težko pride do
               ustreznih virov financiranja, ki bi mu omogočali ustrezen spopad s svetovno
               konkurenco in nadaljnji razvoj.</p>
               <p>Država je skušala pri tem pomagati na različne načine: z usmerjanjem viškov -
               proračunskih in sploh javno-finančnih sredstev, s subvencioniranjem obresti, s
               poroštvi, z ustanovitvijo Slovenske izvozne družbe. Določeno razbremenitev stroškov
               financiranja in lažji dostop do finančnih sredstev je s tem gospodarstvo pridobilo,
               vendar pa bo v naslednjem obdobju nujno potrebno naprej normalizirati finančni
               sistem, tako preko ustreznih predpisov, kot s spodbujanjem večjega varčevanja in pa
               bolj učinkovitega delovanja bank. Pri tem računam na ustrezno sodelovanje Banke
               Slovenije.</p>
               <p>Precej pozornosti v tem 4-letnem obdobju smo posvečali nezaposlenosti oziroma
               politiki aktivnega zaposlovanja. Tudi precej proračunskih sredstev je šlo v te
               namene. Do povečanja nezaposlenosti je prišlo v začetnem obdobju, v prvih dveh letih
               po osamosvojitvi. Tudi to je bilo pričakovano glede na hud gospodarski šok, s katerim
               smo se morali srečati ob izgubi številnih trgov in ob prehodu na nov način
               gospodarjenja. V zadnjih štirih letih je bila stopnja nezaposlenosti precej stabilna.
               Mednarodno primerljiv odstotek nezaposlenosti je 7,4 po metodi mednarodne
               organizacije za delo in je pod povprečjem Evropske unije. To sicer po eni strani
               ilustrira, kako hud problem je nezaposlenost povsod po svetu, tudi v najbolj razvitih
               državah, po drugi strani pa seveda tudi ta številka predstavlja realni problem, ki ga
               bomo skušali razreševati tudi v naslednjem obdobju. Že v tem obdobju smo razvili
               številne ukrepe za pospeševanje aktivnega zaposlovanja in te instrumente bomo naprej
               razvijali, vključno s samozaposlovanjem. Res pa je, da kljub registrirani stopnji
               nezaposlenosti, številna podjetja zaman iščejo delavce, kadar jih potrebujejo. Zato
               bomo obstoječe solidarnostne mehanizme, kot tudi aktivne instrumente zaposlovanja,
               poizkušali naprej preverjati v dialogu z delojemalci in delodajalci. Ustvarjanje
               novih delovnih mest pa bo tudi v naslednjem obdobju ostalo ena izmed prioritetnih
               nalog ekonomsko-socialne politike.</p>
               <p>S socialnimi partnerji, delojemalci in delodajalci je Vlada v preteklem 4-letnem
               obdobju postopno vzpostavila ustrezne komunikacije, kar je v zadnjih dveh letih
               rezultiralo tudi v podpisu socialnega sporazuma med vsemi tremi partnerji. Ocenjujem,
               da je socialno sporazumevanje eden izmed temeljnih elementov socialnega in
               političnega ravnotežja v naši državi. S tem instrumentom bo potrebno nadaljevati tudi
               v naslednjem obdobju na podlagi analize in upoštevanja dosedanjih pozitivnih in
               negativnih izkušenj. To bo zlasti pomembno, ker se bomo srečali z izjemno pomembnimi
               vprašanji ekonomskega, socialnega in političnega ravnotežja. Uspeh ali neuspeh pri
               iskanju ustreznih rešitev bo odvisen od stopnje nacionalnega konsenza o najbolj
               pomembnih vprašanjih gospodarske in socialne politike. Pri tem bo imela pomembno
               mesto zlasti dohodkovna politika.</p>
               <p>Ta Vlada se je že od začetka mandata srečevala z vprašanji ustrezne višine osebnih
               prejemkov, tako v gospodarstvu kot tudi v negospodarstvu. S strani ekonomistov so ves
               čas prihajala opozorila in tudi kritike, češ, da sta raven pa tudi rast plač
               previsoka, da to lahko resno ogrozi konkurenčnost našega gospodarstva in da bo s tem
               dolgoročno prišlo do manjšega bruto domačega proizvoda, in s tem posledično tudi do
               manjših realnih dohodkov. Vlada je ta opozorila jemala resno, čeprav ni pristajala na
               doktrino, da so plače samo element podjetniških stroškov, ampak je upoštevala tudi
               njihov motivacijski in razvojni vpliv. Nismo pristali na to, da bi bila Slovenija
               država z zelo poceni delovno silo, kjer bi se razvijale le to vrstne proizvodnje. Naš
               cilj so sorazmerno visoki dohodki ob visoki produktivnosti, kvaliteti dela in čim
               večjemu vložku lastnega znanja v proizvodnjo. Da bi vse to dosegli je odločilno
               pomembno ravnotežje med velikostjo plač, produktivnostjo in kvaliteto dela ter na
               koncu s konkurenčnostjo podjetja. Pri izvajanju dohodkovne politike smo v preteklem
               obdobju poskušali z različnimi instrumenti. Od začetnega omejevanja oziroma
               zamrznitve plač, k čemur so nas takrat navedla intenzivna opozorila ekonomistov, do
               njihove obdavčitve, do sorazmerno prostega gibanja in sporazumevanja preko
               kolektivnih pogodb in socialnega sporazuma. Za nobenega od teh instrumentov ne moremo
               reči, da bi bistveno vplival na gibanje plač. Obdobja zmerne in visoke rasti plač so
               se izmenjavala, skupna rast realnih osebnih dohodkov, prejemkov v tem obdobju pa je
               sorazmerno visoka. Razlog, da ob dokaj intenzivnih naporih Vlade, da bi zadržali rast
               plač v ekonomsko sprejemljivih okvirih, ni bilo nekih opaznih rezultatov, je v veliki
               meri tudi v značilnosti tranzicijskega procesa, ki je potekal v tem času. To je bilo
               obdobje lastninjenja številnih podjetji, ko so se oblikovale nove lastniške in
               upravljavske strukture, ko managment ni nastopal v jasni funkciji zastopnika
               upravljavcev oziroma ekonomskega interesa in velikokrat so managerji in delavci
               pristajali na kompromise, ki so bili v kratkoročnem interesu obeh strani. Tako je
               bila Vlada v vlogi zastopanja konsistentne dohodkovne politike pogosto osamljena.
               Zaključevanje procesa lastninjenja nam zato sedaj daje realno osnovo za večji
               optimizem tudi v dohodkovni politiki oziroma za pričakovanje, da bo nova lastniška in
               upravljavska struktura začela delovati na tak ekonomsko učinkovit način, kot to
               predvidevajo nove tržne predpostavke. Vendar rešitve ne vidim v tem, da bi se sedaj
               zaostril naravni konflikt med delodajalci in delojemalci in da bi se Vlada v interesu
               čiste ekonomske računice in tržne logike a'priori postavila na stran delodajalcev. Ob
               sorazmerno visokem nivoju znanja, tudi upravljavskih izkušenj in zavesti pri večini
               naših delavcev, bi to vodilo v zaostrovanje socialnega konflikta z možnimi, večnimi,
               negativnimi posledicami, kot pa bi bili prihranki iz naslova nosilnega zadrževanja
               stroškov, dela v podjetjih. Edini dober izhod je v poglabljanju dialoga med vsemi
               tremi socialnimi partnerji, v iskanju konsenzov, potem, kakšni so v določenem obdobju
               sprejemljivi stroški dela, kaj so nujne investicije, kako se obdržati na trgu, kako
               ohraniti obstoječa in zagotavljati nova delovna mesta. Politika previsokih plač glede
               na obstoječe možnosti, bi podjetja prehitro vodila v stečaj, delavci bi izgubljali
               delovna mesta, javnih financ ne bi mogli več vzdrževati uravnoteženih tako kot so
               sedaj. Ta naloga je zelo zahtevna; vsaj moja dosedanja izkušnja, da med različnimi
               socialnimi skupinami v naši državi trenutno ni posebno velikega razumevanja za
               interese celote oziroma za dolgoročne interese. Zato so se razvile metode pritiskov
               preko aktiviranja različnih političnih skupin, medijev, do stavk, do izkoriščanja
               labilne politične situacije za dosego posamičnih ciljev. Če ne bo širšega poznanja o
               potrebi po kontrolirani porabi, večjem varčevanju in s tem večjih po večjih naložbah
               ter hitrejšem razvoju, potem Slovenija ne bo dolgo uspešna država. Če bomo morali
               ekonomska in socialna nasprotja razreševati skozi različne oblike socialnih pritiskov
               in konfliktov, potem bo streznjenje prinesla še večja ekonomska ali socialna kriza,
               ki bo ustrezno spremenila vrednostne sisteme in tudi način obnašanja vseh akterjev v
               državi. Če se bo to zgodilo, bo to za vse draga in neprijetna pot. Pravočasno
               spoznanje objektivnih možnosti, iskanje konsenza in izvajanje ekonomske in socialne
               politike na podlagi skupnega dogovora, bo za vse državljane vsekakor mnogo boljša
               pot.</p>
               <p>Kot predsednik Vlade se bom, če bom izvoljen, vsekakor močno prizadeval, da bi do
               takšnega širšega socialnega in političnega konsenza v Sloveniji prišlo.</p>
               <p>Naslednje obdobje mora biti obdobje večjega varčevanja dodatnih naložb novega
               razvoja. Čeprav se je delež investicij v bruto domačem proizvodu v zadnjih letih
               povečal na preko 20%, bi ga morali naprej povečati vsaj na 25% do konca naslednjega
               mandatnega obdobja. Edina alternativna ali dopolnitev domačemu varčevanju je priliv
               tujega kapitala. Priliv tujega kapitala v funkciji spodbujanja naložb v Sloveniji,
               ustvarjanja novih delovnih mest, novega tehnološkega razvoja nameravam vsekakor
               spodbujati, skušali pa bomo še naprej omejevati pritok kratkoročnega špekulativnega
               kapitala. Vsekakor pa bo moral biti poseben element skrbi za socialno ravnotežje v
               naslednjem obdobju, spremljanje najnižjih socialnih kategorij, zagotavljanje
               dostojnega preživetja vsem državljanom. Diferenciacija v nagrajevanju je v tržnem
               gospodarstvu nujna in vodi k večji učinkovitosti, vendar jo je potrebno omejiti v
               ekstremih. Zlasti v državah, kot je Slovenija, kjer splošni vrednostni sistem zavrača
               ekstreme, tako navzdol, kot navzgor. Tudi pri tem bo potrebno najti pravo mero. V tem
               kontekstu je potrebno dograjevati tudi sistem obstoječega socialnega varstva. V
               spreminjanju in dograjevanju že obstoječega sistema je potrebno uveljaviti zlasti
               pluralen pristop v socialnem varstvu, dograditi obstoječe mreže socialno-varstvenih
               sistemov z nevladnimi, prostovoljnimi, humanitarnimi in neprofitnimi organizacijami,
               in uvesti takšne spremembe sistema obstoječih socialnih transferjev, ki bodo povečale
               učinkovitost socialne pomoči ter prispevale k učinkovitejši borbi proti revščini.
               Čeprav smo tudi tem vprašanjem posvečali veliko pozornost v preteklem obdobju, bomo
               na podlagi dosedanjih izkušenj delali potrebne korektive in skušali doseči optimalno
               razmerje med ekonomsko učinkovitostjo in socialno pravičnostjo.</p>
               <p>K takšnemu cilju naj bi težil tudi proces lastninjenja, ki smo ga izvajali v
               preteklem 4-letnem obdobju in ki ga zdaj končujemo. Olastninjenih je že večina
               podjetij. Naš lastninski proces smo oblikovali nekoliko dalj časa kot v drugih
               tranzicijskih državah. Vendar je značilnost našega načina, da maksimalno zmanjšuje
               inicialno razliko v lastninjenju med državljani. V lastninskem procesu smo
               participirali vsi kot državljani, veliko Slovencev pa tudi še dodatno kot delavci ali
               managerji podjetij. Družbeno lastnino smo si Slovenci razdelili medse, tujci pri tem
               praktično niso sodelovali. Sedaj je na nas, da s to lastnino čim bolje gospodarimo. V
               preteklem obdobju smo skušali zagotoviti čim večjo korektnost v procesu lastninjenja
               in tudi naprej bomo poskušali ta proces zaključiti na maksimalno korekten način. Tudi
               poznejša spoznanja oziroma odklone je možno še popravljati na podlagi že veljavnih
               instrumentov. Že sedanja Vlada je ocenila izvajanje zakona o denacionalizaciji in
               ugotovila, da pri tem prihaja do različnih težav. Pripravljene so ustrezne ocene,
               tudi predlogi, ki jih bo nova Vlada lahko predložila v obravnavo Državnemu zboru.</p>
               <p>Eno izmed odprtih vprašanj za naslednje obdobje je, v kolikšni meri naj bi država še
               intervenirala v gospodarstvu. V preteklem obdobju smo dajali poseben poudarek
               stabilnim pogojem gospodarjenja in smo skušali z omejenimi instrumenti in sredstvi
               intervenirati v vseh tistih primerih, v tistih podjetjih, ki so ob spremenjenih in
               zelo zaostrenih gospodarskih razmerah imela perspektivo nadaljnjega obstoja, trge,
               znanje, kapacitete, vendar so se znašla v prehodnih težavah zaradi izostrenih pogojev
               financiranja oziroma zaradi akumuliranih finančnih problemov preteklega obdobja.
               Nekaj tovrstnih problemov še ostaja in tudi za naprej je prepričan sem, utemeljeno
               interveniranje v takšnih primerih. Ob sicer vedno večji odprtosti našega gospodarstva
               bomo posebno pozornost posvetili spodbujanju inovacij in njihovem prenosu v
               proizvodnjo in na trg ter oblikovanju tehnične in pravne regulative za zaščito
               potrošnikov ter domačega gospodarstva.</p>
               <p>Že v zadnjem obdobju se je pokazalo, da bo potrebno posebno pozornost nameniti tudi
               regionalnemu vidiku gospodarskega razvoja, da je prestrukturiranje našega
               gospodarstva pustilo ponekod težje posledice, predvsem da so nekatere regije postale
               gospodarsko depresivne, z večjo stopnjo brezposelnosti in s težjo razvojno situacijo.
               Zato ocenjujem, da bo potrebno tiste ekonomske instrumente, s katerimi je možno
               spodbujati gospodarski razvoj posamezno najbolj obremenjenih regij, v naslednjem
               obdobju okrepiti.</p>
               <p>Ocenjujem, da bi s konsistentno ekonomsko in socialno politiko v naslednjem obdobju,
               ob doseganju ustreznega družbenega konsenza, lahko in tudi morali zagotoviti
               nadaljnji gospodarski razvoj v Sloveniji in 4 do 5% rast domačega proizvoda letno.
               Pričakujem, da bi z zelo usklajeno fiskalno, dohodkovno in monetarno politiko, v
               naslednjem obdobju lahko inflacijo še naprej postopno znižali, od sedanjega nivoja 8
               do 9% letno na približno 3 do 4% ob koncu mandatnega obdobja.</p>
               <p>Poleg pričakovanega povečevanja učinkovitosti gospodarskega sektorja bi k temu moral
               prispevati tudi učinkovitejši javni sektor. Učinkovitost dela v javni upravi bi bilo
               možno povečati z bolj fleksibilno delovno pravno zakonodajo, ki bi stimulirala tiste,
               ki bolje in več delajo in zmanjšala varnost zaposlitve tistim, ki s svojim preveč
               togim, počasnim, včasih tudi arogantnim delovanjem vzbujajo nezadovoljstvo pri
               državljanih. Na sploh bi morali posebno pozornost v naslednjem obdobju posvetiti
               deregulaciji, poenostavitvi različnih predpisov in postopkov, ki marsikje terjajo
               preveč časa in energije, ki bi jo lahko koristneje usmerjali drugam.</p>
               <p>V naslednjem letu je potrebno tako v Vladi kot v Državnem zboru doreči in sprejeti
               novo fazo davčne reforme, nov zakon o davku na dodano vrednost. Pričakujemo, da bo
               nova organizacija davčne uprave z novimi pooblastili, ki jih ima od novega leta
               naprej, pripeljala do večje učinkovitosti pri pobiranju davkov in s tem tudi do
               dodatnih prilivov iz tega naslova. Novi vladi in Državnemu zboru pa ostaja še
               razprava in odločitev o uvedbi ustreznih premoženjskih davkov.</p>
               <p>S proračunsko in cenovno politiko je v zadnjem obdobju prišlo do izboljšanja
               dohodkovnega položaja kmetijstva, čeprav še ne v vseh segmentih. Nova vlada se bo
               morala kmetijstvu temeljito posvetiti in odmeriti ustrezne aktivnosti, ukrepe, zato
               da bi kmetijstvu zagotovili ustrezen izhodiščni položaj do konca tega mandatnega
               obdobja, ko naj bi bil tudi prvi možni termin za vstopanje Slovenije v polnopravno
               članstvo Evropske unije. Kmetijstva ne bi smeli izkoriščati za različne politične
               razprave, ampak bi morali skupno s predstavniki kmetov najti prave smeri in prave
               instrumente, zato da ne bo kmetijstvo niti preveč niti premalo zaščiteno, zato da se
               bo njegova učinkovitost povečevala, da ga bomo seveda ohranili kot sestavni del
               slovenskega gospodarstva, slovenskega načina življenja in tradicije, seveda tudi
               zaradi potrebne prehrambene varnosti.</p>
               <p>V tem uvodu bi težko zajel vse dejavnosti, to bi terjalo preveč časa, zato bi le na
               kratko dodal, da bo potrebno na različnih področjih, kot so šolstvo, kultura,
               znanost, zdravstvo, okolje, seveda namenjati ustrezno pozornost, nadaljevati s
               pozitivnimi trendi tam, kjer smo jih uspeli izpostaviti in preverjati predvsem, ali
               so sredstva, ki so namenjena tem dejavnostim ustrezno locirana, in ali dajejo
               najboljši možni učinek. Ali bomo lahko povečevali obseg in delež sredstev za te
               dejavnosti, pa je v veliki meri odvisno od tega, kako bomo uspešni v dohodkovni
               politiki, koliko prostora bo v celotni javni porabi ostalo na razpolago za
               investicije v vseh teh zelo pomembnih sektorjih.</p>
               <p>Eno izmed področij, kjer je bila v preteklem obdobju Vlada najbolj kritizirana, sta
               bili področji boja proti kriminalu in pravosodje. Te kritike so bile velikokrat
               neupravičeno usmerjene na Vlado. Slovenija je ena izmed redkih držav, kjer je
               tožilstvo samostojno, neodvisno od Vlade in mu Vlada ne more dajati navodil.
               Samostojno in neodvisno je sodstvo, Vlada ne sme vplivati na sodnike. V okviru
               vladnih organov se nahaja le policija. Nesporno je, da bi lahko njeno učinkovitost še
               povečali, vendar je treba povedati, da naša policija in kriminalisti v okviru
               mednarodnih primerjav dobivajo ugodne ocene; da je statistika razrešenih primerov pri
               nas dobra glede na večino drugih držav. Treba je upoštevati, da je kriminal na pohodu
               povsod, v vseh državah, tudi tistih, kjer imajo veliko večjo tradicijo tako kriminala
               kot borbe proti njemu. Mednarodne razsežnosti je dobil organiziran kriminal, zlasti
               trgovanje z mamili. Svet se je v zadnjem obdobju močno odprl, zlasti Evropa, ker ni
               več železne zavese, ker ni več držav s strogo policijsko kontrolo ljudi. Meje so
               odprte, ljudje se prosto gibajo, v veliko večji meri pa se prenaša tudi kriminal.
               Tega se zavedamo in s tem se soočamo. V naslednjem mandatnem obdobju bo to ena izmed
               prioritetnih dejavnosti slovenske vlade. Že sedaj se skušamo v čim večji meri
               vključevati v mednarodno borbo proti kriminalu. Na zadnjem vrhu Evropske unije v
               Dublinu je bilo tudi z mojim aktivnim sodelovanjem dogovorjeno, da se bo Evropska
               unija v naslednjem obdobju prioritetno soočila s temi pojavi, zlasti z organiziranim
               kriminalom, trgovino z mamili. K temu smo se zavezali tako predstavniki polnopravnih
               članic Evropske unije kot tudi vseh pridruženih članic. Ob polnem zavedanju resnosti
               te problematike, pa bi rad poudaril, da se to področje ne sme neodgovorno
               politizirati.</p>
               <p>Huda škoda se dela pravosodju in tudi policiji, kriminalistom, vsem, ki se borijo
               proti kriminalu, če kdo iz notranjepolitičnih razlogov vsevprek napada, posplošuje,
               da politične in državne strukture tolerirajo kriminal, malodane, da ga zavestno
               dopuščajo. S takšnimi posploševanji se dela velika krivica ljudem, ki vestno in
               odgovorno delajo, celo tvegajo življenje pri svojem delu. Zelo narobe je, če kakšno
               kriminalno dejanje ni odkrito in kaznovano, vendar še huje je, če se koga po krivem
               obdolžuje brez dokazov, kar nam splošno. To vnaša v državo neko splošno destrukcijo,
               splošno nezaupanje, ki potem lahko začne nažirati temelje te države. Svojim ljudem
               moramo zaupati. Prepričan sem, da z odkritim, poštenim odnosom do teh pojavov z
               zaupanjem, odgovornostjo lahko v naslednjem obdobju povečamo učinkovitost v borbi
               proti kriminalu in zagotovimo, da bo Slovenija tudi naprej ena izmed najbolj varnih
               držav. Zato bomo ponovno pregledali zakone, ki urejajo to področje, čeprav so
               nekatere dopolnitve že bile vložene v postopek in jih prejšnji Državni zbor še ni
               uspel sprejeti. Mislim, da so v teh predlogih zajete rešitve večine problemov, za
               katere smo v zadnjem času ugotavljali, da na tem področju obstajajo. Vlada je v
               prejšnjem obdobju tudi predlagala rešitve, ki izboljšujejo materialni položaj
               pravosodja in omogočajo njegovo večjo učinkovitost.</p>
               <p>V razgovorih, ki smo jih imeli v zadnjem času s predstavniki pravosodja, smo
               izoblikovali tiste smeri, za katere obojestransko menimo, da bodo pripomogle k temu,
               da pravosodje postopno odpravi velike zaostanke, ki so se do sedaj nakopičili, in
               zagotovi večjo pravno in sodno varnost naših državljanov. Prepričan sem, da je tudi v
               pravosodju zelo veliko ljudi, ki so pripravljeni vestno in odgovorno delati, ki tako
               tudi delajo, ki jim moramo zaupati, da na ta način lahko resnično zagotovimo
               samostojnost in neodvisnost te veje oblasti.</p>
               <p>Spoštovane poslanke in poslanci! Dovolite, da svoj nastop zaokrožim še z
               zunanjepolitičnim področjem. Zunanja politika si je v prejšnjem obdobju prizadevala,
               da zagotovi stabilen mednarodni položaj Slovenije, da se tudi institucionalno
               Slovenija vključi v tisti svet, kamor spada, v demokratični svet, da z ustreznimi
               institucionalnimi povezavami skupaj z ekonomsko politiko ustvari dodaten prostor,
               nove trge za slovenske proizvode po izgubi tradicionalnih trgov v prejšnji državi.
               Veliko pozornost smo posvetili približevanju Evropski uniji, saj je takšna usmeritev
               izhajala iz osamosvojitvenih teženj Slovencev. V začetku leta 1993 smo podpisali
               sporazum o kooperaciji in trgovini z Evropsko skupnostjo. Ta sporazum nam je
               omogočil, da smo ohranili prejšnje kvote v trgovanju z Evropsko skupnostjo, vendar pa
               ni dajal zadostnih garancij za to, da tak tržni položaj Slovenija obdrži in poveča v
               prihodnjih letih. Zato smo takoj začeli pogajanja o pridruženem članstvu.</p>
               <p>Postali smo ustanovni člani svetovne trgovinske organizacije in se s tem učvrstili
               kot država, ki je vpeta v mednarodno menjavo in seveda spoštuje mednarodna pravila
               trgovanja. Sklepali smo bilateralne trgovinske sporazume, prostotrgovinske sporazume
               s posameznimi državami in jih zaokrožili s sporazumom s Cefto, s srednjeevropsko cono
               svobodne trgovine. Postali smo polnopravni člani Cefte in s tem razširili naš trg s
               70 milijonskim trgom držav članic Cefte. V letošnjem letu bo Slovenija in s tem tudi
               njen predsednik Vlade opravljala pomembno funkcijo predsedovanja Cefte. Leta 1994 smo
               podpisali sporazum o partnerstvu za mir z zvezo Nato in s tem izrazili in začeli tudi
               uresničevati našo orientacijo, da postanemo tudi polnopravni člani te zveze. To so le
               pomembnejši mejniki v naši zunanjepolitični dejavnosti; pomembni sporazumi, v katere
               smo vložili veliko dela in pogajanj.</p>
               <p>Precej težavno zunanjepolitično preizkušnjo je Slovenija doživela v zvezi s
               sporazumom o pridruženem članstvu Evropski uniji. Prišli smo v spor z našo zahodno
               sosedo Italijo. V tem sporu je bila Italija kot ena od ustanovnih članic Evropske
               unije vsekakor v bistveno ugodnejšem položaju. Dve leti smo se trdo pogajali in
               skušali najti ustrezno rešitev. Naše orožje je bila internacionalizacija tega spora,
               ki je bila za našo sosedo neprijetna. Problem smo odprli na številnih svetovnih
               prizoriščih, konferencah, v svetovnih medijih. Posredovale so članice Evropske unije,
               Evropska komisija. Vključile so se tudi Združene države Amerike, s katerimi smo v
               zadnjih dveh letih zelo uspešno razvili bilateralne odnose. Ob veliki politalizaciji
               tudi na domači sceni je bilo težko najti izhod iz te situacije. Obstajala je
               nevarnost, da zamudimo najugodnejši moment za vključevanje v evroatlantske
               institucije. Vrh Evropske unije v Madridu decembra 1994 je določil kompromisno
               formulo za rešitev tega spora. Bila je težavna za obe državi, sprejela jo je šele
               nova italijanska vlada, ki je bistveno spremenila in izboljšala svoj odnos do
               Slovenije. Sprejel jo je po večmesečnih razpravah tudi naš Državni zbor in junija
               lani smo podpisali pridruženi oziroma takoimenovani evropski sporazum. Svet je to
               sprejel kot velik diplomatski dosežek in kot znak zrelosti slovenske države. S tem si
               je Slovenija zagotovila svoj najpomembnejši trg, kamor izvažamo skoraj 70% svojih
               proizvodov in storitev. Sledila je normalizacija odnosov tudi z Italijo in Slovenija
               je postala ena izmed najožjih kandidatk za polnopravno članstvo v Evropski uniji. S
               podpisom evropskega sporazuma je bil napravljen odločilni preboj tudi v našem
               približevanju zvezi Nato. Od takrat naprej so v svetu začeli uvrščati Slovenijo kot
               možno novo članico te zveze. Skupaj s podpisom sporazuma, ki nas je izločil iz
               jugoslovanskega dolžniškega rizika, sta oba podpisa prispevala k temu, da se je
               izjemno dvignil mednarodni ugled Slovenije sredi lanskega leta.</p>
               <p>V drugi polovici leta smo vložili veliko aktivnosti pri vseh članicah Nata, da bi
               zagotovili Sloveniji mesto v prvi razširitvi zveze v Natu, o čemer bo odločal vrh
               Nata sredi letošnjega leta. Članstvo v tej zvezi zagotavlja Sloveniji dokončno
               izločitev iz nestabilnega sveta in vključitev v stabilnejši svet demokratičnih tržnih
               držav, ki delijo enake vrednote. Naši izgledi za to so dobri, vendar v Natu od
               Slovenije pričakujejo, da bo nadaljevala z dosedanjo usmeritvijo; prav tako mora
               ohraniti dosedanje demokratične standarde in doseženo stopnjo politične stabilnosti.
               Polnopravno članstvo v Natu bo ena izmed zunanjih političnih prioritet slovenske
               vlade tudi v naslednjem obdobju. Enako velja za polnopravno članstvo v Evropski
               uniji. Prvi cilj je zelo pomemben za dolgoročno varnost Slovenije, drugi pa za njeno
               dolgoročno ekonomsko preživetje. Dosedanje izkušnje kažejo, da sta šla oba procesa
               našega vključevanja v ti dve najpomembnejši instituciji precej paralelno in na nek
               način povezano. Pri obeh ciljih bo potrebno poleg zunanjepolitičnih aktivnosti seveda
               izvajati tudi vrsto notranjih ukrepov, priprav za polnopravno članstvo. Vključevanju
               v Evropsko unijo bo zato potrebno dati tako v okviru Vlade kot Državnega zbora še več
               pozornosti kot dosedaj in še ustreznejše organizacijsko mesto v okviru sestave Vlade.
               Evropska unija od Slovenije seveda pričakuje, da bo sprejela temeljne principe
               zahodnega demokratičnega tržnega sveta, da bo sprejela princip svobode gibanja ljudi,
               blaga, storitev in kapitala. Resne nevarnosti za razprodajo ni. Že dosedanja Vlada je
               pripravila vrsto možnih ukrepov za zaščito nacionalnih interesov na različnih
               področjih, podobno kot imajo to urejene druge evropske države, zlasti manjše. Delo na
               tem področju bo nova Vlada lahko takoj nadaljevala.</p>
               <p>V prejšnjem obdobju je slovenska vlada posvetila precejšnjo pozornost urejanju
               odnosov s sosednjo Hrvaško. Ostalo je nerešenih še več pomembnih vprašanj, zlasti
               vprašanje dokončne določitve meje med obema državama. Ocenjujem, da je bila zamujena
               velika priložnost za ureditev teh vprašanj takoj ob osamosvojitvi obeh držav, saj je
               v naslednjem obdobju prišlo do vedno večjega politiziranja teh vprašanj. Ocenjujem,
               da je v interesu tako Slovenije kot Hrvaške, da v naslednjem obdobju odprta
               medsebojna vprašanja čimprej rešita. S tem se bo utrdil mednarodni položaj obeh
               držav. Slovenija bo potem lahko pomagala Hrvaški pri vključevanju v svetovno
               trgovinsko organizacijo, v CEFTO, v približevanju Evropski uniji in Natu. O vseh
               odprtih vprašanjih smo se v teh letih zelo trdo pogajali, pri čemer sta obe strani
               ostajali pri svojih stališčih. Ocenjujem, da je potrebno napraviti nov, zelo resen
               pogajalski poizkus in najti sporazumno rešitev za ta vprašanja. V končni instanci
               vedno obstaja možnost mednarodne arbitraže, vendar je izid negotov za obe državi.
               Zato dajemo prednost medsebojnemu dogovoru.</p>
               <p>Ob normalizaciji situacije na območju nekdanje Jugoslavije, se postavlja kot ena
               izmed usmeritev zunanje politike tudi nadaljnja normalizacija naših odnosov z vsemi
               državami na območju nekdanje Jugoslavije. V našem interesu je stabilnost tega
               območja, obstaja pa tudi možnost, da se bodo do določene mere obnovili gospodarski
               odnosi s temi državami. Odnosi z drugimi sosedami <stage xml:id="Izredna-01-1997-01-08.stage21">(Avstrijo, Italijo in Madžarsko)</stage> so
               izjemno dobri in jih bomo še naprej utrjevali.</p>
               <p>V preteklem obdobju smo precejšnjo pozornost posvetili položaju naših manjšin in
               tudi v prihodnjem obdobju bo to ena izmed temeljnih postavk naše zunanje politike.
               Prizadevali si bomo, da bi status naših manjšin v zamejstvu izenačili s položajem
               narodnostnih skupnosti pri nas. Vsekakor pa je pomembno, da ohranimo visok nivo
               zaščite madžarske in italijanske narodnostne skupnosti v Sloveniji, saj naša
               institucionalna ureditev teh vprašanj predstavlja vzorčno ureditev v Evropi.</p>
               <p>Gospod predsednik, spoštovane poslanke in poslanci! Vodenje Vlade je zelo kompleksna
               naloga. Že ta sorazmerno jedrnata predstavitev odprtih vprašanj in glavnih usmeritev
               je vzela precej časa. Slovenija stopa v zelo zahtevno obdobje. Veliko stvari smo
               dobro opravili, začenši z osamosvojitvijo, ki smo jo izpeljali na tak način, da
               Slovenija ni utrpela večje škode. Spreminjali smo gospodarski in politični sistem.
               Zelo veliko dela je bilo potrebno opraviti v kratkem času. Zelo veliko zakonov je
               prejšnji Državni zbor sprejel, mnogo jih je še obtičalo v proceduri, zato je eden
               izmed pozivov, ki jih dajem tudi ob tej priliki, da poskušamo racionalizirati delo
               Državnega zbora, njegov poslovnik in omogočimo hitrejše in bolj učinkovito delovanje
               poslancem in s tem tudi več časa zato, da se posvetijo stikom z volivci, državljani.</p>
               <p>Danes sem tu, da vas prosim za podporo pri izvolitvi za predsednika nove slovenske
               vlade. Ta poziv namenjam vam vsem. Prepričan sem, da se boste odločili po svoji vesti
               in s polno odgovornostjo do državljanov, do Slovenije. Nikakor ne mislim, da sem
               edini možni mandatar slovenske vlade, da se zelo dobro zavedam velike zahtevnosti te
               funkcije in velikih izzivov, ki so še pred nami, vendar večkrat sem že dejal, da sem
               si do sedaj na najbolj zahtevnih mestih v naši državi, v najtežjih časih, pridobil
               zelo pomembne dragocene izkušnje, tudi mednarodne, ki niso samo moje, ampak so last
               vseh Slovencev. Zato vam jih želim in moram dati na razpolago, vi pa se boste
               odločili. Hvala. <stage xml:id="Izredna-01-1997-01-08.stage22">(Aplavz.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Zahvaljujem se kandidatu za predsednika Vlade dr. Janezu Drnovšku za predstavitev
               programskih zasnov Vlade. Želi besedo predstavnik sekretariata za zakonodajo in
               pravne zadeve? <stage xml:id="Izredna-01-1997-01-08.stage23">(Ne želi.)</stage> Besedo dajem predstavnikom poslanskih skupin. Prvi se je k
               razpravi javil predstavnik poslanske skupine Slovenske ljudske stranke dr. Franc
               Zagožen. Prosim.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani predsednik, spoštovane poslanke in poslanci, spoštovani kandidat za
               predsednika Vlade dr. Janez Drnovšek! Pred seboj imam vaš predstavitveni nagovor in
               poslušal sem ga. Če bi se naj odločal samo na podlagi tega in bi to bilo moje edino
               vedenje o vas kot kandidatu, potem bi prav gotovo temeljito analiziral vsebino tega
               govora. Verjamem, da bi se z večino teh opredelitev lahko tudi strinjal, da bi morda
               o nekaterih rad z vami tudi razpravljal in se potem na podlagi tega odločal. Vendar
               bom zdaj v imenu poslanske skupine Slovenske ljudske stranke govoril, ne toliko o
               vašem govoru, kot o vas kot kandidatu za predsednika Vlade tudi na podlagi izkušenj
               iz preteklih let. Vnaprej se opravičujem, če bom moral zaradi tega, ker želim
               govoriti v imenu poslanske skupine in tudi v svojem imenu, to kar mislimo in mislim,
               če bom uporabil tudi kakšno besedo, ki bo koga zabolela, da to ni žalitev v nobenem
               primeru, ampak stvari so pač take, da nekaterih stvari ni mogoče povedati drugače,
               kot tudi z uporabo pravih besed.</p>
               <p>Z vami smo se kot kandidatom to pot srečali tretjič. Prvič je to bilo spomladi leta
               1992, ko ste bili kandidat za predsednika Vlade Republike Slovenije, ki je bila že
               osamosvojena, ki je bila mednarodno priznana država, in ki se je takrat po sprejemu
               nove ustave tudi pripravljala, da bi čimprej izvedla volitve v skladu z novo ustavo.
               Vi gospod dr. Drnovšek in stranka, ki ste jih takrat stopili na čelu niste uspeli
               čakati novih volitev, niste imeli toliko potrpljenja, ampak ste s konstruktivno
               nezaupnico prvič po tistem, ko je Slovenija dosegla veliko soglasja, veliko enotnost
               v osamosvojitvenem projektu vnesli v Slovenijo, v slovensko družbo, med slovenske
               državljane ponovno hud nemir delitev in cepitev. Danes ste velikokrat uporabili
               besedo konsenz, ampak v vseh teh letih od maja 1992 dalje, vsaj jaz, vsaj naša
               poslanska skupina, prepričan sem, da tudi velik del ostalih strank in velik del
               Slovencev in slovenske civilne družbe nima takih dejanskih izkušenj, ampak obratno.</p>
               <p>Drugič ste bili kandidat za predsednika Vlade po volitvah leta 1992. Takrat, takoj
               po volitvah, se so še bolj izrazito pokazala vaša hotenja in tudi hotenje vaše
               stranke, da v Sloveniji vzpostavi neko svojo popolno dominacijo in hegemonijo.
               Slovenska ljudska stranka je tudi zaradi tega, morda predvsem zaradi tega v preteklem
               mandatu pač preživela v opoziciji. Začeli ste z veliko koalicijo štirih strank in
               končali formalno sicer s koalicijo dveh strank, dejansko pa z izključno vladavino
               Liberalne demokracije in zelo lahko bi rekel, ne vem na podlagi česa, s samozavestjo,
               ki je morda lahko za podlago samo nagnjenje k samodržtvu. Danes ste sicer izjavili in
               vesel sem te izjave, ker so bile v preteklih tednih vaše izjave tudi drugačne, da ne
               trdite, da ste edini možni kandidat za predsednika Vlade Republike Slovenije, vendar
               ste pred nekaj tedni, od 10. novembra nekaj podobnega velikokrat izražali, če ne
               javno, pa v pogovorih s predstavniki drugih parlamentarnih strank. To se je slišalo
               tudi javno, tako da je spodbudilo celo našega pisatelja Draga Jančarja, da je nedavno
               od tega zapisal v premislek Slovencem seveda, da je treba tistega, ki izjavlja, da je
               edini primeren za predsednika Vlade, da mu je treba onemogočiti celo bližino do
               vladne palače. Mislim, da vemo, kdo je Drago Jančar in da je njegovo svarilo treba
               tudi upoštevati in premisliti. Končali ste torej 4 letni mandat, potem ko sta vašo
               koalicijo zapustili 2 stranki, ko je tretja - samo po naključju najbrž ni, ker se je
               mandat že iztekel in potem, ko ste zamenjali, ali vam je parlament zamenjal 2/3 Vlade
               oziroma ministrov v tem 4 letnem obdobju. Mislim, da analiza vsega tega dejansko
               kaže, da pod vašim vodstvom, torej, če ste vi, gospod dr. Drnovšek, predsednik Vlade,
               taka Vlada lahko ne glede na to, kaj se dogaja v Državnem zboru, v Vladi, v družbi, v
               gospodarstvu, v financah, v pravosodju, v civilni družbi, med slovenskimi državljani
               in državljankami, da vzdrži cel mandat in to je posebna lastnost predsednika Vlade,
               zaradi katere sem osebno odločen in tudi poslanci Slovenske ljudske stranke, tako kot
               Drago Jančar, da bomo uporabili vsa demokratična sredstva tu v parlamentu in
               poskušali prepričati poslance in poslanke tega parlamenta in tudi javnost, da niste
               primerni za vladno palačo. Ne samo odnosi v Vladi, tudi odnosi med Vlado in
               parlamentom v tem preteklem mandatu so bili prav posebni. Na noben način niso
               funkcionirali normalni kontakti med izvršilno in zakonodajno oblastjo. Številčno
               šibka opozicija se je morala seveda brez upa zmage celo poslužiti poskusov ustavne
               obtožbe in drugih podobnih poskusov, ki jih predvideva naša ustavna zakonska
               ureditev, da bi slovensko javnost opozorila na ta poseben fenomen.</p>
               <p>Podobno mislim, da so se v tem preteklem obdobju razvijale pravzaprav ali če rečem
               raje drugače, povsem pretrgali neki normalni odnosi med oblastnimi institucijami in
               civilno družbo. In to seveda ni demokracija, za katero so se Slovenci odločali leta
               1990 na plebiscitu. Pred nekaj dnevi smo praznovali obletnico tega dogodka.
               Plebiscitna odločitev Slovencev je bila prav gotovo drugačna. Bila je enotna, tako
               enotna je bila Slovenija tudi pol leta kasneje na začetku polletja ob osamosvojitveni
               vojni in prav gotovo si je tako enotna Slovenija predstavljala drugačno demokracijo.
               Demokracijo v kateri bo pravna država zares pravna država, v kateri bodo državne
               institucije tiste državne institucije, na katere se ljudje kot državljanke in
               državljani lahko zanesejo in zaupajo. Mislim, da so vzeli zelo zares človekove
               pravice, določene tudi v naši ustavi. Med mednje sodijo tudi seveda socialne pravice,
               pravna varnost, enakost pred zakonom, enaka možnost vseh. Do dialoga, žal, ni
               prihajalo, tudi s civilno družbo ne. In kaj se pravzaprav v Sloveniji dogaja?</p>
               <p>Slovenija se resnično cepi, ampak ta cepitev v parlamentu, ki se je zgodila po
               letošnjih volitvah, krivda naj bi bila na strani pomladnih strank - jaz jo zavračam,
               bom poskušal tudi utemeljiti - me niti ne skrbi tako zelo, ker je mogoče volitve tudi
               ponoviti. In potem pride do česa drugega. Ne do razmerja 45 : 45. Jaz mislim, da je
               mogoče, morda tudi po novih volitvah v Sloveniji le pričakovati drugačno demokratično
               kulturo, ki bo omogočala dialog, pogovor in odločanje na podlagi argumentov. Delitev
               v Sloveniji, ki me skrbi, zares skrbi, je delitev prebivalcev Slovenije pravzaprav na
               dve skupini. Na skupino tistih, ki izkorišča ta čas tranzicije, ki je tudi temeljito
               izkoristila to obdobje, v katerem ste, gospod doktor Drnovšek, vodili slovensko
               Vlado. In na drugo skupino, skupino, ki upravičeno najbrž doživlja pravno negotovost,
               socialno negotovost in ne vidi, kakšna je prihodnost. Po nekih statistikah je več kot
               polovica slovenskih državljanov in državljank zapletenih v razne pravne in upravne
               spore in po 5 let je čakalna doba, da bi sodišča v teh sporih odločila. Vi pravite,
               da ste storili vse, da bi pravosodje lahko delovalo normalno. Vem, da so v takih časa
               prehoda mnogi vzroki, da število sporov naraste, vendar ni opravičila za to, kar se
               dogaja v Sloveniji.</p>
               <p>Skrbi me predvsem seveda malodušje in tudi brezup pri mnogih mladih, ki ga kažejo na
               poseben način, ki so seveda tudi pričakovali, mnogi so že sodelovali na plebiscitni
               odločitvi, mnogi od njih so bili premladi, pa ne vidijo perspektive. Vidijo
               perspektive razdvojene družbe, ki s posebne vrste liberalizmom, lahko ga imenujemo
               različno, novi liberalizem ali grobi ali prvotni liberalizem ali anarholiberalizem,
               kakorkoli mu želite reči, vsekakor liberalizem, ki ga nočejo sprejeti, ki ga
               Slovenija ne more niti preživeti. Torej tak liberalizem jim jemlje možnost, ker jih
               daje samo redkim. Samo redkim na račun mnogih. In kaj se dogaja v Sloveniji, če
               pogledamo geografsko. Še nikoli tako kot v teh zadnjih štirih, petih letih ni bila
               Slovenija tudi demografsko ogrožena. Mi izgubljamo dejansko življenjski prostor
               najbolj intenzivno od takrat, ko smo začrtali državne meje in jih je mednarodna
               skupnost priznala in poznavalci demografskih gibanj in dogajanj, ki se dogajajo v
               slovenskem prostoru, s slovensko kulturno krajno, tisti resni, ki so zaskrbljeni
               zaradi teh dogajanj, si ne upajo pomisliti, kako bo Slovenija izgledala čez deset,
               petnajst, dvajset let. Nič od tega, gospod dr. Drnovšek, vas očitno ni skrbelo doslej
               in tudi danes niste o tem rekli nobene besede.</p>
               <p>Veliko število ljudi dejansko ne vidi prihodnost in veliko število teh ljudi je
               veliko pričakovalo od jesenskih volitev. Kaj se takrat dogaja? Morda je eden od
               vrhuncev tega današnje dogajanje, ko tam, sedaj v vaših vrstah ni enega od poslancev,
               ki je v zadnjih dneh in tednih prav gotovo moral očitno doživljati nekaj posebnega,
               zakaj ne sedi nad nami in ne more nam pogledati v oči. Takšen konsenz torej, takšna
               demokracija, kako naj v tako Vlado, v njeno trdnost, v njene dobre namene zaupajo
               slovenski državljani. To jim ponujate, gospod kandidat. Mislim, da moramo vse v tem
               Državnem zboru, kot izvoljeni predstavniki ljudstva resnično premisliti, kaj bomo
               storili danes, jutri, v prihodnjih tednih. Če ne premislimo vsega tega, če ne
               premislimo in nimamo nič drugega od tega kar vi ponujate, kar smo doživljali v
               zadnjih letih, potem nimamo moralne pravice, da na podlagi tega obdržimo svoj mandat
               v naslednjih štirih letih. V tem primeru si moramo spet vsi mirno pogledati v oči in
               slovenske volivce ponovno vprašati, kaj pravzaprav želijo. Če ne smo vsa njihova
               pričakovanja, upanja, pohodili. Pa ne za štiri leta, ker če bomo s to tranzicijo
               nadaljevali, potem seveda za naslednja desetletja. S tem pa dejansko ogrozili to
               državo, ki je stara samo nekaj let kot samostojna in suverena država in ta narod, ki
               je prvič nastopil kot enakovreden, enakopraven narod nad drugimi v Evropi.</p>
               <p>Zaradi vsega tega jaz niti ne bi, resnično ne polemiziral z vsem, ampak zaradi vsega
               tega morate razumeti, da se ne moremo sprijazniti s tem. Potem smo se dejansko
               odpovedali, ne samo mi, ampak v imenu Slovencev tistim upanjem, ki so jih gradili, ko
               so šli na plebiscit, ko so se že pripravljali za Slovenijo boriti. Lahko bi vas
               vprašal, gospod dr. Janez Drnovšek, kako ste ravnali, kako ste poslušali javno
               mnenje, ali ste ga poskušali samo usmerjati. Kako ste poslušali glasove, ki so
               prihajali iz civilne družbe, kako ste poslušali glasove, ki so prihajali iz
               parlamenta, ko ste sprejemali nezakonito odločitve tudi v zunanji politiki, pa naj
               gre za odnose z eno ali drugo sosednjo državo, recimo s Hrvaško, ko je šlo za
               Piranski zaliv oziroma za mejo v Istri ali s sosednjo Italijo, ko je šlo za španski
               kompromis ali za pogodbo, kot ste jo konceptirali in uveljavili dejansko tudi s
               CEFTO. In analize posledic te pogodbe bi seveda pokazala to zadevo v popolnoma
               drugačni luči. Lahko bi vas torej še marsikaj vprašal, ampak to bodo storili tudi še
               drugi. Vsekakor pa trdno upam, da se ta Državni zbor ne danes, ne jutri, ne kdaj koli
               v prihodnje ne bo več odločil za predsednika Vlade, ki očitno, če tudi sedaj javno
               drugače izjavlja, misli, da je on tisti, ki lahko odloči o vsem in da mu nikogar ni
               treba poslušati. Hvala. <stage xml:id="Izredna-01-1997-01-08.stage24">(Aplavz.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Zahvaljujem se dr. Zagožnu. V imenu poslanske skupine Socialdemokratov, dajem besedo
               gospodu Ivu Hvalici.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Gospod kandidat dr. Janez Drnovšek, gospode in
               gospodje! Priznam, da bo tokrat moj nastop malo drugačen.</p>
               <p>To, kar se je zgodilo v zadnjih 48 urah, me je globoko prizadelo. Očitno je
               prizadelo tudi veliko število Slovencev, predvsem govorim v imenu ljudi iz mojega
               volilnega okraja, ki danes non-stop - neprekinjeno kličejo, tako da sem moral ukiniti
               komunikacijo z njimi. Opravičil se jim bom na nek način potem, ko bom zaključil moj
               nastop. Govorim v imenu poslanske skupine in ko sem najprej skrbno prebral, potem pa
               notranjepolitični del tega nastopnega oziroma predstavitvenega nagovora, sem
               ugotovil, da je neverjetno veliko število če-jev, in sicer tako: poslabšanje, če
               država ne bo ustrezno ukrepala itd., itd<gap n=".."/> Toda gospe in gospodje! Kandidat za
               predsednika Vlade je vendar imel mandat v rokah 4 leta in še nekaj prej. Praktično je
               bil to njegov drugi mandat, od tega 3 leta s skoraj 2/3 večino - uradno 59:31,
               dejansko 61:29, torej platno in škarje v svojih rokah. Zdaj pa nam po tolikšnem času
               zagotavlja, kaj bi naredil, kaj bo naredil, če bo imel ponovno mandat. Sprašujem se
               jasno, tako kot se sprašujejo tudi moji kolegi, zakaj tega do sedaj ni naredil. Kdo
               mu je vendar to preprečeval? Niti jaz z mojimi maratonskimi nastopi tukaj - ne, nič,
               nič ni pomagalo. To je <q>"valjalo"</q>, to se je vse sprejemalo; karkoli ste si izmislili,
               to ste sprejeli. Nenazadnje, spomnite se tudi zadnjih dni v prejšnjem mandatu v
               Državnem zboru. Kako ste posilili ta Državni zbor, da je izglasoval nove obveznosti
               te države, ampak pustimo to. Tu imamo 15 strani - od inflacije do zunanje politike.
               Tako, približno sem naštel 4000 besed; med 4000 besedami manjka 1 - manjka tista, ki
               gospoda kandidata zelo peče - manjka beseda <q>"igralništvo"</q>. In če sem imel prej drug
               koncept, sem potem, ko sem to prebral, sklenil, da bom govoril o tistem, kar tukaj
               manjka. Ker refleksija tistega se je zgodila tudi v zadnjih 48 urah. Tu so paralele
               jasne. Jasne!</p>
               <p>Torej zakon o igrah na srečo smo sprejeli v tem državnem zboru maja meseca 1995.
               leta, objavljen je bil v Uradnem listu 19. maja 1995. Ta je predvideval tudi 74. člen
               zakona, ki se je glasil takole - za tiste, ki tega ne poznajo. Bom prebral prvi
               odstavek tega člena. Govori o koncesijskih dajatvi in pravi: <q>"2% koncesijske dajatve
               sta prihodek fondacije iz 47. člena, 2% koncesijske dajatve pa je prihodek fondacije
               iz 48. člena tega zakona"</q>. Ampak to ni bistvo, ampak sedaj: <q>"Od preostalega dela je
               50% prihodek proračuna Republike Slovenije in se nameni za razvoj in promocijo
               turizma"</q>. In sedaj pozor! <q>"50% pa se nameni lokalnim skupnostim v zaokroženem
               turističnem območju in se uporablja za ureditev prebivalcem prijaznejšega okolja in
               za turistično infrastrukturo"</q>. Tega denarja občine, kjer so igralnice, niso nikdar
               videle. Zakaj? Seveda ima gospod mandatar takoj obrazložitev. Bo rekel, nismo, niste
               sprejeli zakona o lastninjenju igralnic. In res ga nismo sprejeli, ampak spoštovana
               gospoda, zakon, lastninjenje igralnic je bil objavljen v Poročevalcu 3. februarja
               1994. leta in to za drugo obravnavo, pa ni prišel na vrsto. Vprašajte se zakaj.
               Vprašajte se zakaj. Zato, da so možne tudi tiste posledice, ki so nam zagrenile
               prihajajočo pomlad. Zato! Spoštovana gospoda!</p>
               <p>Poglejte, kakorkoli že, to početje, to tiščanje glave v pesek, to nojevsko početje
               se bo mandatarju prej ali slej strahovito maščevalo. Danes lahko jasno govorimo, da
               gre za nepojmljiv velik kriminal, ki je prodrl v tako rekoč vse pore našega
               življenja. Žal je temu tako. Kdor misli, da se lahko kdo odloča samo zaradi tega, ker
               mu je neka barvica všeč ali pa kar neka oblika ali pa neka kratica, ta se silno moti.
               Seveda smo takšni, ki jih tudi velike vsote ne premamijo. Gospod Rupar iz naše
               stranke ni bil prvi. Ni bil prvi iz naše poslanske skupine, ki mu je bil ponujen
               velik denar. Zakaj vse to? Mar res ni možno, da bi Slovenija v dobi te tranzicije
               postopala čisto tako normalno, približno tako kot druge države, saj se tudi tam
               dogaja kriminal. Tudi občastno dobimo vesti, da se marsikaj tudi tam dogaja, ker se
               spreminja družbeni red, ker pač se sproščajo določene sile, ki so bile lahko vpete
               nekam samo v pravi diktaturi, ko je bilo vse kontrolirano, tudi besede. Pa vem, da v
               Sloveniji tega ni bilo potreba. Ko sem v tem državnem zboru pred tremi, štirimi leti
               govoril o tem, da prehaja v to državo mafija, so se mi tukaj na tej strani
               prizanesljivo smehljali. Danes to priznavajo že tudi naši strokovnjaki Ministrstva za
               notranje zadeve, Urad za preprečevanje pranja denarja, Urad za nadzor iger na srečo,
               kolikor je to sploh nadzor iger na srečo itd., itd. Torej, se je tisto žal
               realiziralo.</p>
               <p>Nenazadnje je ušla stvar iz rok tudi vam. Tudi kandidatu za mandatarja. In takšen
               človek ne more biti mandatar, ker možno je dvoje. Ali se gospod mandatar boji mafije
               in v tem primeru jasno, če je človek, ki se boji mafije, ker jaz se je ne bojim, ne
               more biti mandatar. Ali pa to zavestno dopušča. Tega ne razumem. Po vsem tem, kar se
               je zgodilo v tem času, naj spomnim, o vsem, kar smo imeli pred preiskovalno komisijo,
               naj spomnim o vdoru policije in finančnikov v tolminsko igralnico, naj spomnim na
               zadnji kozmetični popravek v Portorožu, ampak to so vendar ljudje, ki ste jih tu
               vehementno branili. Stalno. Nihče ni smel reči niti besede. In zakaj se je jaz stalno
               upiram? Ker je to simptomatično. Torej ponavljam, med 4 tisoč besedami ni beseda
               igralništvo našla mesta. Lastninjenje ni bilo opravljeno. Zakaj ni bilo opravljeno
               lastninjenje? Zato, da so potem možne takšne stvari, kakršne se dogajajo, ker nekje
               je potrebno dobiti sredstva. Pa ja vendar ne mislite, da bo lahko nek obrtnik dal 300
               tisoč mark, zato da bi kupili enega poslanca. Ne, ta nima takšnega interesa. Imajo
               interes novi tolarski milijarderji. Ne govorim na pamet. Tolarski milijarderji.
               Natančno vem, koliko ta znesek v markah, ki so vam ljubše, posebej tem tu na tej
               strani, znese. Ti imajo interes in za te so cene jasno drugačne, kot za nas, bom
               rekel, običajne državljane, navajene na neke normalne dimenzije; tudi cenovne, če
               hočete, in to me skrbi. Država, ki odkrito dopušča takšne stvari, ne more
               prosperirati.</p>
               <p>Jaz priznam gospodu mandatarju tudi določene pozitivne stvari. Priznam. Ne glede na
               to, da se mi ta grobi liberalizem včasih gabi, ampak vem, da to ni njegov osebni
               produkt, ampak produkt nekega drugega dela liberalne demokracije, ker tam vemo, da
               sta dve frakciji. In prav zaradi tega ne razumem sorazmerno zrelega moža, kakršen je
               kandidat za mandatarja, da se pusti na takšen način vleči v kriminal. Ker, glejte, iz
               takih stvari človek težko izide. Pomislite, kaj se je zgodilo na tem področju v
               zadnjem času, žal, tudi tragične, praviloma takšne stvari se tragično končajo. In
               kako naj slovenska država dobi mandatarja, ki dopušča v tej državi takšne stvari. Kdo
               mi lahko da sicer kakšno drugo obrazložitev, zakaj ni bilo opravljeno lastninjenje
               igralnic, kdo mi lahko saj en majhen vzrok pove? Kdo? Gospod Školč je rekel to, ne.
               Gospod Školč, ne<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim, gospod Hvalica, da se držite dnevnega reda!</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p><gap n="..."/>Ne! Ne! Glejte! Moral sem, navajen sem takih medklicev s strani Liberalne
               demokracije in dovolite gospod predsednik, da tudi reagiram. No, naj se tisti, ki je
               tako strahopeten, da se ne upa povedati, naj dvigne roko, kdo je, da mu bom
               odgovoril. Očitno je strahopetec, nadaljujem.</p>
               <p>Torej, kdo je preprečeval Vladi, da ni tega zakona poslala v obravnavo? Ali mi lahko
               odgovori mogoče gospod kandidat? Ne. Ker nima kaj odgovoriti. Veste, jaz bi to njega
               že prej vprašal. Ampak on se je vedno branil priti sem v klop, tudi to sem mu osebno
               zameril, ob vrlinah, ki jih ima, to da se je vedno bal spopasti se tu iz oči v oči in
               odgovoriti brez napisanega referatka. Jaz govorim prosto, samo pribeležil sem si par
               stvari, vaš predstavitveni govor imam pred seboj.</p>
               <p>Torej, kako lahko to opravičite, gospod mandatar? Gre še za nekaj drugega. Gre za
               to, da ste v teh štirih letih dopustili, da se je igralništvo v celoti
               kriminaliziralo in s tem se dela krivica večini, ki je tam zaposlena, ker to so čisto
               normalni ljudje, ker sicer tudi drugače ne more biti. Vi ščitite samo peščico teh
               ljudi, tolarske milijarderje. No, nekateri imajo tudi nekaj manj. In tudi ob famozni
               razlagi 4. člena prejšnjega zakona o igrah na srečo ste to potrdili. Ne vsi. Bil je
               moj prijatelj Janez Jančar, ki je glasoval drugače, ampak žal tega ni več med vami,
               med liberalno demokracijo v parlamentu. On je znal biti včasih korekten in pošten.
               Torej, kdo<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Izvolite, gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p><gap n="..."/>Ne, ne! Se opravičujem, sem slišal en telefon in ker sem danes pogojen s temi
               telefoni, me je to zmotilo<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosil bi predstavnike novinarjev, tukaj prisotne, da vendarle telefone izključijo.
               Prosim, gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p><gap n="..."/>Hvala. Torej, kako je mogoče - jaz bom še enkrat vprašal - da se to ni zgodilo.
               Ne gre to za edini segment, ki ni urejen v naši državi. Jaz sem se nanj spravil glede
               na to, gospod mandatar, da vi, kot sem rekel, na 15 straneh, gosto tipkanih, niste
               našli za to eno samo besedo. Celo nasprotno, na 8. strani, sredinski odstavek,
               približno 20 vrstic dolg, tam celo zavajate. Gospod mandatar, družbeno lastnino smo
               si Slovenci razdelili medse, tujci pri tem praktično niso sodelovali. Ha, ha! So
               sodelovali. Denar imajo na svojih bankah. Gospod predsednik! In ker že omenjate v tem
               svojem predstavitvenem govoru tudi Dublin, kjer ste bili na neki konferenci, vam
               povem, da tudi tam je precej slovenskega denarja. Če želite, dobite tudi številko
               računa.</p>
               <p>Kakorkoli že, gospod mandatar, vaš predstavitven govor je, površno gledano, v redu,
               mogoče je malo preveč samovšečen, preveč prve osebe ednine. Na koncu sicer to delite
               z vsem slovenskim narodom in jaz se vam za to zahvaljujem, za tiste pozitivne stvari,
               je pa tega bolj malo. Motijo me ti <q>"čeji"</q>, ker imeli ste kot mandatar, kot predsednik
               Vlade v dveh legislaturah - ena je sicer bila krajša - možnost, da vse te stvari
               zakonsko uredite. Še enkrat povem, z absolutno in tudi skoraj dvotretjinsko večino
               tega niste storili, ker ste skrbeli za druge stvari.</p>
               <p>Vi ste uspešen predsednik Vlade za 5 do 10% prebivalstva Slovenije. Govorim v imenu
               preostalih 90%. Tako. Gospod mandatar, ne morem mimo tega, da ne omenim tudi tistega,
               kar se je danes zgodilo. Slovenska pomlad je prizadeta, je ranjena, ni pa uklonjena.
               To bo ljudem pokazalo, kakšne metode uporabljate, da pridete do oblasti. Do tiste
               oblasti, zaradi katere ste drugim očitali, če so - recimo temu - ravnali tako, kot je
               normalno v vseh parlamentarnih demokracijah, včasih tudi populistično, če so imeli za
               seboj mase ljudi, če so vam govorili stvari, ki vam niso bile prijetne in tudi tu
               govorite o tem, namigujete, da je to lahko škodljivo za državo, vas očitno boli
               tisto, kar je rahlo pod skorjo, ampak stvari je včasih treba rentgenizirati, da
               človek vidi, kakšna je v bistvu struktura. Površine so včasih lepe. Dobro vemo, da se
               da umazano mizo narediti v trenutku čisto, če so jo pogrne s prtom. Ampak to ni
               rešitev, ker tista umazanija pod prtom začne počasi gniti. In v tej državi so
               določene stvari, ki so začele gniti. Slovenski volivci so se na zadnjih volitvah z
               res samo nekaj več kot 50% oziroma 51% odločili za slovensko pomlad. Volili so 3
               pomladne stranke. Vi ste nasilno danes ali sinoči to razmerje spremenili, gospod
               mandatar. Zaradi tega, ker ste nasilno posegli v parlamentarno demokracijo, ne
               zaslužite mandatarstva. Hvala.</p>
               <stage xml:id="Izredna-01-1997-01-08.stage25">(Aplavz.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. V imenu Poslanske skupine Demokratične stranke upokojencev dajem besedo
               gospodu Antonu Delaku.</p>
            </sp>
            <sp who="SDZ2:DelakAnton">

               <speaker>ANTON DELAK:</speaker>

               <p>Spoštovani gospod predsednik, spoštovani Državni zbor! Poskusil bom brez velikih
               besed, tudi brez tragičnih besed na kratko pojasniti stališče naše poslanske skupine
               glede mandatarstva gospoda dr. Janeza Drnovška. Razlogi, zakaj se je naša poslanska
               skupina odločila za njega, so na eni strani formalni; namreč, to je bila prva
               stranka, ki se je obrnila na nas, da bi dosegla neko sodelovanje. Drugih strank v
               tistem začetku ni bilo.</p>
               <p>Drugič pa vsebinski razlogi. Ugotovili smo, da imamo v mnogih vprašanjih, lahko
               rečem enaka ali pa podobna stališča glede na notranji in pa zunanji položaj naše
               države. Res je, da se v nekaterih točkah ne strinjamo. In na drugi strani, kar je
               seveda pa za našo stranko pomembno, ker je verjetno znano, da nekako prestavljamo nek
               manjši del slovenskega prebivalstva, pa še ne samo mi, tudi nekateri drugi to
               predstavljajo, je pa to, da smo s pogajanji s stranko dosegli pač določen sporazum,
               ki nas seveda zadovoljuje v bodočnosti. Torej, to so razlogi in zaradi tega seveda o
               teh razlogih ne mislim več govoriti.</p>
               <p>Naša poslanska skupina želi konstruktivno delovati v Državnem zboru, ne želimo
               gledati nazaj, želimo delati vnaprej, ker za vnaprej živimo in seveda smo proti
               fabriciranju raznih, različnih afer, ki se seveda od časa do časa pojavlja. Iz
               razlogov, ki sem jih tukaj povedal, bo naša poslanska skupina podprla kandidaturo dr.
               Janeza Drnovška za predsednika Vlade. Hvala lepa.</p>
               <stage xml:id="Izredna-01-1997-01-08.stage26">(Aplavz.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Delaku. V imenu poslanske skupine Združene liste socialnih
               demokratov, bo nastopil gospod Miran Potrč. Prosim.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Spoštovani gospod predsednik Državnega zbora, spoštovani gospod kandidat za
               mandatarja, dr. Janez Drnovšek, spoštovane kolegice poslanke in kolegi poslanci!
               Poslanci Združene liste socialnih demokratov smo prepričani, da so nas volivke in
               volivci izvolili v Državni zbor zato, da s sodelovanjem in strpnim iskanjem skupnih
               in najboljših rešitev zagotovimo napredek naši državi, predvsem pa stabilnost in
               vedno boljšo perspektivo za delo in življenje vseh naših državljank in državljanov.
               Prepričani smo, da nas niso izvolili zato, da se zakopljemo vsak v svoje okope in
               politične tabore, nepripravljeni za medsebojni dialog, popuščanje in sodelovanje.
               Samo s sodelovanjem bomo namreč sposobni premostiti razlike in najti najboljše skupne
               rešitve.</p>
               <p>Združena lista socialnih demokratov je ves čas pogajanj za oblikovanje možnega
               predloga za mandatarja za predsednika Vlade izhajala iz teh opisanih izhodišč.
               Poskušala je prispevati k temu, da bi se zbliževala stališča do različnih strank, da
               bi se ustvarjale podlage za sodelovanje in da bi Slovenija lahko dobila stabilno,
               politično čimbolj uravnoteženo, lahko rečemo tudi čim širšo Vlado, ki bo zagotavljala
               zadostno strokovnost, preudarnost in sodelovanje čim širšega števila političnih opcij
               v Sloveniji. Žal nam je, da taki pristopi doslej niso prevladali pri vseh strankah.
               Toda upamo, da ni še nič zamujeno in da je še čas, da pričnemo s sodelovanjem.
               Združena lista socialnih demokratov je v teku pogajanj, ko se je pogovarjala tako z
               Liberalno demokracijo Slovenije, kot tudi s predstavniki Slovenske ljudske stranke,
               Socialdemokratske stranke Slovenije in Slovenskimi krščanskimi demokrati, s
               kandidatom za mandatarja, dr. Janezom Drnovškom, dosegla sporazum, ki nam omogoča, da
               poslanci Združene liste socialnih demokrat enotno glasujemo za predlaganega
               kandidata. Podpisani sporazum s kandidatom za mandatarja nam namreč zagotavlja
               zadostne podlage za to, da bomo lahko v primeru uspeha predlaganega kandidata skupno
               oblikovali tak vladni program, ki bo zagotavljal, da bo Slovenija še naprej ohranjala
               uspešen gospodarski razvoj, več pa storila za povečevanje števila zaposlenih,
               zavarovanje pravic iz dela in za zmanjševanje vedno bolj nesprejemljivih socialnih
               razlik, ki nam zagotavlja take obveznosti mandatarja, da nas povabi v novo Vlado, da
               z nami usklajuje sestavo bodoče koalicije in vsebino koalicijske pogodbe, ki bo
               zagotovila jasen program in popolno enakopravnost bodočih koalicijskih partnerjev in
               ki nam zagotavlja možnosti, da tudi še naprej iščemo rešitve za sodelovanje v
               koaliciji tudi z drugimi strankami, saj ostaja naša želja, da oblikujemo trdno in
               politično uravnoteženo vlado. Zato naše glasovanje za predlaganega mandatarja ne
               pomeni zapiranje vrat za nadaljnje razgovore z drugimi strankami. Ravno obratno.
               Pričakujemo, da bo današnje glasovanje končno preseglo nesprejemljivo delitev in
               nepripravljenost za sodelovanje, ter ustvarilo podlago, da Slovenija v čim krajšem
               času dobi Vlado, in da se pričnejo uresničevati naloge, ki nas čakajo. Ob takšni
               želji naše stranke smo zato zaskrbljeni ob nastopih, ki ne iščejo sodelovanja, ki ne
               govore o razlikah v pogledih in pristopih k reševanju posameznih vprašanj, temveč
               podirajo mostove, čeprav so jih še včeraj gradili, ki kandidata, ki so ga še včeraj
               vabili k sodelovanju, danes poskušajo osebno diskvalificirati, ki žele ponovno
               ustvarjati in poglabljati razlike, ter razlike utemeljevati na ideoloških podlagah
               ali na najbolj grobih obtožbah, nizkotnih dejanj ali ravnanj ali obnašanj. Bojim se,
               da to ne bi bila dobra popotnica za Slovenijo in začetek dela našega državnega zbora
               in upam lahko samo, da so to trenutni pogledi, trenutne slabosti, da pa je pri nas
               sposobnost in pripravljenost, da jih čimprej presežemo in začnemo delovati drugače.
               Zato spoštovane kolegice poslanke in kolegi poslanci, poslanci Združene liste
               socialnih demokratov pričakujemo in želimo, da bi bila današnja razprava stvarna, da
               bi govorila o vprašanjih in nalogah, ki jih imamo in da bi tako razprava kot tudi
               glasovanje pomagala presegati polarizacijo, ki v Sloveniji na žalost obstaja in se ta
               moment še poglablja. Naš glas za predlaganega kandidata dr. Janeza Drnovška zato
               razumite kot glas proti nadaljevanju političnih delitev v Sloveniji in kot glas za
               stabilno in politično čimbolj uravnoteženo Vlado. Verjamemo, da prav takšno sestavo
               Vlade želi še marsikdo v tej dvorani in tudi mandatar. Mi bomo in smo bili že doslej
               pripravljeni storiti vse, da bi prišlo do nje in da bi lahko tako odgovorili pozivom
               in mandatu, ki smo ga na volitvah dobili. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Potrču. V imenu Poslanske skupine madžarske narodne skupnosti bo
               nastopila gospa Maria Pozsonec.</p>
            </sp>
            <sp who="SDZ2:PozsonecMaria">

               <speaker>MARIA POZSONEC:</speaker>

               <p>Hvala lepa. Spoštovani predsednik, spoštovane poslanke, spoštovani poslanci,
               spoštovani gospod mandatarski kandidat! Zelo pozorno sem poslušala vašo predstavitev.
               Menim, da je realen, temeljit, odkritosrčen, vsekakor dober temelj za programsko
               osnovo za delovanje prihodnje Vlade. Z mirno vestjo vas bom podprla, če bom dobila
               zadovoljive rešitve za naslednje probleme, ki jih smatram za zelo težke za našo
               sedanjost in prihodnost. Skrbi me položaj delavcev v podjetjih, ki so jih postavili
               delavci z lastnimi žulji, zdaj pa jim in njihovim družinam za njihovo delo ne
               zagotavljajo človeku dostojno življenje. Kaj lahko naredite, da ne bodo te široke
               množice zasužnjene dočakale 21. stoletje?</p>
               <p>Drugo področje je kmetijstvo. Kmetijstvo v Prekmurju je v takšni težki situaciji kot
               še nikdar. Kdaj lahko pričakujejo naši kmetje boljše dneve? Obmejni kraji so
               gospodarsko in demografsko zelo ogroženi. Kaj lahko naredite za hitrejši razvoj teh
               krajev? V zvezi z narodnostno politiko me zanima, ali bo vaša nova Vlada garantirala
               ohranitev ravni že doseženih narodnostnih pravic in kako se mislite boriti z nami
               vred proti asimilaciji, ki je kljub dosedanjim dobrim zakonskim rešitvam med
               madžarsko narodnostjo zelo visoka? Hvala za morebitne odgovore.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospa Maria Pozsonec. V imenu poslanske skupine Liberalne demokracije
               Slovenije bo nastopil gospod Zoran Thaler. Prosim.</p>
            </sp>
            <sp who="SDZ2:ThalerZoran">

               <speaker>ZORAN THALER:</speaker>

               <p>Spoštovani gospod predsednik, spoštovane kolegice poslanke, spoštovani kolegi
               poslanci, spoštovani kandidat za mandatarja dr. Janez Drnovšek! Rad bi predstavil
               stališče naše poslanske skupine. Dejstvo je, da je Liberalna demokracija Slovenije na
               novembrske volitve lani odšla z jasnim sporočilom. Naš kandidat za vodenje slovenske
               Vlade v naslednjem obdobju je dr. Janez Drnovšek in podlaga za ta predlog slovenskim
               volivkam in volivcem so bili dosežki poosamosvojitvenega obdobja predvsem vlad od
               leta 1992 naprej ter pa program Liberalne demokracije Slovenije imenovan 2000, kajti
               to je program za sodobno Slovenijo do leta 2000.</p>
               <p>Liberalna demokracija je na volitvah zmagala. Dobila je največjo podporo med
               strankami, ki so se uvrstile v parlament in seveda je iz tega sledila logična
               odločitev predsednika republike, da je dr. Janeza Drnovška predlagal za mandatarja
               tudi nove slovenske vlade.</p>
               <p>Druga na teh volitvah je bila Slovenska ljudska stranka. Po našem prepričanju zato,
               ker je uspešno prepričala slovensko javnost, slovenske volivce, da resno misli s
               povezovanjem, z mostovi in s sodelovanjem, ki ga je obljubljala. Zadnja dva meseca
               smo bili priča zanimivemu razvoju položaja. Kljub velikim naporom Liberalne
               demokracije, predvsem pa osebno dr. Janeza Drnovška, da bi prišli do uresničitve
               ideje o povezovanju, sodelovanju in koalicije, ki bi imela čim širšo podlago in
               podporo in ki bi bila sposobna na najboljši možen način popeljati Slovenijo do leta
               2000, smo bili priča obratnemu procesu, ki ga je spodbujal del strank, izvoljenih v
               parlament, poznanih kot strank trojček oziroma pomladanskih strank. Po našem
               prepričanju je to seveda razvoj položaja, ki je v nasprotju z retoriko, ki smo ji
               bili priča pred volitvami, da ne rečem leporečja, ki je veliko obetalo. Prepričani
               smo tudi, da v slovenski javnosti velja ta blokovska delitev za umetno. Da je ljudje
               v veliki večini ne doživljajo kot svojo. Po dveh mesecih smo že priče določenim
               rezultatom take delitve; sam bi to ocenil kot položaj, ki za Slovenijo še ni
               kritičen, še ni tragičen. Je pa vse bolj nekoristen in vse bolj škodljiv za našo
               državo. Tudi slovenski ljudje so s tem položajem vse bolj nezadovoljni. V tem času se
               je tudi pokazalo, da približno dve tretjini slovenskih volivk in volivcev pričakuje
               in želi, da dr. Janez Drnovšek sestavi tudi novo slovensko vlado. In to prepričanje
               in ta želja se celo krepi. In seveda ljudje težko razumejo, da se ob vseh besedah o
               povezovanju nikakor ne moremo dogovoriti. Naj mimogrede omenim, da po teh istih
               raziskavah drugi kandidat, spoštovani kandidat, uživa neprimerno manjšo podporo v
               javnem mnenju. Dr. Janezu Drnovšku se je danes očitalo izključevalnost,
               nekonsenzualnost in neiskanje skupnih poti. Ta očitek je letel na človeka, Janeza
               Drnovška, ki je spomladi 1992 sestavil Vlado s tedanjima ključnima strankama
               tedanjega Demosa - SDZ-jem in Socialnodemokracijo Slovenije. Znano pa je, da je v
               takratnem Demosu celo akcijo zamenjave prvega predsednika Vlade v samostojni
               Sloveniji vodil tedanji minister za obrambo Janez Janša. Ta očitek je letel na
               človeka, dr. Janeza Drnovška, ki je pred štiri leti, januarja 1993 sestavil Vlado s
               Slovenskimi krščanskimi demokrati, Socialdemokrati in s Združeno listo. Samo ta dva
               primera, da ne omenjam drugih iz pretekle politične zgodovine današnjega kandidata,
               kažeta, da je pred nami kandidat, ki mu je težko najti para v Slovenji po
               prizadevanjih za to, da se preseže te nepotrebne razlike in da se v korist Slovenije
               in našega skupnega razvoja doseže sporazume tudi med navidez izključujočimi se
               opcijami. Tudi tokrat je bila, je, ostaja in bo ostala ponujena roka za tako
               sodelovanje. To se mi zdi ključno sporočilo naše stranke v tem trenutku.</p>
               <p>Izvolitev dr. Janeza Drnovška naj pelje k temu, da se bomo končno izkopali iz teh
               svojih nepotrebnih okopov ter se dogovorili o tem, kako bomo izpolnili pričakovanja
               slovenskih volivk in volivcev in kako bomo rešili vitalne probleme naše države v
               naslednjem obdobju. Danes smo poslušali resen, realni, vsebinski, racionalni in
               utemeljeni govor, nastop, značilen za dr. Janeza Drnovška. V tem nastopu so
               vprašanja, ki zanimajo naše ljudi, ki so relevantna za sodobno Slovenijo ob koncu
               tisočletja. Tam so tudi odgovori na ta vprašanja in predlogi, kako na področjih, kjer
               še nismo dosegli vsega, kjer so še potrebne izboljšave, to doseči. Prav bi bilo, da
               se v naši današnji razpravi ukvarjamo s temi vprašanji in s temi odgovori. Ne pa z
               vsem mogočim, samo zato, da trošimo čas sebi in drugim. Obdobje po volitvah, ta dva
               kratka meseca - na srečo je bilo vmes precej praznikov - pa se dejstvo, da Slovenija
               počasi dobiva novo vlado, ni toliko poznalo. V tem obdobju se je še bolj jasno kot
               prej pokazalo, da dr. Janez Drnovšek predstavlja v velikanski meri slovensko
               kredibilnost in slovensko stabilnost tudi v mednarodnem okolju. V mednarodni
               javnosti, kjer je Slovenija relativno nova država - letos bomo obhajali šele 6.
               obletnico osamosvojitve, 7. obletnico plebiscita - je to še toliko bolj pomembno, da
               se zavedamo, da je človek, ki na tak način predstavlja našo državo, posebne vrednosti
               za celotno državo. In danes to sporočilo mednarodni javnosti, da je Slovenija
               kredibilna država, da je resna država, da se zaveda svojih mednarodnih obveznosti, da
               resno misli s svojim nastopom v mednarodnem okolju, da resno misli s svojo
               evroatlantsko orientacijo, to še toliko bolj potrebujemo. Kajti že v naslednjih
               mesecih se bo odločalo, ali smo dovolj prepričljivi, da se vključimo v orbito držav
               članic Nata, ki so maksimum garancija za našo državo, da mirno zapluje v naslednje
               tisočletje. V naslednjih mesecih se bo odločalo, ali je Slovenija sposobna s svojim
               nastopom, s svojo stabilnostjo, s svojo nadaljnjo ekonomsko uspešnostjo prepričati
               naše partnerje, da se lahko resno pogovarjamo o članstvu v Evropski uniji. Danes take
               simbole stabilnosti, kredibilnosti itd. potrebujemo bolj kot kdajkoli. Obdobje do
               leta 2000 je ključno za stabilizacijo Slovenije in dokončno učvrstitev našega
               položaja v mednarodni skupnosti.</p>
               <p>Dovolite mi, da zaključim s pozivom vsem nam, vsem vam spoštovane poslanke in
               poslanci, da se ob glasovanju o predlogu šefa naše države gospoda Milana Kučana, da
               predsednik slovenske vlade postane dr. Janez Drnovšek, zavedamo tudi 82. člena naše
               ustave, ki pravi, da so poslanci predstavniki vsega ljudstva in niso vezani na
               kakršnakoli navodila. Ko tu sedimo, poleg tega da smo člani strank, da smo člani
               poslanskih skupin, se moramo vedno znova vprašati tudi, kaj pa je v interesu naše
               države. Ali je v interesu naše države, da se nadaljuje to nestabilno obdobje, ta
               umetna delitev na 45-45, da se to kar vleče še tedne in še mesece in gremo v nove
               volitve itd.? Ali je v interesu morda po drugi strani, da pridemo do kredibilnega
               predsednika Vlade, da pridemo do koalicije, ki bo imela 50, 60 glasov, če je mogoče,
               in ki bo sposobna dogovora o tem, kako voditi Slovenijo v nadaljnjem obdobju? O tem
               odločamo v tem glasovanju in tu naj nam bo v pomoč 82. člen ustave. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa <stage xml:id="Izredna-01-1997-01-08.stage27">(Aplavz.)</stage> gospodu Thalerju. Sprašujem, želi še katera od poslanskih
               skupin besedo?</p>
               <p>V imenu poslanske skupine Slovenskih krščanskih demokratov dajem besedo gospodu
               Mozetiču.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa za besedo. Drage kolegice, spoštovani kolegi! Krščanskim demokratom in
               poslanski skupini Krščanske demokracije je gotovo veliko do tega, da bi bila Vlada
               stabilna. Vlada, ki bo spoštovala v prvi vrsti principe pravne in socialne države in
               gotovo tudi preprečevala polarizacijo. Zgleda, da glede na določene nastope, nas
               dosti od teh, ki sedimo tukaj, skrbi ta polarizacija, ta delitev. Različen odnos
               imamo do tega. Naše stališče je tukaj jasno. Mi mislimo, da je ravno s tem predlogom,
               ki je prišel v parlament in ki ga imamo pred seboj o tem mandatarju, samo še poglobil
               to polarizacijo, povečal in na nek način utrdil okope. Predvsem na način, na kakršen
               se želi mandatarja izvoliti, ne pelje niti malenkost v smer, da bi se ta polarizacija
               zmanjšala, da bi se ta delitev zmanjšala, pač pa pelje samo v smer, da se bo ta
               delitev in ta polarizacija in to izključujoče ravnanje samo povečalo. Zato so besede
               o sodelovanju, pogovarjanju in podobne stvari lahko samo besede, vendar te besede ne
               bodo prešle na tak način, kot se je pristopilo in kot gre sedaj s tem predlogom in za
               izvolitev kandidata za mandatarja gotovo ne bo to zmanjšalo.</p>
               <p>Druga stvar, ki je, je vprašanje, ki tudi skrbi vse in ki nam je vsem za to, da
               pridemo do stabilne Vlade, vendar tukaj se postavi samo nekaj vprašanj. Kako naj bo
               Vlada, ki oziroma v prvi vrsti najprej, kako naj bo mandatar za sestavo Vlade in kako
               naj tak mandatar, ki bo izvoljen z judeževem glasom, kako naj sestavi stabilno Vlado?
               Kolega, bivši, iz naše poslanske skupine ni tukaj, svetopisemsko zgodbo o judeževih
               zlatnikih gotovo pozna, če ne, pa naj si jo še enkrat prebere. To je prvo.</p>
               <p>In drugo. Kako naj bo ta Vlada tista, ki bo spoštovala zakonitost oziroma recipravne
               in socialne države, če je kandidat za mandatarja pridobil glasove na način, vsaj kar
               je bilo iz medijev slišati, da ne bo spoštoval določenih zakonov. Kako naj človek
               verjame, tukaj sploh ne gre za konkretni zakon, čeprav je šlo za konkretni zakon pri
               dogovorih, vendar tu gre za vprašanje principa. Vprašanje principa, ali je dostojno
               in dopustno, ali je možno, ali je to prav, ali lahko verjameš nekomu in zaupaš, da bo
               potem deloval skladno z ustavo in zakoni, če je pripravljen na taki osnovi obljube,
               nespoštovanja zakonitosti in ustavnosti priti do najprej mandatarja in potem do
               sestave nove vlade. Takoj tukaj vse besede o zakonitosti in preganjanju kriminala
               enostavno zbledijo in izgubijo vsak pomen.</p>
               <p>Nenazadnje, tudi ko smo pristopali in ko smo bili včlanjevani v Svet Evrope, smo
               morali dokazati, ker je po statutu Sveta Evrope tudi eden temeljnih principov, ki jih
               mora država izpolniti, princip, da je država, ki temelji na pravu, da je država, ki
               spoštuje ustavnost in zakonitost. In zato je težko verjeti kandidatu, ki je
               predsednik Vlade, ko postane pač, ko je Vlada postavljena. Vlada v našem sistemu
               delitve oblasti ima izvršilno oblast in je predsednik Vlade istočasno prvi in najbolj
               odgovoren v tej izvršilni oblasti, katere prva naloga je izvrševanje zakonov. In če
               je pripravljen zavreči to načelo samo zaradi tega, da bo izvoljen in da bo potem
               prišel do vlade, potem je nemogoče pričakovati, da bo v tej državi spoštovan princip
               ustavnosti in zakonitosti, da bo Vlada predlagala take zakone, ki bodo ta princip
               tudi spoštovali. Težko zato verjamem tistim obljubam, in mi verjamemo tistim
               obljubam, ki so v ekspozeju bile napisane in ki je tudi ena od glavnih nalog ali pa
               pomembnejših nalog, ki naj bi bila te Vlade, da bo izgrajevala naprej sistem pravne
               in socialne države, da bo skrbela, da bo sodstvo v resnici lahko delovalo <stage xml:id="Izredna-01-1997-01-08.stage28">(sodstvo je
               neodvisno, to je nesporno)</stage>, vendar Vlada je tista, ki zagotavlja materialne pogoje
               sodstva in brez materialnih pogojev tudi sodstvo ne more opravljati svojih nalog,
               zlasti v trenutku, ko so zaostanki tako veliki, da je nemogoče, da bi jih enostavno z
               dobro voljo rešili. Zato je tudi nemogoče verjeti obljubam, ki so dane v nastopnem
               govoru, da bo ta Vlada oziroma njena koalicija pripravila tako zakonodajo, ki bo
               onemogočala ali preprečevala krajo, različne oblike goljufij, raznih finančnih in
               podobnih malverzacij. Težko ali praktično nemogoče je podpreti kandidata, ki ne
               zagotavlja tistega, kar je nujno in temeljno za vsako državo - spoštovanje načel
               pravne in socialne države, še toliko bolj za Vlado in njenega predsednika.</p>
               <p>Vsak, ki ga skrbi polarizacija in ki mu je do pravne in socialne države, vsak, ki mu
               je za slovensko državo, bi moral trezno in globoko premisliti, preden bo glasoval, in
               resnično glasovati po svoji vesti in z globokim občutkom odgovornosti do Slovenije.
               Hvala lepa. <stage xml:id="Izredna-01-1997-01-08.stage29">(Aplavz.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Mozetiču. Želi še katera od poslanskih skupin besedo? Besedo dajem
               poslankam in poslancem. Prvi se je k razpravi prijavil gospod Bogomir Špiletič.
               Prosim.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Spoštovani gospod predsednik, spoštovane poslanke, spoštovani poslanci, spoštovani
               vsi ostali prisotni. Mandatar, doktor Janez Drnovšek! Odgovornost do svojih volivcev
               od mene zahteva, da od kandidata za mandatarja nove slovenske vlade zahtevam, da
               pojasni kar nekaj vprašanj oziroma, da pojasni nekaj svojih ravnanj iz preteklosti
               oziroma, da pojasni tudi nekaj svojih neravnanj. To je toliko bolj pomembno, zato ker
               je bila mlada slovenska država in je še vedno v obdobju prehoda v tržni sistem, za
               katerega pa je značilen predvsem proces privatizacije in pa seveda tudi drugo
               institucionalno prilagajanje vseh institucij razmeram v razvitih državah. Zato je
               imelo vaše ravnanje v preteklem mandatu toliko večje posledice, toliko dolgoročnejše
               posledice za državo Slovenijo, za samostojno Slovenijo. Kljub temu, doktor Drnovšek,
               se v vsem 4-letnem obdobju niste niti enkrat jasno izjasnili do tega, kako potekajo
               privatizacije. Ali potekajo dobro ali potekajo slabo, pa čeprav ste še ravnokar tu za
               to govornico sami opozorili na to, da je privatizacija eden glavnih procesov, ki teče
               v vsaki državi, ki je v fazi tranzicije. Nasprotno, ves čas ste si prizadevali
               relativizirati ugotovitve revizijskega organa, ki je bila takratna SDK oziroma
               Agencija za plačilni promet. Dejstvo je, pa hoteli to verjeti ali ne, da je agencija
               opravila revidiranje v 1.000 podjetij in pri tem na podlagi meril v zakonu o
               lastninskem preoblikovanju podjetij ugotovila 1 milijardo in 400 milijonov nemških
               mark oškodovanja družbenega kapitala. Poudarjali pa ste, doktor Drnovšek, da ta
               številka je pravzaprav napihnjena, namenoma napihnjena, kajti podjetja naj bi del
               tistih oškodovanj, ki so jih naredila, tako da so si družbeno premoženje pripisala
               kar k zasebnemu premoženju, to tako in tako s knjižnimi popravki popravila in da je
               znesek oškodovanja bistveno nižji, saj ga predstavlja le tisti denar, ki je bil v
               kovčku odnesen iz tovarne. Doktor Drnovšek, bili ste v zmoti in še vedno ste v zmoti,
               če tako mislite. Namreč, zastavljam vam vprašanje, ali je tisti, ki je ujet pri kraji
               in ki mora okradeno vrniti in če to vrne, ali ta res ni nič kriv? Ja, potem imamo pa
               v Sloveniji en čuden pravni sistem. Še bolj pa čudi vaše stališče, ki ste ga zapisali
               v gradivu za 2. sejo Državnega zbora, ki je obravnavala potek opravljanja
               privatizacije oziroma revidiranja lastninskega preoblikovanja podjetij. Zapisali ste
               namreč, da je bilo veliko dejanj, ki jih danes agencija obravnava kot oškodovanje
               družbene lastnine v času, ko so bila ta dejanja opravljena, zakonsko dopuščena.
               Kolikor je meni znano, ni noben zakon, tako slovenski kot noben zakon iz ranjke
               Jugoslavije, dopuščal kraje družbenega premoženja. Če morda za katerega veste, potem
               prosim, ga tu javno navedite, da bomo pač stvari drugače obravnavali.</p>
               <p>Nenazadnje veliko pove tudi dejstvo, da se nobene od obeh izrednih sej osebno niste
               udeležili. Zakaj? Zaradi pomembnejših nalog? Ponovno poudarjam, da ste danes tu, za
               to govornico, že povedali, da je bila privatizacija vendar ena najpomembnejših nalog
               obdobja prehoda mlade slovenske države.</p>
               <p>Naslednje, kar bi vas želel vprašati oziroma na kar bi želel opozoriti, je to, da
               kljub obsežnim prizadevanjem, da bi v Sloveniji zajezili namensko izvažanje kapitala
               in oblikovanje namenskih skladov v tujini, Vlada ni podprla pobude za spremembo
               zakonov, ki urejajo zunanjetrgovinsko poslovanje oziroma sprotnega evidentiranja
               uvoza in izvoza, ter sprotnega evidentiranja prilivov in odlivov, povezanih s tem
               izvozom. Še do danes ste dopustili, da se ti podatki zbirajo eno leto za nazaj,
               medtem ko pa poslovne banke, ki s temi podatki razpolagajo, niso dolžne tako dolgo
               hraniti teh podatkov. Torej gre za zakonsko določilo, ki pravzaprav ne more dati
               nobenega rezultata. Se pa zastavlja vprašanje, kako je lahko mlada Slovenija
               dopustila v obdobju, ko je bila še vedno prevladujoča družbena lastnina, tako veliko
               liberalizacijo zunanjetrgovinskega poslovanja, ko pa vemo, da imajo tradicionalno
               kapitalistične države, kot so Nemčija, ZDA in druge, bistveno, bistveno strožje
               predpise o zunanjetrgovinskem poslovanju, kot pa so tisti, ki so sedaj v veljavi v
               naši državi.</p>
               <p>Zato, doktor Drnovšek, če ste že dopustili zadrževanje denarja v tujini, zakaj niste
               zagotovili sprememb zakona o preprečevanju pranja denarja, ki bi zagotavljal celovito
               in sistemsko evidentiranje vračanja tega denarja v procesu lastninjenja slovenskih
               podjetij. Kako komentirate nedavno, za mene zaskrbljujočo izjavo direktorja
               ljubljanske borze, ki je v časopisu Finance zapisal takole, citiram: <q>"Zakaj bi
               spuščali v državo sumljivi denar po zaviti poti namesto čistega po transparentni
               poti?"</q> Kaj ste storili za to, da bi Slovenija čimprej ratificirala evropsko
               konvencijo o preprečevanju pranja denarja in si s tem pridobila možnost pravne pomoči
               vseh držav podpisnic evropske konvencije? Zakaj niste sistematično z zakonom o
               finančnem poslovanju s tujino zagotovili jasna pravila igre o poslovanju s tujino?
               Zakaj danes tuji podjetniki sprašujejo: ja, saj kako v vaši državi poslovati, ali
               imate to urejeno ali nimate urejeno; in tu smo lahko samo v zadregi in lahko
               odgovarjamo; da, govori se o tem, da bo ta zakon pripravljen. Vendar se to govori že
               4 leta.</p>
               <p>Kako komentirate konec koncev dejstvo, da vse banke in vsa podjetja, ki poslujejo s
               tujino, v Sloveniji nadzira le pet deviznih inšpektorjev in da jih v celem 4-letnem
               obdobju nismo uspeli povečati niti za enega? Ali je to ustrezen zunanjetrgovinski
               nadzor? Absolutno ne! Toliko manj, ker je s spremembo ekonomskega sistema v Sloveniji
               pridobilo veliko število podjetij možnost oziroma skoraj vsako podjetje možnost
               poslovanja s tujino.</p>
               <p>Tretje področje, za katerega menim, da prav tako zasluži kar nekaj opozoril, ki jih
               bi Vlada morala opraviti, pa jih ni, je nelikvidnost slovenskega gospodarstva. To
               dokazuje tudi število blokiranih pravnih oseb, ki je trenutno tam okrog 70.000. V teh
               podjetjih pa je zaposlenih kar 105.000 delavcev. Sprašujem, kaj ste storili, da bi
               bil nad podjetji, zrelimi za stečaj, ta tudi uveden? Pooblaščenci blokiranih podjetij
               v praksi namreč še naprej sklepajo dolžniško-upniška razmerja in izdajajo instrumente
               za zavarovanje plačil. Posledica tega pa je, da veliko podjetij v dobri veri sprejme
               instrument zavarovanja plačil, izdobavi blago, plačila pa ne vidi nikoli. Žal zaradi
               tega, ker tudi sodni postopki trajajo izredno dolgo, pa je praktično nemogoče
               izterjati dolga tudi po sodni poti. Upniki pa tudi ne vlagajo zoper ta podjetja
               stečajev, kajti stečajna masa oziroma delež stečajne mase, ki bi jo dobili, je
               običajno nižji, kot pa so stroški stečajnega postopka.</p>
               <p>Naslednje. Stečajni postopki v Sloveniji tečejo absolutno predolgo. Isti stečajni
               upravitelji opravljajo dela stečajnih upraviteljev v več velikih podjetjih. To
               pomeni, da preprosto svojega dela ne morejo obvladovati, tako kot bi bilo potrebno.
               Žal noben predpis v Sloveniji ne predpisuje, koliko časa lahko sploh traja posamezen
               stečajni postopek, je pa Vlada z uredbo določila le višino nagrade, ki pripada
               stečajnemu upravitelju. Zakaj ni tukaj določila še roka, zakaj ni tukaj določila še
               odgovornosti stečajnih upraviteljev, če stečaj ne uspe? Vprašanje, ki se mi tu
               upravičeno zastavlja, je tudi, ali je še zagotovljena socialna varnost omenjenih
               100.000 zaposlenih v teh blokiranih podjetjih? Opozoriti velja tudi na določene
               pomanjkljivosti na področju javne porabe. Vlada oziroma dr. Drnovšek kot njen
               predsednik namreč ni zagotovil izdelave in sprejema nacionalnega razvojnega programa,
               zato je letne razvojne programe skušal nadomestiti z letnimi proračunskimi
               memorandumi. O tem so vladne stranke ponavadi dosegle konsenz, vendar pa, ko je ta
               predlog prišel v parlament, se je prvotno predloženi vladni proračunski memorandum
               povsem spremenil, in pravzaprav ni bilo z realizacijo tega memoranduma možno več
               doseči ciljev, kot jih je zastavila Vlada v prvotnem predlogu. Če bi obstajal
               nacionalni program, potem bi Vlada prav lahko vedno s predlogom o tem, da se glasuje
               o nezaupnici ali o programu, pravzaprav stala za tem programom in peljala državo v
               razvojno smer, tako kot si je zadala. Žal v teh razmerah tega ni mogoče. Kot sem
               rekel, Slovenija nima izdelanega nacionalnega razvojnega programa kljub temu, da že
               od 1.1. letošnjega leta velja takoimenovani <q>"inter in"</q> sporazum z Evropsko unijo, ki
               še kako vpliva na proračunske prihodke in pa na pogoje gospodarjenja.</p>
               <p>Zakaj pri pripravi proračuna ni zagotovljenih večjih razvojnih ciljev oziroma zakaj
               ti niso bolj prepoznani, zakaj se proračun običajno pripravlja tako, da se zgolj s
               predvideno inflacijo indeksirajo lanskoletne postavke, posamezne proračunske
               postavke? Zakaj Vlada ni zagotovila s predpisi obvezno letno obravnavo zaključnega
               računa in zaključnih računov proračunov posameznih ministrstev v parlamentu, in
               ugotavljanje tega, ali so doseženi cilji ali niso oziroma zakaj ni zagotovila javnega
               polaganja računov, in zakaj ni zagotovila, da bi šele na podlagi ugotovitve Državnega
               zbora o tem, ali je posamezen minister uresničil cilje, ki so mu izhajali iz
               sprejetega proračuna, dobil tako imenovano razrešnico in še naprej opravljal svoje
               naloge oziroma če ciljev ni dobil, bil razrešen?</p>
               <p>Zakaj ste v preteklih letih dopustili nenamensko porabo? Pregled posameznih postavk
               proračuna za pretekla leta namreč pokaže, da je skoraj vsaka druga, vsaka tretja
               postavka negativna. Vendar ob upoštevanju dejstva, da se proračun kot celota ni
               napihnil, to pomeni, da je nekdo porabil nekaj več, nekdo pa tistega, za kar bi moral
               porabiti sredstva, ni realiziral; torej so sredstva nenamensko porabljena. In tega
               Vlada ne more popraviti zgolj s sklepom ob koncu leta, hotela to ali ne.</p>
               <p>Zakaj pravzaprav vsi uporabniki javnih sredstev še vedno vodijo računovodstvo po
               zakonu, ki absolutno ni primeren za sedanje razmere in je še vedno tako imenovano
               <q>"sisovsko"</q> naravnan, mi pa že kar nekaj let imamo v naši državi integralni proračun,
               in ti stari predpisi absolutno niso več prilagojeni potrebam sedanjega časa in tako
               pravzaprav podatki iz teh obračunov ne zagotavljajo več niti informacij posameznim
               odgovornim za odločanje niti onemogočajo medsebojno primerjavo. Prihaja namreč do
               tega, da se kot največja postavka v teh vseh bilancah proračunskih porabnikov pojavi
               postavka <q>"druga poraba"</q>. In tako pravzaprav iz bilance ni mogoče razbrati ničesar.</p>
               <p>Konec koncev, zadnje vprašanje na to temo, zakaj še niste začeli oziroma niste
               zagotovili vsaj začetka izdelave standardov javne porabe, na podlagi katerih bi lahko
               Računsko sodišče presojalo gospodarnost, učinkovitost in uspešnost porabe sredstev v
               posameznem organu javne porabe?</p>
               <p>Samo na kratko še nekaj mnenj oziroma opozoril na neresnične navedbe v gradivu, ki
               ga je predložil in predstavil doktor Drnovšek. Zapisal je naslednje: <q>"Sorazmerno
               veliko rezervo predstavlja tudi državno premoženje, ki smo ga v tem obdobju v glavnem
               identificirali"</q>. V glavnem identificirali. To pomeni, da državno premoženje še v
               celoti ni identificirano, čeprav je zakon to nalagal že nekaj let nazaj, da bi to
               moralo biti, pa še sedaj ni. Kdo je za to kriv? Včasih smo govorili objektivne
               odgovornosti. Kje je sedaj ta?</p>
               <p>Naslednje. V nadaljevanju tega je zapisano: <q>"Obstaja v precejšnjem delu to
               premoženje na razpolago za lastninjenje v naslednjem obdobju"</q>. Da, za lastninjenje v
               naslednjem obdobju. Ob pametnem, postopnem lastninjenju pa bomo lahko zmanjšali javni
               dolg. Da, javni dolg bomo lahko zmanjšali, vendar le za tisti del, ki bo ostal po
               predhodnem pokritju trenutne privatizacijske luknje na podlagi zakona, ki ga je
               sprejel še bivši Državni zbor.</p>
               <p>Zelo zanimivo je tudi to, da je doktor Drnovšek zapisal, da na področju javnih
               financ ni odprtih nekih posebnih vprašanj. Ali ni dovolj veliko vprašanje že samo
               dejstvo, da nam delež javne porabe v bruto družbenem proizvodu narašča in da ga
               moramo absolutno znižati? Ali ni to že dovolj velik razlog za obravnavo in temeljito
               obravnavo tega področja?</p>
               <p>Kar se pa tiče izdelave meril, odgovornosti, polaganja obračunov, pa sem govoril v
               prvem delu, zato tu ne bi ponavljal in našteval ponovno istih stvari.</p>
               <p>Nadalje doktor Drnovšek pravi: <q>"Banke so sanirane, potreben je le še formalni sklep
               o prenehanju sanacije"</q>. Strinjam se z njim, vendar komu bodo pa sanirane banke
               posojale denar? Nesaniranemu gospodarstvu? In v trenutku, ko bo sanirana banka
               odobrila kredit podjetju, ki ni sanirano, bo to zopet nov javni dolg. Ja, kaj pa naj
               bo drugo, recimo 100 milijonov, ki jih bo danes dala Nova Ljubljanska banka TAM-u
               Maribor. Kdaj jih bo dobila vrnjene? Nikoli! In ravno zato, pristop sanacije
               slovenskih bank, menim, da ni bil ustrezen in bi prav gotovo zahteval vzporedno
               sanacijo tako gospodarstva kot tudi bančnega sektorja. O sanaciji zavarovalnic pa
               pravzaprav tu ni bilo nič govora.</p>
               <p>Naslednje. Dr. Drnovšek je zapisal, da je precej pozornosti bilo v preteklem letu
               namenjeno nezaposlenosti oziroma politiki aktivnega zaposlovanja. Da, ogromna
               sredstva so se tu pretakala. Vendar sam se še spomnim naših ugotovitev oziroma
               ugotovitev SDK pri Ministrstvu za delo, kako se je ravnalo s temi sredstvi. Ni
               obstajala evidenca, komu so bila ta sredstva dodeljena, po drugi strani je ta
               sredstva prejel celo HIT v Novi Gorici za ohranitev delovnih mest, po tretji strani
               pa smo imeli priložnost ob tem pregledu spoznati naslednje: da je pa za sredstva, ki
               jih nemška vlada namenja Sloveniji za repatriacijo, pregledovalo nemško računsko
               sodišče enkrat, če ne celo dvakrat letno, ali so res ta namensko porabljena in ali so
               uporabljena za namene, kot je bilo to v pogodbi določeno.</p>
               <p>Prav gotovo pa zasluži posebno pozornost navedba na osmi strani, kjer je lahkotno
               navedeno, da proces privatizacije sedaj končujemo in da je ta proces bil zelo lep,
               pravičen, in skratka vse v najlepšem redu. Ali res že končujemo proces lastninskega
               preoblikovanja? Po eni strani da. Res je, vsak dan je večje število tistih podjetij,
               ki je že dobilo drugo soglasje, vendar kaj se pa od tu naprej dogaja. Ali imamo
               rešene zadeve o tem, kako bomo zaščitili drobnega, majhnega delničarja? Ali imamo
               sprejet zakon o sovražnih prevzemih oziroma ali se ti že ne dogajajo? In v kako
               velikem obsegu? Drugo prednost naše privatizacije je dr. Drnovšek navedel, da je bila
               v Sloveniji maksimalno zmanjšana inicialna razlika pri lastninjenju. To mene zelo
               malo tolaži, kajti če sem jaz zaposlen v Tamu, pa sem dobil 400.000 certifikatov, pa
               če jih vložim v Tam, so vredni nič. Če sem pa zaposlen v Leku, pa sem imel 400.000
               certifikatov, sem jih vložil v Lek, imam danes kar nekaj v žepu. In ali merimo zdaj
               uspešnost naše privatizacije po majhnih inicialnih razlikah ali po dejanskih
               razlikah? Ne vem, nisem še slišal za inicialni pa dejanski denar.</p>
               <p>Pravi tudi, da so bili pri privatizaciji zelo malo udeleženi tujci. Morda res v
               prvem in drugem letu, vendar v zadnjem letu lahko beremo, da pravzaprav tujci
               kupujejo naveliko slovenska podjetja. Na to opozarja celo sam direktor Ljubljanske
               borze, vendar za dr. Drnovška to sploh ni problem.</p>
               <p>Prav tako v delu, ki se nanaša na delo pravosodja, pravzaprav odgovarja na način,
               kot je Vlada odgovarjala celoten čas, torej že celotno 4, 5-letno obdobje; da gre pač
               za samostojno vejo oblasti, da nihče nima pravice vplivati itd., da pa se po drugi
               strani kar vsevprek obtožuje in se dela krivega. Dejstvo je, da v pravosodju ni
               pravega znanja, da bi reševalo zapletene gospodarske primere. To se je konec koncev
               lepo pokazalo tudi na primeru oziroma prvem primeru, ko je bila ustanovljena posebna
               skupina tožilcev, ki jo vodi gospa Barbara Brezigar in pravzaprav je bil hitro
               dosežen uspeh oziroma obsodba Grubeliča, kar je bil res velik dosežek oziroma celo
               presedan v naši družbi. Zdaj, ko pravi, da vse pavšalno obsojamo. Ja, naj sodišča
               rešijo zadeve. Naj spoznajo tiste, ki so krivi, za krive, tiste, ki so nedolžni, za
               nedolžne, pa potem nobene možnosti za obsojanje kar vsevprek ni. Materialno osnovo pa
               naj vendar predlaga Vlada v proračunu in ustrezno to tudi zagovarja. Tako pa se nam
               dogajajo celo dejstva, da sodnik Šubic, ki je sodil Elan, enostavno ni poznal
               zakonskih določil, da mora spisati sodbo; ampak je čakal z njo toliko časa, da je
               zadeva padla v vodo. Kdaj bodo rešeni primeri Primex, Slovin, Smelt? Ta seznam bi bil
               lahko zelo dolg, vendar žal nobenega epiloga v nobenem primeru, čeprav gre za ogromna
               sredstva. Dogaja se celo to, da sodniki za prekrške držijo v predalih zadeve toliko
               let, da zastarajo in jih kot zastarane vrnejo. V posameznih primerih pa se dogaja, da
               je znašala kazen za storjen gospodarski prekršek nekaj promilov od zneska utajenega
               davka. Saj dobesedno stimuliramo to.</p>
               <p>Spoštovani! Ker sem bil izvoljen v Kočevju, pa sem dolžan dr. Drnovšku oziroma Vladi
               nasloviti vsaj 2 vprašanji. In sicer prvič, ali je seznanjena s tem, da Slovenska
               vojska in policija kljub zagotovitvam, da se bo to področje končno odprlo, pravzaprav
               ponovno okupirata to področje in kaj je Vlada storila za to, da bi odpravila
               posledice ugotovljenega, enormno visokega sevanja radona, ki je celo 10 do 20-krat
               večje kot pa v okolici rudnika Žirovski vrh. Kje so vzroki, kako to odpraviti, Vlado
               očitno ne zanima.</p>
               <p>Ne bom več nadaljeval, zato zgolj ugotovitev, da me doktor Drnovšek po dosedanjih
               štirih letih svojega mandatarstva ni uspel prepričati oziroma ni uspel rešiti tako
               številnih vprašanj - samo teh je veliko, ki sem jih jaz sedaj naštel, pa se ne
               spoznam na vsa področja - mu pač ne morem verjeti, da bo vse to uspel nadoknaditi in
               opravljati tudi tekoče naloge Vlade. Zato mu ne zaupam in bom glasoval proti.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Špiletiču. <stage xml:id="Izredna-01-1997-01-08.stage30">(Aplavz.)</stage></p>
               <p>Besedo dajem gospodu Feriju Horvatu.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Gospod predsednik, hvala za besedo. Spoštovane kolegice in kolegi, spoštovani
               kandidat, gospod dr. Drnovšek, spoštovani predstavniki medijev in ostali prisotni!
               Odgovornost za odločanje o predlogu kandidata za predsednika Vlade nam poslankam in
               poslancem povečuje, pa tudi otežuje ali pa tudi morda lajša dejstvo, da stanje v
               državi in položaj Slovenije v Evropi in v svetu zahteva čimprejšnje oblikovanje Vlade
               in čimprejšnje dokončno konstituiranje Državnega zbora in seveda intenzivno in
               učinkovito delo obeh institucij. Sam ne mislim, da je predlog, ki ga je posredoval
               predsednik države, idealna ali pa edina rešitev, vendar glede na to, da ni možno
               kljub vsem kritičnim pripombam, tudi mnogim utemeljenim, ni možno prezreti
               rezultatov, ki so doseženi in ki jih priznava tudi tujina in za katere ima zasluge
               tudi ta dosedanja vlada in njen predsednik in glede na to, da v tem trenutku nimamo
               neke, po mojem mnenju, boljše realne izbire oziroma ponudbe, po vsem kar smo slišali
               doslej, tudi danes, v volilni kampanji, po vsem, kar smo lahko prebrali in kar vemo
               in po vsem, zlasti, kar je bilo ponujeno, tudi vsebinsko za izboljšanje stanja, ob
               zelo številnih tudi utemeljenih kritikah, mislim, da ni druge boljše izbire, kot da
               podpremo predlog, ki ga imamo pred sabo.</p>
               <p>Poleg temeljnih kriterijev, ki z njimi soglašam za podporo temu predlogu, zlasti
               dejstvo, da gre za predsednika stranke, ki je dobila relativno večino na volitvah; da
               gre za kandidata, ki mu ni možno oporekati kompetentnosti, posebno še na gospodarskem
               področju, ki je vendarle bistveno, da mu ni možno oporekati izkušenj v vodenju Vlade
               in končno tudi mednarodne povezave in izkušnje, ki so na tej funkciji izjemno
               pomembne, se mi zdita zlasti pomembnejši dodatno dve dejstvi kot argumenta za tako
               stališče; dejstvi, ki izhajata tudi iz današnje predstavitve dr. Drnovška. Prvič, in
               to povezujem s kritikami, ki so bile danes izražene in ki so mnoge utemeljene <stage xml:id="Izredna-01-1997-01-08.stage31">(tudi
               sam, to bodo vedele kolegice in kolegi, ki smo bili skupaj v dosedanjem sklicu, da
               sem dostikrat bil tudi sam osebno kritičen do Vlade in tudi do predsednika osebno,
               tako na tem mestu kot tudi na delovnih telesih)</stage>. Namreč, iz ekspozeja kandidata, dr.
               Drnovška, izhaja, da se tudi sam zaveda pomanjkljivosti v dosedanji ekonomski
               politiki in v delu Vlade in izraža tudi eksplicitno in implicitno pripravljenost za
               spremembe, tako v ekonomski politiki kot tudi na drugih področjih, kjer je bilo
               doslej tudi največ pripomb in tudi danes, in to ponavljam, tudi dosti upravičenih
               pripomb. Tudi v Združeni listi smo predvsem na te točke, ki so bile danes tudi
               izpostavljene, imeli pripombe, in to so bili tudi razlogi ali pa vsaj pomembni
               razlogi, da smo šli tudi iz Vlade; namreč, da ni možno voditi učinkovite razvojne
               ekonomske politike v Sloveniji samo po načelu liberalizma. In prav to ponuja dr.
               Drnovšek v svojem ekspozeju. Torej aktivnejšo vlogo države, seveda kompatibilno
               tržnemu sistemu, zlasti v pospešitvi razvoja, zaposlovanja, skladnejšega regionalnega
               razvoja, tehnološkemu razvoju, podjetništvu, manj centralizma in tudi popraviti
               stanje v izvedbi lokalne samouprave in reorganizacije države, s čimer ne moremo biti
               zadovoljni. In pa seveda večji poudarek pripravam za vključevanje v Evropsko unijo,
               kajti to je bila ena šibkih točk tudi dosedanjega dela Vlade pa tudi Državnega zbora.</p>
               <p>In druga točka, ki se mi zdi zelo pomembna za prihodnje učinkovito delo Vlade in
               mandatarja, pa če bo to dr. Drnovšek ali kdorkoli drug. To je odprtost in
               pripravljenost za sodelovanje v širši koaliciji parlamentarnih strank, brez
               ideoloških in drugih omejitev in sektašenj in ozkosti in podobno. Prav to slednje bo,
               po mojem globokem prepričanju, predpogoj za uspešno delo sleherne vlade in slehernega
               mandatarja; namreč, predvsem glede na stanje in probleme v gospodarstvu, kljub
               uspehom. Vemo, da je veliko težkih problemov in tudi negativnih tendenc v javnih
               financah, problemi v relativni počasnosti izvajanja lastninjenja, tako privatizacije
               kot tudi težave in problemi v denacionalizaciji <stage xml:id="Izredna-01-1997-01-08.stage32">(na nekatere stvari vemo, da je
               opozorilo tudi Ustavno sodišče v svoji zadnji odločitvi)</stage> glede na občutljivo in
               zahtevno vključevanje v Evropsko unijo in pa seveda glede na druge odprte probleme, o
               katerih je bilo že danes tukaj tudi govora. Ob vsem tem bo nujno sprejemati tudi
               vrsto, ne samo pomembnih in težkih, ampak tudi nepopularnih odločitev.</p>
               <p>Spoštovane kolegice in kolegi! Ne morem si predstavljati, da bi lahko kakršnakoli
               Vlada trajno, uspešno in stabilno delovala in v taki situaciji sprejemala dobre
               ukrepe v neki koaliciji, ki bi bila enostranska, ozka ali pa enoblokovska, oprostite
               izrazu, ali pa z neko majhno večino enega ali pa dveh glasov. Pa če k temu še dodamo
               tudi relativno omejenost s kadri, ki jih imamo na razpolago, tako za delo v Vladi,
               kot v drugih institucijah. Kdor ponuja enostavne in hitre rešitve ali realnega stanja
               ne pozna, ali pa namenoma zavaja. Oboje je nevarno. Večja in raznolika koalicija, in
               se zavzemam za njo, tudi pri dosedanji koaliciji sem bil mnenja, da je bila v
               interesu te države, tako imenovana velika koalicija. Taka koalicija je res težja
               glede na svojo raznobarvnost, težja za upravljanje, vendar je v naših razmerah porok
               za boljše in trajne rešitve predvsem na dolgi rok. Seveda pa odkrito rečeno, mislim,
               da bo ob tem, glede na dosedanje izkušnje, dr. Drnovšek, v kolikor bo izvoljen, moral
               zagotoviti učinkovitejše vodenje in predvsem usklajevanje v Vladi, v koaliciji in pa
               tudi seveda z Državnim zborom in drugimi institucijami. Ob tem mi dovolite poziv
               vodstvom parlamentarnih strank in seveda predvsem kolegicam in kolegom poslancem za
               večjo kooperativnost, za večjo pripravljenost za sodelovanje, da ne bi vztrajali na
               okopih. To zahteva od nas stanje v državi in tudi razmerja po volitvah. Mislim, da je
               potrebno iti čez težnjo po prestižu, ki je prisotna in pa čez stare zamere, četudi so
               v nekaterih primerih opravičene. To nam nalaga navsezadnje tudi izid volitev, čeprav
               ga radi, roko na srce, vsak po svoje interpretiramo v skladu s položajem in z
               interesi. Vendar nekaj se mi zdi nesporno. Gotovo nam volivci s takim glasovanjem in
               s takim izidom niso dali mandata v Državnem zboru za blokado, niti ne za to, da bi
               imeli več pavz, kot pa intenzivnega dela tukaj na zboru ali na delovnih telesih. Niso
               nam dali imperativnega mandata za ime in priimek mandatarja, ampak je naša
               odgovornost in naša odločitev, da to storimo po najboljši vesti in odgovornosti. To
               potrjujejo navsezadnje, in mimo tega ne moremo, tudi raziskave javnega mnenja, čeprav
               moram reči, da jih ne jemljem absolutno, ampak tudi z določenim relativizmom. Pa tudi
               ob tem ne moremo mimo tudi tistih uglednih reprezentativnih raziskav javnega mnenja,
               ki vendarle trajno kažejo, pa še posebej ti zadnji rezultati, da Slovenci ali naši
               državljani ne sprejemajo delitve na skrajno levo in desno, ampak je nekako neka
               normalna razporeditev in da pretežno jih je nekako v sredini in malo levo, malo desno
               od sredine. Rad bi pri tem omenil dosedanje pozitivne izkušnje, tudi v pogovorih, ki
               smo jih imeli doslej, ki so bili že danes tukaj tudi omenjeni, tako s kolegi iz
               liberalne demokracije, kot tudi s kolegi iz strank, od Slovenske ljudske stranke,
               Socialdemokratske stranke, imamo izkušnje iz dosedanjega dela s kolegi iz Krščanske
               demokracije, ker smo, tudi odkrito rečeno, dostikrat bili pri ekonomskih vprašanjih
               bolj podobnih pogledov kot pa s kolegi iz Liberalne demokracije, s katerimi smo bili
               v koaliciji. Vse to kaže, da je možno sodelovati in da razlike v programih niso tako
               velike, da sodelovanje ne bi bilo možno, ampak da je predvsem vprašanje volje in
               pripravljenosti. In da sem do kraja odkrit, predvsem volje in pripravljenosti pri
               vodstvih parlamentarnih strank. Seveda zato je tudi na njih toliko večja odgovornost,
               ali to sodelovanje bo ali ga ne bo. Če ne bo seveda minimalnega soglasja, že ob
               glasovanju o mandatarju, pa potem ob sestavi Vlade, je seveda skrajni izhod, so
               volitve, o tem se govori in špekulira, tako v medijih, kot tudi v razpravah med
               poslankami in poslanci.</p>
               <p>Rad bi opozoril ob tem na posledice, pa tudi na nekatere iluzije, ki so prisotne. Ni
               glavni problem usoda poslancev, kot se včasih poiskuša prikazovati in da bodo zaradi
               tega, bomo poslanci za vsako odločitev, samo da ne bi bilo novih volitev. Večji
               problem bo cena volitev. Spomnil bi na to, da je samo v proračunu bilo za te volitve
               zagotovljeno skoraj milijardo tolarjev oziroma pol milijarde tolarjev, dokončni
               obračun bo kmalu narejen. Ampak, če temu še dodamo tisto, kar ni v proračunu, potem
               je ta številka zelo velika. Še večji bo narodno-gospodarski strošek zaradi
               izgubljenega časa, paralizirane države, predvsem zaradi odlaganja pomembnih
               odločitev. Izgubili smo gotovo že pol leta ali pa tudi več in bo s tem prizadet tudi
               mednarodni ugled in reating Slovenije, da ne govorimo o posredni gospodarski škodi.
               Mislim, da tu ne velja paralela, ki jo nekateri radi vlečejo z Italijo ali pa tudi z
               Avstrijo, češ, saj se lahko pogosto menjavajo vlade, lahko so volitve, pa življenje
               teče normalno naprej. Mi še nimamo takih razmer, niti na institucionalnem področju,
               niti na področju zakonodaje, delovanja sistema, institucij države, tako da so tukaj
               posledice dosti večje.</p>
               <p>In končno največji problem, ki se ga, spoštovane kolegice in kolegi, moramo
               zavedati, je ta, da je velika iluzija, če kdo misli, da bi nove volitve kar naenkrat
               potem razrešile situacijo. Tudi če bo neka stranka ali neke stranke ali pa tudi nek
               blok <stage xml:id="Izredna-01-1997-01-08.stage33">(v narekovaju)</stage> dobil majhno večino, bo sicer tehnično morda lažje sestaviti
               vlado, vendar problemi ostanejo. Po nekaj mesecih bodo celo večji in težji, zelo
               verjeten bo neugoden vpliv na gospodarska gibanja in padec ugleda v tujini, tako da
               bo z majhno večino še težje vladati, kot bo to možno sedaj, če nam uspe sestaviti
               vlado. In končno, navsezadnje bo zelo podobna situacija in se bo spet treba
               pogovarjati, iskati kompromise, graditi mostove in dogovarjati. In končno ceno za vse
               to bodo plačali predvsem volilke in volilci. In če želimo državi dobro, sem globoko
               prepričan, da je potem potrebno vsaj minimalno soglasje, tako za izvolitev mandatarja
               kot potem tudi za oblikovanje Vlade in za tvorno delo v Državnem zboru.</p>
               <p>Nove volitve bi bile, v to ne dvomim, predvsem ugodne za medije, ki bi imeli spet
               veliko snovi za pisanje in za poročanje in za komentiranje in pa predvsem velik
               dodatni prihodek iz volilne kampanje za svojo prihodkovno situacijo.</p>
               <p>In čisto za konec mi dovolite še tole. Odločali bomo o predlogu, ki ga je posredoval
               predsednik države. O tem bi rad izrazil nestrinjanje s pripombami, ki so se v zadnjem
               času pojavljale na račun predsednika, da je zavlačeval z odločitvijo in s predlogom,
               kajti dejstvo je, da je predlog dan v zakonskem oziroma ustavnem roku. Dejstvo je, da
               bi tudi jaz raje videl, da bi predlog imeli prej in da bi lahko prej o njem odločali
               in da bi čimprej imeli vlado, vendar vemo, zakaj predloga prej ni bilo; da je to bilo
               predvsem zaradi tega, ker v pogovorih s predstavniki strank in poslanskih skupin ni
               bilo zagotovila, da bo možno s primerno večino izvoliti mandatarja in oblikovati
               uspešno in učinkovito vlado. Tako da sem prepričan, da je v tem primeru predsednik
               ravnal edino pravilno in odgovorno za to, da da možnost vodstvom strank, da vendarle
               pridemo v tem parlamentu do odločitve, take odločitve, ki bo zagotavljala uspešno
               delo nove Vlade. Hvala lepa. <gap n="..."/><stage xml:id="Izredna-01-1997-01-08.stage34">(Pripomba iz klopi.)</stage><gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Samo trenutek. Hvala lepa gospodu Feriju Horvatu. Jaz sem v tem času 1. točke
               dnevnega reda dobil na klop kar nekaj različnih dopisov. Sedaj jih ne bi tukaj
               navajal, bi pa zadnjega navedel oziroma komentiral, ker ima status proceduralnega
               posega.</p>
               <p>Vodja poslanskega kluba Liberalne demokracije Slovenije, gospod Tone Anderlič, mi
               piše <stage xml:id="Izredna-01-1997-01-08.stage35">(lahko bi tudi proceduralno nastopil)</stage> in me prosi za zagotovitev miru v dvorani
               Državnega zbora, <q>"prosim vas, da v skladu s členi poslovnika"</q>, <stage xml:id="Izredna-01-1997-01-08.stage36">(citira poslovniške
               določbe)</stage>, <q>"zagotovite mir v dvorani, saj balkon dvorane Državnega zbora Republike
               Slovenije ni balkon v gledališču. S spoštovanjem..."</q></p>
               <p>Lahko samo ugotovim, da v tem času nisem zasledil, da bi bil kakšen večji nemir na
               balkonu, vsekakor pa pozivam prisotne na balkonu, da se držijo reda in s potrebnim
               spoštovanjem spremljajo to sejo. Proceduralno ima gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa gospod predsednik. Tudi jaz imam proceduralno. Predsednika Vlade,
               mandatarja ni v dvorani. Njemu, kot vedno, ni vredno tukaj sedeti in predlagam, da se
               ga pokliče, da se ga sem pripelje oziroma, da se ga povabi, ker sicer ne moremo
               nadaljevati razprave. A ha, sedaj je pa prišel, ampak vedno manjka.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da nadaljujemo. Mislim, da si je zadnje dve oziroma tri
               razprave, v katerih so bila podana tudi vprašanja za kandidata, za mandatarja, da jih
               je gospod Drnovšek tudi zabeležil in bo lahko na njih tudi odgovoril.</p>
               <p>Besedo dajem gospodu Pukšič Francu. Prosim.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Spoštovani predsednik, spoštovane kolegice, spoštovani kolegi, spoštovani
               predstavniki medijev, spoštovani kandidat gospod dr. Janez Drnovšek! Veseli me, da
               ste pravkar prišli tudi v dvorano. Ne bom iz tega mesta danes govoril kot občan, ali
               kot učitelj, ali pa kot župan, ki sem na različnih področjih čutil izvajanje vladne
               politike v zadnjih petih letih. Rad bi na tem mestu pa le nekaj povedal o tem, o čem
               so se pogovarjali in kako čutijo in vidijo občani, občanke tega dela naše prelepe
               domovine v tistih krajih, od koder prihajam. Prihajam iz osrčja Slovenskih Goric. S
               seboj nosim glasove Slovenjgoričanov, prebivalcev Ptujskega polja in tudi Haložanov.
               Ko se srečujem z njimi, mi rečejo nekako takole. Naredite tako, da se bo nekaj
               spremenilo. Ne vem, gospe in gospodje, če veste, da v tej državi obstajajo kraji, kot
               so Zasadi, Škrinjarji, Novinci ali pa preko Drave, Jelovice, Grabe pri Cirkulanah
               itd., itd. Takšnih krajev je v Sloveniji še več, mislim preveč. Preveč, zato, ker
               veliko teh krajev, spoštovani, ne poznamo.</p>
               <p>Verjetno vam ta imena seveda ne pomenijo dosti; ampak tudi v teh krajih živijo
               državljani, ki pa morajo zato, da stopajo po asfaltnem pločniku, debelo uro pešačiti
               do avtobusne postaje, kjer čakajo avtobus, kajti bil je zaradi nerentabilnosti
               ukinjen. Da ne bo pomote. Ne govorim o odhodu na delovna mesta, kajti dela v zadnjih
               letih za njih tako ali tako že dolgo ni več. Zaradi česa? Zaradi krpe zemlje vemo,
               koliko so ti naši ljudje smeli imeti zemlje v obdelavi. So namreč prvi izgubili
               delovna mesta v Mariboru, Ptuju, Lenartu in okrog. Ti ljudje, verjemite, ne sanjajo o
               nikakršni Evropi, ampak njihova želja je ena - ne biti državljan drugega razreda, kot
               so postali v zadnjih štirih letih. Zato ne morem in ne bom glasoval za kruto
               liberalistično politiko, ki je prevladovala zadnjih pet let. Govorim tudi v imenu
               tistih, ki jim je plaz odnesel cesto, ali še hujše, hišo; povodenj in toča uničila
               pridelek. Vprašam vas, ali veste koliko poti je bilo potrebno iz Slovenskih Konjic
               narediti v to prelepo Ljubljano, da so ti ljudje dobili del od države, ki jim je pa
               obljubljala zgodbo o uspehu. Dobili so miloščino, ki ne da ne živeti in ne umreti. Na
               žalost. Naj se oglasim še v imenu tistih iz moje občine, ki so v minulem letu plačali
               500.000 tolarjev za cesto do hiše. Za pravo srečo, o podpiranju te ceste je poskrbela
               zopet ta preljuba država z davčno številko, katera pa seveda ne bo upoštevala
               prispevkov, plačanih za osnovno infrastrukturo, cesto, telefon, voda. Ali veste
               koliko stane takšna dobrina v Slovenskih Goricah in Halozah? Od 200.000 do 300.000
               tolarjev. Osebno sam sem to tudi plačal. Ne morem, spoštovani kolegi in kolegice,
               mimo tega. Na pragu tretjega tisočletja smo in imamo v državi, tudi pri nas, še
               veliko gospodinjstev brez elektrike, električnega priključka. Ne morete verjeti, kaj
               vse smo naredili, da smo petim že omogočili priključitev na električno omrežje.
               Vendar je žalost še toliko večja, da bo ta gospa, ki je na koncu dobila končno ta
               električni priključek, s samcato eno žarnico, plačevala iz socialne pomoči še dolgo
               ta svoj kredit. Bil sem pri njej in jo vprašal <q>"Ja ljubi bog, kaj ta elektrika ne
               dela? Kaj se je zgodilo? Vi pa pri sveči."</q> <q>"Oh ne, saj dela, hvala lepa. Ampak veste,
               elektriko bo treba plačati, sveče pa še imam."</q> Iz teh krajev in iz takšnih krajev,
               spoštovane kolegice in kolegi, prihajam.</p>
               <p>Seveda, kaj pomeni tej ženici Evropa, ko pa je studenec, to je vodnjak, to je tisto,
               iz česa teče pitna voda, pol ure daleč. Dnevno je seveda treba po vodo, vsaj dvakrat.</p>
               <p>Naj rečem še stavek ali dva za vse tiste otroke, ponosen sem, da sem deset let
               poučeval v šolstvu in seveda sem ponosen, da imam tudi sam tri prezlate, čudovite
               otroke. Vendar, za tiste otroke, ki po polurnem pešačenju zjutraj, ob 6.00 uri se
               odpeljejo z avtobusom proti šoli. Prav je, da jim ukinjate likovno, glasbeno in še
               kakšno vzgojo, otroci so tako ali tako preobremenjeni. Zato je pa prav, da se vzame
               tisti del, ki se mu pravi kultura. Takšni državljani, ki se ne zavedajo svojih
               korenin, so baje lažje vodljivi. Pa še to, nič jim ne bodo pomenili pojmi, kot so:
               domovina, dom, narod, družina, ljubezen.</p>
               <p>Na marsikaj mi lahko odgovorite, imate pomisleke, ali vprašanja. Zato vas bom
               prehitel z enim vprašanjem. Kolikokrat ste se v zadnjem času svojega vladanja, če
               odmislim seveda predvolilni čas, ko ste nekateri uspeli priti tudi grajskega trga na
               Ptuju, videli te kraje in se srečali s temi ljudmi? Nikoli. Zato je skrajni čas, da
               stopite z oblasti in poskušajte živeti tako, kot živijo ti ljudje, o katerih govorim.
               Če pa kdo ne verjame, se pa zelo hitro dogovorimo, gremo pogledat te prečudovite
               Haloze in Slovenske Gorice.</p>
               <p>Spoštovani! Slovenske Gorice, Ptujsko polje in Haloze so del naše domovine in jaz
               sem poslanec iz teh krajev, iz tega dela naše domovine. Zato ne morem podpreti
               človeka, ki v petih letih vladanja za te kraje ni naredil nič. Prepričan pa sem, da
               vsi tisti poslanci, ki so kdaj bili v takšnih krajih, kjerkoli v Sloveniji, ravno
               tako ne bodo podprli predlaganega kandidata, ne glede na strankarsko pripadnost.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Pukšič. Besedo dajem gospodu Jakobu Presečniku.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Spoštovani gospod predsednik, kolegice poslanke in kolegi poslanci, spoštovani
               kandidat za predsednika Vlade, spoštovani vsi ostali! Celotna predstavitev daje
               poudarek predvsem negativnim trendom v obdobju 1990-1992 in pozitivnim v obdobju
               1992-1996. Ve se, zakaj. Dovolil si bom poudariti samo nekatera dejstva, ki jih v tej
               predstavitvi ni.</p>
               <p>Prvič. Niti z besedo ni omenjen odnos države do nove lokalne samouprave, ki niti
               slučajno ni urejen. Še več, mnoge stvari so še kako nedorečene. Od tod tudi odločbe
               Ustavnega sodišča, ki delno na novo postavljajo pristojnosti. Jemati pristojnosti in
               denar občinam, po drugi strani pa jih zadolžiti za izvedbo vseh nujnih investicij na
               področju šolstva, komunale, kulture itd., da naštejem samo nekatere, pomeni postaviti
               občine v nemogoč položaj.</p>
               <p>Drugič. Cestna infrastruktura, bil je dan zelo velik poudarek v predhodnem obdobju
               avtocestnemu programu, kar je prav. Ni pa prav, da se je pri tem skoraj popolnoma
               pozabilo na regionalno in lokalno cestno infrastrukturo, kar je velik problem
               nadaljnjega razvoja mnogih področij v Sloveniji.</p>
               <p>Tretjič. Vodno gospodarstvo. Načelna pripomba, ki je morda zlonamerna, pa vendar,
               prihaja od mnogih ljudi, da problem vodarstva in vodotokov oziroma ogroženosti od
               vodotokov ni prisoten v Ljubljani, da zaradi tega za ta namen denarja v državnem
               proračunu praktično ni oziroma se je vlaganje v letih od 1991 do 1996 zmanjšalo za
               približno 15-krat. Kam to vodi, vemo predvsem na podeželju, pa tudi v nekaterih
               slovenskih mestih. Za primer Celje.</p>
               <p>In posledično, četrtič. Kljub raznim poizkusom po oživljanju razvoja podeželja, je
               razkorak med mesti in podeželjem vse večji. Nadaljeval se bo trend selitve ljudi v
               mesta, to pa je že znana zgodba iz nekaterih delov neke prejšnje države. Ob tem in
               podobnem izgubi trditev o skladnejšem regionalnem razvoju vso svojo težo. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Presečnik. Besedo dajem gospodu Borisu Soviču.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani gospod predsednik, spoštovani gospod kandidat, spoštovani!
               Dovolite mi, da se opravičim, ker bom imel zelo kratek govor v nasprotju z mojimi
               cenjenimi predhodniki. Rad bi opozoril samo na dva poudarka, za katera mislim, da sta
               bistvena in bi jih bilo smiselno upoštevati pri pripravi vladnega programa. Prvi
               poudarek je regionalna politika. Ta je do sedaj temeljila predvsem na demografskih
               kazalcih. Rad bi povedal, da mislim, da je to premalo. Demografski kazalci so
               običajno pač posledica nečesa. Ta regionalna politika mora spodbujati razvoj v
               posameznih regijah. Jaz prihajam, kot veste, iz Maribora in Maribor je regija, ki je
               na neki način prizadeta iz vrste razlogov. Mnogi kazalci so v Mariboru zelo
               problematični in zato podpiram tisti del predstavitvenega nagovora, ki posebej govori
               o potrebi po izoblikovanju takih instrumentov ekonomske politike, ki bodo spodbudili
               razvoj v posameznih regijah in ki bodo na nek način odpravili te disproporcije, ki
               jih zdaj imamo v razvitosti v naši državi. Jaz mislim, da je to eno od osrednjih
               notranjepolitičnih vprašanj, ki bi lahko celo, če bi se sedanji trendi razlik med
               posameznimi regijami nadaljevali, ogrozilo integriteto te države. Zato mislim, da je
               v okviru teh ekonomskih instrumentov treba dati podporo pač vsem tem možnostim, ki
               jih država lahko ponudi, vključno z olajšavami, vključno s spodbudami za oblikovanje
               oziroma za povečanje atraktivnosti posameznih regij v smislu novih vlaganj in ostalih
               gospodarskih aktivnosti.</p>
               <p>In druga točka, ki bi jo rad posebej poudaril, je vprašanje decentralizacije.
               Slovenija je premajhna država, da bi si lahko privoščila centralizacijo, tudi
               prepomembna je za nas uspešnost, da bi lahko bili neodvisni od lokalnih, ne za
               lokalne in regionalne iniciative. Zato mislim, da je posebnega pomena ta
               decentralizacija in jaz bi si želel, da bi v vladnem programu bila posebej in zelo
               natančno opredeljena - vprašanja oblikovanja pokrajin pa tudi policentrična lokacija
               funkcij in institucij države, zlasti organov v sestavi ministrstev, skladov in tako
               naprej. Mislim, da je trend, ki ga je sedanja Vlada že začela, potrebno tukaj
               nadaljevati zelo odločno, z vrsto konkretnih rešitev.</p>
               <p>In čisto na koncu mislim, da bi se morali zavedati, da je čimprejšnje oblikovanje
               stabilne vlade zelo pomembno. Končno je pred nami kar nekaj časovnih oken in slabo bi
               bilo, če bi jih zamudili. Ta pomembnost nekaterih časovnih oken je skoraj že
               primerljiva s pomembnostjo nekaterih časovnih oken, ki so se nam odprla v času
               osamosvojitve. Vemo, da je pred nami nekaj pomembnih aktivnosti v zvezi z
               vključevanjem v Evropsko unijo in samo stabilna vlada, stabilna gospodarska politika
               bo lahko prispevala k temu, da bi se image in bonitete Slovenije ohranile, in da bi s
               tem Slovenija te komparativne prednosti, ki si jih je že uspela izgraditi, lahko tudi
               valorizirala. Jaz mislim, da je čas, da bi interes države seveda absolutno postavili
               nad interese strank.</p>
               <p>In, spoštovani, nas 90, kar nas je tukaj, smo za to odgovorni, nihče drug v tej
               državi v tem trenutku kot mi in na nikogar drugega te odgovornosti ne moremo
               preložiti. Zato vljudno predlagam, da to upoštevamo. Kar se nas tiče, mi bomo
               kandidata podprli. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Soviču. Besedo dajem gospodu Cirilu Smrkolju.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Lep pozdrav, spoštovane gospe poslanke, gospodje poslanci, spoštovani gospod
               predsednik Državnega zbora, ostali! Zanimivo, slišali smo predstavitveni program
               predsednika sedanje vlade in kandidata za predsednika bodoče vlade. Veliko je že bilo
               rečenega. Vesel sem bil, da je v njegovem izvajanju nakazal tudi kmetijstvo,
               problematiko, ki v kmetijstvu je, vendar me preseneča, da predsednik Vlade ne sledi
               trendom, ki v kmetijstvu so. Izboljšanje položaja kmetov v letu 1996 - absolutno ga
               ni in ga ne bo. Če gledamo daljše obdobje, se jasno vidi, da po protestu leta 1993,
               ko smo kmetje iskali svojo pravico na cesti, se je ta položaj začel izboljševati v
               letu 1994, 1995. V letu 1996 pa so občutni trendi padanja kmetijske proizvodnje, za
               kar ni razlogov; so občutni trendi padanja prihodkov v kmetijstvu in pa seveda na
               drugi strani občutni trendi rasti cen vhodnih materialov v kmetijstvu.</p>
               <p>To, da je v kmetijstvu nekaj hudo narobe in me preseneča, da dosedanja Vlada tega ni
               kvalitetno zaznala, je sigurno javen podatek, da se je v zadnjih šestih letih v
               Sloveniji zaraslo 67.000 ha kmetijskih površin. Izredno velik procent, če vemo, da je
               nekje v Sloveniji samo še 800.000 ha kmetijskih površin in če vemo, da je v Sloveniji
               samo 250.000 ha bolj kvalitetnih kmetijskih površin.</p>
               <p>Posebej je to vprašanje, ki zaskrbljuje ob tem, če vemo, da ima v Sloveniji več kot
               polovico prostora gozd in da smo kot ena od dežel Evrope že najbolj zaraščeni.</p>
               <p>Drugič, podatek, da je hudo narobe, da ob dveh tretjinah hribovitega kmetijskega
               prostora prihaja v zadnjih letih do opuščanja kmetovanja in da nam je v zadnjih
               šestih letih stalež krav v Sloveniji padel iz 254.000 na 214.00, 215.000 in seveda ta
               podatek opozarja na to, da je v kmetijstvu nekaj hudo narobe.</p>
               <p>Če gledamo politiko cen, cenovno politiko, lahko mirno ugotavljamo, da so trendi
               odkupnih cen pomembnih kmetijskih pridelkov v Sloveniji v zadnjih dveh, treh letih
               zaustavljeni in da si večina kmetov s takšno politiko ne more zagotavljati osnovne
               reprodukcije in si komaj, komaj zagotavlja preživetje na kmetijah. Izredno
               problematično je in marsikdo od zavednih Slovencev je bil v obdobju, ko je bila
               sprejeta strategija razvoja slovenskega kmetijstva, vesel, ko se je Državni zbor
               odločal in sprejel ekosocialni sistem kmetovanja, na osnovi katerega se zagotavlja
               Sloveniji enakomeren razvoj kmetijstva, podeželja, ohranjanje kulturne krajine. Če
               ste precizno sledili programu izvajanja strategije razvoja slovenskega kmetijstva, ki
               ga je sprejela Vlada republike Slovenije za obdobje 1994-1997, ste lahko zasledili,
               da cel kup stvari iz tega programa ni bilo narejenega in da se strategija razvoja
               slovenskega kmetijstva ne izvaja. Absolutno huda napaka dosedanje vlade,
               neodgovornost dosedanje vlade do dokumenta, ki je bil z večino glasov v Državnem
               zboru potrjen.</p>
               <p>Ravno tako bi lahko rekel, da je bil v tem obdobju Vlade, ki jo je vodil gospod dr.
               Janez Drnovšek ob razpravi tudi v tej stavbi, v Državnem zboru 23. decembra 1993 ob
               razpravi o proračunskem memorandumu za obdobje 1994-1997 v veliko zadovoljstvo nas
               kmetov sprejet sklep, da je Vlada Republike Slovenije dolžna 100% zagotavljati
               pokrivanje stroškov pridelave pomembnih kmetijskih pridelkov na osnovi revidirane
               kalkulacije, in da je dolžna v treh mesecih pripraviti to revidirano kalkulacijo in
               izvajati sprejeti amandma, vendar še danes uradno te kalkulacije ni nihče od nas
               videl.</p>
               <p>Ravno tako je ogromno problemov na področju tržnih redov, ker dobro vemo, da se trg
               kmetijskih pridelkov urejuje s tržnimi redi in v tem mandatu ni bilo sprejetih
               pomembnih tržnih redov za pomembne kmetijske pridelke, samo za nekatere in seveda to
               povzroča veliko odvisnost kmetov do predelovalne industrije, do prekupčevalcev, ki
               svobodno v slovenskem prostoru tržijo kmetijske pridelke.</p>
               <p>Če se spomnite, ko smo razpravljali v Sloveniji veliko o vključevanju Slovenije v
               integracijo CEFTA, smo komaj, komaj in tudi z veseljem takrat slišali izjavo dr.
               Drnovška, ko je rekel, mi bomo zaščitili slovensko kmetijstvo v okviru CEFTE in
               seveda slovensko podeželje. Vendar, če sledimo, kaj se je od novembra 1994 do danes
               zgodilo, ugotavljamo, da v CEFTI smo, da se ne izvajajo sklepi Državnega zbora, ki so
               po vprašanju vključevanja Slovenije v CEFTO jasno zahtevali, da je za področje
               kmetijstva potrebno sprejeti bilateralne sporazume od vsake članice CEFTE posebej.
               Ravno tako je izredno zaskrbljujoče vključevanje Slovenije in seveda slovenskega
               kmetijstva v Evropsko zvezo. Zaskrbljujoče predvsem zaradi tega, ker v obrazložitvi
               gospoda predsednika ne slišim skrbi, da smo v tem delu približevanja Evropski zvezi,
               predvsem na normativnem področju, zakonodajnem področju v velikem zaostanku, če
               tisti, ki poznamo stvari, vemo, da so se bolj razvite dežele kot je Slovenija, 10 let
               intenzivno pripravljale za vključevanje. Izredno pereč problem bo na področju
               kmetijstva, ker kmetijstvo v tem momentu ni pripravljeno za vključevanje v Evropsko
               unijo in nima osnovnih pogojev, da bi se tudi v naslednjih desetih, petnajstih letih
               vključilo. Resno poudarjam, desetih, petnajstih letih. Vključitev je možna samo po
               principu liberalnega pristopa, ko bi tak pristop pomenil opuščanje kmetovanja v
               večjem delu slovenskega prostora, in ki bi pomenil to, kar sem spoznal, ko sem imel
               kontakte s portugalskimi kmeti, z italijanskimi kmeti, ko so ob tem, da so polovico
               svoje kmetijske pridelave opustili, seveda tudi opustili, da se jim recimo severni
               del portugalske zarašča, da to postaja divjina, nekulturna krajina. Slovenci si tega
               ne smemo dovoliti in seveda so to skrbi, ki jih ob ponovni kandidaturi gospoda
               Drnovška mi kmetje čutimo.</p>
               <p>Ravno tako me preseneča, ker v kontaktih, ki smo jih imeli z ministrstvi, tako z
               ministrom za kmetijstvo, gozdarstvo in prehrano in z Ministrstvom za ekonomske odnose
               in razvoj, se je čutilo, da so ta ministrstva poskušala narediti velike napore v
               smislu blažitve problemov slovenskega kmetijstva, slovenskega podeželja, vendar v
               Vladi, ki jo je vodil gospod Janez Drnovšek, ni bilo posluha za sprejetje ustreznih
               ukrepov.</p>
               <p>Poglejte, statistično stvari kažejo eno, realnost je popolnoma druga v slovenskem
               kmetijskem prostoru in tudi na slovenskem podeželju. Kupna moč, socialni standard
               pada; pada nam kmetom, pada polkmetom, pada delavcem in seveda je izredno
               zaskrbljujoče, ko nam dosedanji predsednik Vlade ob pričetku svojega nastopa ne
               dostavi enega dokumenta, ene inventure mandata štirih let in še mogoče tudi
               prejšnjega, tistega polletnega, v katerem bi jasno povedal, kaj je storil na
               področjih in za nas, posebej na kmetijskem področju. Tega ni nobeden videl, nimamo
               inventure, ne tako opisne in niti fiskalne, če temu rečem tako, za to obdobje.</p>
               <p>Seveda me tudi recimo zanima kot poslanca s področja doline Črnega grabna, kjer je
               bil v tem času opravljen pravzaprav grob poseg. Postopki gradnje avtoceste v to
               področje so se v bistvu zaključili. Veliko je tudi temu kriv Državni zbor, ki je v
               svojem mandatu 1992-1996 sprejel zakon o hitrih postopkih za izgradnjo avtoceste, ki
               je prisilil nekako lokalno samoupravo, občine, da so pod silo razmer v izredno
               kratkih rokih izpeljale postopke in seveda s tem niso imele možnosti ustrezno
               zaščititi svoj prostor, svoje okolje, in niso imele možnosti tudi svojim občanom,
               državljanom Republike Slovenije, zagotoviti ustrezne odškodnine za lastnino, ki bo
               trajno izgubljena.</p>
               <p>Zanimivo je, če vam povem, v imenu skupine 30 staršev, ki imajo otroke v krajevni
               skupnosti Trojane. Jaz sem konkretno od tam doma. Nekaj let vztrajno že poskušamo
               doseči, da bi ti starši plačevali tak normalen prevoz za dijake iz Trojan v
               Ljubljano. Ni sistema enotne dijaške vozovnice v Sloveniji. Avtobusni prevozniki si
               ga verjetno ne želijo, Vlada se s temi problemi intenzivno ne ukvarja in ti starši
               morajo letno 120 do 140.000 plačevati več za prevoze enega srednješolca v Ljubljano,
               kot bi, če bi sistem enotne vozovnice veljal.</p>
               <p>Sigurno so to majhne stvari, vendar, gospodje, gospe, Državni zbor, Vlada Republike
               Slovenije se mora ukvarjati tako z majhnimi kot z velikimi stvarmi. Vse to je
               stvarnost, vse to je življenje in vse to smo mi.</p>
               <p>In če počasi zaključim, bi samo še nekaj rekel. Gospod Drnovšek zelo živo se
               spominjam obdobja 1992-1993. Izredna kriza na področju odkupnih cen je v tistem času
               silila Kmečko zvezo, Zadružno zvezo Slovenije, vse kmete v Sloveniji, da dosežemo
               resen dogovor o izboljšanju socialnega standarda kmetov. Mesec september 1992,
               oktober 1992, november smo vztrajno prosili za razgovore pri predsedniku Vlade, nič
               od tega. Spomnim se, 22. decembra, če me spomin ne moti, ali 23. decembra 1992 je
               bila konstitutivna seja Državnega zbora. Dva tisoč kmetov je mirno protestiralo na
               Gregorčičevi in prosilo za sprejem pri predsedniku Vlade. Nismo bili sprejeti. V
               mesecih januar, februar, marec 1993 smo poskušali s pismenimi zahtevami doseči
               razgovore. Prvi razgovor je bil 15. marca. V mesecu dni dobite odgovore na vaša
               vprašanja in seveda bomo videli, kje smo. Mesec april je mimo, mesec maj je mimo,
               suša, izredna suša, če se kdo spomni tistega obdobja, in predsednik Vlade se ni bil
               pripravljen pogovarjati z legitimnimi predstavniki kmetov, z državljani Republike
               Slovenije, z eno družbeno skupino, če ji tako rečemo. In seveda je prišlo do protesta
               v juniju 1993 - zaprtja mejnih prehodov, napovedano, organizirano z veliko mero
               odgovornosti, vendar ponedeljek nič; Dolga vas zaprta, Hodoš zaprt, nič.; Napovedali
               smo, če ne pride do razgovorov, v torek nadaljujemo. V torek Šentilj, Gornja Radgona
               itn. Napovedali smo, če ne bo razgovorov, gremo naprej in v sredo zaprta skoraj cela
               Slovenija. Še ne. Predsednik Vlade si je v četrtek, potem, ko je bil tudi Karavanški
               tunel zaprt, in ko je bil možen dostop v Slovenijo samo preko zraka in morja, dovolil
               in nas pozval na pogajanja z njim. Sramotno je, če se spomnim, kako smo se pogajali,
               gospodje. Mi, dr. Franc Zagožen kot predsednik Kmečke zveze, Leo Frelih, predsednik
               Zadružne zveze Slovenije in drugi predstavniki teh dveh skupin v eni sobi, dr.
               Drnovšek je bil v drugi in gospod državni sekretar Valentinčič je bil za kurirja. Da
               ne govorim, da so bile v tistem času izrečene tudi grožnje, da nas bodo z represijo
               odstranili z mejnih prehodov. Ko so me hrvaški mediji v Zavorču vprašali, kaj misliš
               o tej grožnji, sem takrat rekel takole: <q>"Gospodje, gospe! Hrvaška demokracija in naša
               slovenska sta mladi demokraciji. In upam, da si predsednik Vlade tega ne bo dovolil,
               ker v tem momentu je konec demokracije."</q> Zato sem resno zaskrbljen, da je predsednik
               države gospod Kučan ponovno predlagal za kandidata za predsednika Vlade gospoda
               Janeza Drnovška in seveda ob takšnih izkušnjah me skrbi, če bo on vodil naslednjo
               slovensko vlado. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Smrkolju. Besedo dajem gospodu Rudolfu Petanu.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Spoštovani gospod predsednik, spoštovane kolegice in kolegi poslanci, spoštovani
               kandidat za mandatarja, gospod doktor Janez Drnovšek! Ko se odločamo za podporo
               človeku za neko funkcijo, pa ne glede na to, za kakšno funkcijo gre, je normalno, da
               se ozremo na njegovo preteklo delo. Kaj je v preteklosti delal, s čim se je ukvarjal
               in kako je to delo opravil? Normalno je, da kar je naredil dobrega, da se mu za to
               tudi zahvalimo. Kar pa ni bilo v redu, pa da ga na to opozorimo in da njegovo delo
               analiziramo.</p>
               <p>Ob branju predstavitvenega nastopa kandidata za mandatarja iz leta 1992 opazimo, da
               je bil poudarek dan tudi gospodarstvu in sociali, in če mi dovolite, bom navedel samo
               en stavek: <q>"Volivci so nas nagradili s svojim zaupanjem, hkrati pa so nam naložili
               zelo veliko odgovornost, da utrdimo našo mlado državo, da izboljšamo njen gospodarski
               položaj, da dokončamo njeno gospodarsko in politično preobrazbo."</q> Če analiziramo to
               delo, če se obrnemo nazaj, lahko ugotovimo, da je bilo to področje, predvsem
               gospodarstva, kjer se je s politiko, ki je bila vodena, naredila izredno velika
               gospodarska škoda. Z dvomljivimi ukrepi se je spravilo v stečaj ogromno podjetij, ki
               bi prav gotovo lahko preživela, vsaj v svojih zdravih segmentih. Da bi moj dvom v
               uspešno vodenje bil še večji, so ta podjetja vodili ljudje, ki jih je postavila
               država preko sklada. Nemalokrat so te ekipe bile kar grobarji teh podjetij, pa upam
               si reči, v večini primerov.</p>
               <p>Pa da preidem od splošnega h konkretnemu. Izhajam iz Slovenskih Konjic, tam sem bil
               izvoljen, tam živim, tam imam prijatelje, tam imam znance, ki jih dnevno srečujem in
               s katerimi se tudi sežemo v roko in si zaželimo vse najlepše in vse najboljše, vendar
               z grenkim priokusom, tam je namreč ena od teh ekip, ki je bila postavljena na tak
               način, pokončala in dokončno pokopala največje podjetje v kraju, to je Konus. Prišlo
               je do stečaja, razprodaje vitalnih delov podjetja za minimalne vrednosti. Nič pa ni
               bilo storjenega za sanacijo, za iskanje novih programov ali pa celo kar za ohranjanje
               obstoječih trgov, ki so že bili, kaj šele za nove trge. Še več! Delavci, ki so se
               znašli na cesti, so celo ostali brez odpravnin, kar je nenormalno za demokratične
               države in za socialno naravne Vlade, kajti vedno je potrebno najti pravo razmerje med
               trgom in socialo in Slovenija je deklarirana kot socialna država. Tako piše na
               papirju, v praksi je pa malo drugače. Verjetno bo kdo rekel, da podjetja v tržnem
               gospodarstvu niso socialne ustanove. To je res. Vendar je pa tudi res in verjetno je
               še tudi kje to napisano, da se tudi podjetja, ki imajo zdrava jedra, ki lahko
               preživijo, ki imajo trge, ne spustijo s pomočjo države kar tako v stečaj, delavce pa
               naženejo na cesto brez vsakih pravic, brez vsakih možnosti za preživetje. Tudi tega
               verjetno redkokdaj kje srečamo. Zato bi želel prepričljiv argument, da bi lahko
               podprl takšen program, ki smo ga danes slišali, še posebej, ker je takšnih primerov
               bilo po Sloveniji ogromno. Razmere, v katerih so stvari potekale, so čudne in
               nemalokrat nepojasnjene. In ker Slovenci ne želimo, da bi na nepojasnjen način odšlo
               v stečaj še več podjetij, pa da se na cesti ne bi znašlo še več delavcev, ki bi bili
               brez vseh pravic, eventualno pomoč, ki je bila tudi v preteklosti dana s strani
               države, pa bi pobrali posredniki, ki s Slovenijo nimajo ničesar. V imenu vseh
               tisočev, žal, lahko rečem tudi desettisočev, ki so ostali na cesti, brez vseh pravic,
               kot je to bilo v mojem kraju, bi želel trden in prepričljiv argument, da se to ne bo
               več dogajalo. V dosedanji predstavitvi teh argumentov žal še nisem zasledil. Upam in
               želim pa, da bom to še slišal danes. Da bom to lahko prenesel tem ljudem, ki so ne po
               svoji krivdi ostali brez vsega, tudi brez upanja; edino, kar jim je preostalo, je še
               upanje v neko spremembo, pa kakršnakoli že bo, kajti slabše verjetno biti ne more.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Petanu. Repliko ima gospod Školč.</p>
            </sp>
            <sp who="SDZ2:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Mislim, da je predgovornik odprl natančno prava
               vprašanja. In tisto, kar bi jaz sam rad naredil, je, da bi njegova vprašanja soočil s
               tistim, kar je bilo povedano pravzaprav v imenu poslanske skupine in kar je njegov
               vodja poslanske skupine v začetku govoril.</p>
               <p>Strinjam se, da je v vsakem kraju in v vsakem podjetju zelo hudo, če nekdo izgubi
               delo. Težko je v krajih, kjer ni telefona, da ne govorim o krajih, kjer ni elektrike.
               Sam, kot veste, tudi prihajam z obrobja Slovenije; živim v Ljubljani vrsto let iz
               preprostega razloga, ker glede na izobrazbo, ki sem jo dosegel v občini, v kateri sem
               bil rojen, ni bilo dela zame. Poglejte, predgovornik je rekel, narobe je, da Vlada ni
               zagotovila denarja za to, za ono, za tretje, za odpravnine in tako naprej. Vodja
               njegove poslanske skupine je na začetku rekel, narobe je, da je Državni zbor na
               predlog Vlade še v zadnjem trenutku šel in izglasoval paket denarja za to, da se
               kupuje socialni mir. Kako priti do prave mere, je vprašanje. In zdi se mi, da je
               smiselno o tem govoriti in seveda zdi se mi, da je treba o tem govoriti brez neke
               posebne demagogije in konsekventno, in se tudi odločiti, ali podpreti intervencije
               ali jih ne podpreti. Verjamem, da je to za Vlado težko.</p>
               <p>Končal bi pa z še eno mislijo. Večina predgovornikov s strani takoimenovanih
               pomladanskih strank ne najde danes dobre besede za mandatarja. Popolnoma razumem,
               zaradi možnosti, da bo izvoljen. Ampak velja pa povedati, da so, bom rekel
               predstavniki vaših strank, ni 14 dni nazaj, gospodu Drnovšku ponujali podporo na
               prihodnjih predsedniških volitvah. Sprašujem vas, kje je morala. Če menijo, da je
               dober za predsednika republike, seveda v prihodnjem letu, na prihodnjih volitvah. Na
               čem je temeljila ta ponudba? Na tem, da ga danes zmerjajo ali na tem, da bi ga
               izigrali pred 14 dnevi? Hvala lepa. <gap n="..."/><stage xml:id="Izredna-01-1997-01-08.stage37">(Opomba iz klopi.)</stage><gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prosim poslance, da se držijo reda. Besedo ima gospod Branko
               Tomažič.</p>
            </sp>
            <sp who="SDZ2:TomažičBranko">

               <speaker>BRANKO TOMAŽIČ:</speaker>

               <p>Hvala za besedo. Spoštovani predsednik, spoštovane kolegice in kolegi, spoštovani
               gospod kandidat za mandatarja! Z vašimi pogledi in razmišljanji se, gospod kandidat,
               ne strinjam. Z lepimi besedami hočete prikazati, kaj vse je naredila v zadnjem času
               ta vlada ali kaj vse ste naredili v zadnjem času. Moje mnenje je drugačno. Mnogo več
               bi lahko naredili, če bi delovali pošteno, odgovorno in v korist slovenskega naroda.
               Premalo ste naredili kot sedanji predsednik Vlade. Imeli ste možnost, vendar je niste
               izkoristili. Trenutno stanje v gospodarstvu, kmetijstvu, v spoštovanju pravnih norm
               jasno kaže, kako je vaše delo bilo uspešno in produktivno za slovenski prostor, za
               slovensko dobrobit. Gospodarstvo je na robu razsula, v stečaju, v opuščanju
               proizvodnje, večanju brezposelnosti. Kot ekonomist bi moral postaviti zdrava
               ekonomska načela in postaviti neke znane, utečene, zdrave ekonomske pokazatelje za
               tržno gospodarstvo. Naštel bi samo dva problema, na katera so stalno opozarjali
               podjetniki, podjetja in obrtniki. Žal ste bili gluhi ali vaša Vlada je bila gluha.
               Opozarjali so na nedisciplino pri plačilnem prometu in opozarjali so na drage obresti
               ali previsoka obrestna mera ali drag kapital. Na vse to v zadnjih letih ste se pridno
               izgovarjali, da je to nekako zatečeno stanje, vendar naše gospodarstvo je tonilo.
               Govorite, da je prišlo do izboljšanja dohodkovnega položaja v kmetijstvu. Moje
               razmišljanje je drugačno in tudi mojih predhodnikov, gospe Pozsonec in gospoda
               Smrkolja. Stanje v kmetijstvu je katastrofalno. Podeželje se hitro prazni, opuščajo
               se površine, ne kmetuje se, kmetijstvo je na robu preživetja.</p>
               <p>Rad bi se dotaknil še par misli o lokalni samoupravi. Ni se dokončala, ni prišlo do
               razmejitev in pristojnosti med državo in lokalno skupnostjo in država je marsikaj
               prevzela, kar ne bi smela od lokalne skupnosti, naložila pa je vrsto slabih stvari,
               ki jih je morala sama reševati. Po drugi strani pa ste podpirali tiste občine kjer
               ste imeli svoje ljudi za župane. To se je jasno pokazalo pri zadnji prošnji večjih
               županov, ali manjših občin, ker so dobili manj sredstev v izravnavi, v dovoljeni
               izravnavi in ne da bi dali, sredstva ste dali tistim, ki so dobili že polno
               izravnavo.</p>
               <p>Tudi jasno se je pokazalo, da niste podpirali tistih predelov, ali tiste sredine,
               kjer je bilo gospodarstvo na robu preživetja: Maribor, Tržič - Peko. V vseh tistih
               sredinah, kjer niso bili ljudje poslušni, jim niste dajal tistega, kar bi morali.</p>
               <p>Vsa vaša razmišljanja me spominjajo na sanje mladega fanta, ki je sanjal, da ima v
               objemu lepo mlado dekle, a ko se je zbudil, je videl, da so to bile le sanje. Te lepe
               sanje, ki jih navajate bi lahko uresničili v dosedanjem delu, dosedanjem mandatu, da
               ne bi sanjali v prihodnost. Kako boste delovali, če boste izvoljeni, govori lep
               slovenski pregovor: <q>"Kar se Janezek nauči, to Janezek zna."</q> Zato upravičeno, da v
               prihodnje, če boste izvoljeni, ne bo pozitivnih sprememb, ker jih nočete, ne znate in
               ne morete narediti. Slovenski narod zahteva pozitivne spremembe, hoče nove ljudi, to
               je pokazal na zadnjih volitvah, zato bom pri glasovanju upošteval voljo volivcev in
               ne bom podprl kandidata.</p>
               <p>Predstavil bom še par svojih razmišljanj, ki so bile tudi danes izrečene. Z zadnjimi
               volitvami se je v novi slovenski državi vzpostavilo tisto stanje, ki ga lahko
               imenujemo demokracija. To pomeni, da so se parlamentarni glasovi tako porazdelili, da
               pri važnih odločitvah ne bo več prihajalo do preglasovanja, ampak bo potreben dialog
               in trezna uskladitev mnenj. Slovenska demokracija in novo razmerje političnih sil v
               državi pa sta danes ponovno na preizkusu. Volitve mandatarja bodo pokazale, če smo z
               novimi volitvami dozoreli za nov korak iz družbenega stanja, ki je še vedno močno
               zaznamovano s prisotnostjo starih političnih sil, ki se v bistvu vrtijo okrog sebe in
               ne prinašajo rešitev, ki bi pomenile razvoj in upanje za našo Slovenijo. To potrjuje
               tudi zaupnica predsednika države, namenjena možu, ki skupaj z njim predstavlja stari
               način vladanja in družbenega življenja, iz katerega bi radi že enkrat izstopili. Ti
               ljudje so nekoč vodili državo, ki je propadla, to kaže tudi zadnje obdobje, ki je
               zaznamovano s krajo družbenega premoženja, s krpanjem socialnega miru; stanje v
               mnogih slovenskih podjetij in družinah je vse bolj nevzdržno. Stara vlada se
               poslavlja z napovedmi vedno novih stavk in veliko nerešenih ekonomskih problemov.</p>
               <p>Sprašujem se, ali bo tej politični garnituri, ki je desetletja prala možgane našega
               ljudstva in zakrivala oči družbe pred resničnimi problemi, uspelo, da bo to storila
               tudi s sedanjimi poslanci. Nedavni incident s podkupovanjem jasno kaže, kaj pomeni
               vladati z močjo in lažjo. Ker so glavni cilji politike vladanje, užitek, bogastvo, ne
               pa človek in njegov osebni ter družbeni razvoj, tam ni mogoče govoriti o službi
               človeku in o resničnem vladanju ljudstvu. Vsekakor se bo danes pokazalo, kaj smo
               pridelali na področju slovenske demokracije, ali bomo lahko naposled tudi v politiki
               prešli iz skrivaškega podkupovanja in manipuliranja v odprti dialog, kjer bomo lahko
               rekli črnemu, črno in belemu, belo ter začeli z resnično obnovo naše slovenske
               družbe. To velja tudi za ljudi, ki bodo v prihodnje predstavljali našo državo. Zdi se
               mi, da bo eno od prvih znamenj prehoda v nov način družbenega življenja, da bodo
               najbolj odgovorne funkcije v državi prevzeli ljudje, ki za to jamčijo ne le s svojim
               znanjem in sposobnostmi, ampak tudi s svojimi vrednotami ter nenazadnje tudi s svojim
               osebnim in družinskim življenjem. Tudi Slovenci bi morali že enkrat postati pozorni
               na moralne vrednote, izgled ljudi, ki jih predstavljajo. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Tomažiču. Besedu dajem gospodu Franciju Rokavcu.</p>
            </sp>
            <sp who="SDZ2:RokavecFranc">

               <speaker>FRANCI ROKAVEC:</speaker>

               <p>Spoštovani gospod predsednik, spoštovane poslanke in poslanci, spoštovani kandidat
               za mandatarja nove slovenske vlade dr. Janez Drnovšek! Želel bi, da bi lahko tudi
               govoril tukaj v dvorani našemu današnjemu kandidatu. Žal sedaj nimam te prilike.
               Prihajam iz osrednjega slovenskega volilnega okraja, iz občine Litija in pa dela
               občine Ivančna Gorica. Danes se bom tukajle osredotočil na tri temeljna vprašanja, ki
               mislim, da v tem trenutku bremenijo večino slovenskih volivk in volivcev. To je
               povečano razslojevanje slovenske družbe. Naslednje tako težko vprašanje je
               nadaljevanje centralizacije slovenske države in pa razbohotenje državne birokracije.</p>
               <p>In če začnem pri prvem, lahko ugotovim, da prav zadnjem štiriletnem obdobju, je bolj
               kot kdajkoli do sedaj zaznamovano na povečanem razslojevanju v slovenski družbi. V
               Sloveniji se povečuje število državljanov in državljank, ki so na robu revščine
               oziroma njihovo materialno stanje za preživetje se še poslabšuje. Na drugi strani pa
               smo priče bogatenju ozkega sloja prebivalstva. Še posebno ob nedorečenih postopkih
               raznih oblik divjega lastninjenja. Zagotovitev pogojev za pravično preoblikovanje
               lastnine bi morala biti osnova delovanja predsednika Vlade v preteklem obdobju, kakor
               tudi v usmeritvah za prihodnje. Prav dosedanja dejanja na tem področju mi ne dajejo
               razloga za podporo predlaganemu mandatarju, saj državljanke in državljani
               pričakujejo, da je prav zagotovitev pogojev za pravično dokončanje lastninskih
               procesov, za vzpostavitev normalne družbe ena naših temeljnih prioritet v
               prihodnosti. Posledice vodenja dosedanje politike so vsak dan bolj vidne, pa če samo
               ponazorim, v raznih oblikah kriminala in podobno.</p>
               <p>Problematika centralizacije slovenske družbe. Centralizacija slovenske družbe je
               naslednja boleča rana, ki vsakodnevno čedalje bolj razžira temelje za ohranitev
               enakomernega razvoja Slovenije. Dr. Drnovšek, kandidat za mandatarja slovenske vlade,
               žal mi je, da v svoji predstavitvi niste temu bistvenemu problemu države Slovenije
               posvetili niti ene besede. Dr. Drnovšek, ali ne vidite, da se v slovenski državi
               praznijo cela naselja in območja, tudi zato, ker ste že vseskozi ostajali gluhi za
               mnoge klice naših državljank in državljanov, da naj vendarle država nekaj ukrepa? Že
               dosedanja vaša usmeritev zmanjševanja finančnih virov občinam, kot je bilo danes že
               tudi večkrat omenjeno, dodatno onemogoča, da bi se denar, ki je v upravljanju občin
               in ki je splošno znano, da se bolj oplemeniti kakor državni denar, tudi temu segmentu
               posvetilo večjo pozornost in večjo finančno spodbudo. Še toliko bolj ob spoznanju, da
               kljub enotnim hotenjem vseh slovenskih občin, ne glede na politično orientiranost
               občinskih vodstev, da je potrebno graditi policentrični razvoj države, gospod
               Drnovšek, ste ostajali gluhi. Poudarjam, da o tem tako aktualnem vprašanju danes -
               predvsem vprašanju enakomernega razvoja Slovenije - ni bila z vaše strani za to
               govornico izrečena niti beseda.</p>
               <p>Tretje in pa zadnje vprašanje, ki se ga bom dotaknil, je vprašanje prekomernega
               razbohotenja državne birokracije. Travma Slovenije je v prekomernem razbohotenju
               državne birokracije na vseh državnih inštitucijah, ki je svoje razsežnosti dobilo
               prav v času vodenja slovenske vlade z vaše strani, gospod Drnovšek. Prav v minulih
               letih nisem zasledil nobenih korakov, ki bi začeli razreševati to travmo. Tudi v
               današnjem predstavitvenem nastopu - ponovno poudarjam - tudi temu vprašanju ni bilo
               namenjeno niti ene besede.</p>
               <p>Spoštovane poslanke in poslanci, spoštovani kandidat za mandatarja nove slovenske
               Vlade, dr. Janez Drnovšek! Nanizal sem samo tri pereča vprašanja, ki bremenijo in so
               izražena v večini hotenj slovenskih volivk in volivcev. Na ta vprašanja pri vašem
               uvodnem ekspozeju nisem dobil odgovora in tudi v dosedanjem delovanju. Pri svojem
               odločanju se bom odločal na podlagi, ne besed ampak dejanj; dejanja štejejo in ta
               dejanja mi ne dajejo v tem trenutku nobenih zagotovil, da bi lahko uspešno vodili
               novo slovensko vlado. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Rokavcu. Besedo dajem gospodu Aureliu Juriju.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Kolegice in kolegi, spoštovani predsednik! Tudi moj prispevek k današnji razpravi ne
               bo dolg, tako da vas ne bom bremenil. Nameravam predvsem nasloviti poziv vsem nam k
               temu, da izkoristimo vendarle današnji dan, ta trenutek za neko vrsto politične
               streznitve, za pričetek dejanskega poslanstva, ki so nam ga poverili volivke in
               volivci. Prilika je, da se nehamo preštevati, da nehamo govoriti o dveh, več ali manj
               enako močnih ali enako šibkih blokih. Da nehamo s patetiko in z melodramo. Da
               ugotovimo, da za razvoj in vladanje v tej državi je nujno sobivanje različnih
               političnih opcij. Da pričnemo depolarizirati slovensko politično sceno in omogočimo
               kandidatu za mandatarja začetek dela pri iskanju in oblikovanju, kot je bilo že
               rečeno s strani Združene liste socialnih demokratov, uravnotežene in široko podprte
               Vlade, take kot jo konec koncev pričakuje tudi večji del javnosti ter da si tudi sami
               omogočimo delo, za katero smo poklicani. Kot veste, veliko zakonov čaka, da jih
               oblikujemo, da jih izboljšamo in veliko je bilo seveda tudi s strani kolegov županov
               govora o grehih, domnevnih seveda, bivše vlade na področju lokalne samouprave.</p>
               <p>Dovolite mi kratek ekskurz na to temo, pa ne, da bi vas bremenil, ker bomo za tem
               imeli verjetno še dolgo razpravo. Dajmo si priznati in to bomo ugotovili tisti, ki
               smo nekako prešli vse sisteme, seveda kot najbolj odgovorni na občini, bodisi leta
               1990, bodisi leta 1992, bodisi leta 1994, da je izvirni greh, kakorkoli to vzamemo,
               sedanje neurejene in neučinkovite lokalne samouprave. Priznajmo si, slabe lokalne
               samouprave, ki je težko primerljiva z naprednimi vzori v Evropi, že v sami ustavi.
               Konec koncev, takrat je bila Demosova vladavina in smo mi že takrat ukinili
               policentrični razvoj, ki ga danes seveda pravilno pozdravljamo in ugotavljamo, da pa
               žal sedanja zakonodaja ne omogoča itn. Ampak so seveda polemike med nami, kje je
               izvirni greh sedanjega stanja, brezpredmetne in brezplodne. Pomembno je, da smo dokaj
               usklajeni ne glede na različne politične opcije o potrebnih korekcijah sedanje
               zakonodaje in seveda te korekcije moramo začeti opravljati, zato potrebujemo čimprej
               strukturo, to se imenuje Vlado, ki ji bomo naložili, kako naj nekaj naredi in
               izboljša. In tukaj garancija 25-tih županov v tem zboru je, ki je v prejšnjem
               državnem zboru, torej v prejšnjem mandatu, ni bilo. Torej, če nam danes izvolitev
               mandatarja, ki ga, ne pozabimo, podpira velik del javnosti, torej tudi dober del
               volivk in volivcev strank, ki mu niso naklonjene, ne uspe, ne pričakujmo, kolegice in
               kolegi, da nam bo to uspelo naslednjič pri kandidatu, ki niti na papirju nima
               potrebnega števila glasov, še manj pa stoji za njim javnost. Blokada in neplodne
               polemike, medsebojna obtoževanja se bodo nadaljevala do onemoglosti, pa morda do
               našega razpusta. In nam, ki smo bili tokrat izvoljeni, seveda ne bo več mesta v tem
               državnem zboru, razen tistim izmed nas, ki si bodo nekako mesto zagotovili oziroma
               zavarovali preko strankarskih nacionalnih list. Mislim, da volivke in volivci nas
               bodo velik del zamenjali. Kolega Zagožen, v začetku razprav je postavil kar tri
               vprašanja. Kaj nam gre storiti danes, kaj jutri in kaj pojutrišnjem, če se ne motim?
               Odgovor je preprost. Danes izvolimo mandatarja, jutri oblikujemo Vlado in
               pojutrišnjem začnimo producirati to, za kar smo poklicani z zakonodajo, ki bo nam
               vsem pogodu. Torej danes je priložnost, da dokažemo, da smo sposobni deblokirati
               situacijo in da si bomo vsaj januarsko plačo zaslužili. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Juriju. Poslanke in poslanci, pred seboj imam osem oziroma devet
               pisnih prijav. Seja poteka sedaj štiri ure. Predlagam 15-minutno pavzo, odrejam 15
               minutni odmor. Sejo nadaljujemo ob 19.15 uri.</p>
               <stage type="time">(Seja je bila prekinjena ob 18.57 uri in se je nadaljevala ob 19.20 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Predlagam, da ugotovimo prisotnost. Prisotnih je 47 poslank in poslancev. Ugotavljam,
               da je Državni zbor sklepčen in lahko nadaljuje z delom. Naslednji prijavljeni za
               razpravo je gospod Mirko Zamernik. Prosim.</p>
            </sp>
            <sp who="SDZ2:ZamernikBogomir">

               <speaker>MIRKO ZAMERNIK:</speaker>

               <p>Spoštovani! Ker je bilo ogromno stvari, ki sem jih želel tudi jaz povedati, že
               povedanih, seveda se ni treba bati, da bi ponavljal karkoli od tega. Vendar bi pa
               vseeno želel na konkretnem primeru mogoče plastično predstaviti, kako izgleda vse to,
               kar je bilo tu že izrečeno o mandatarju oziroma o kandidatu za mandatarja.</p>
               <p>Tudi s strani Združene liste je bilo pravilno ugotovljeno, da je večina obtožb na
               mestu in da je temu dejansko tako. S strani Liberalne demokracije je bilo pa rečeno,
               da od spomladanskega trojčka ni bilo ničesar pohvalnega o mandatarju. Ker mu je
               kolega Pukšič iz Destenika očital, da v petih letih ni bil nikoli v njihovih koncih,
               jaz tu lahko izrazim pohvalo dosedanjemu predsedniku Vlade, kajti v naših koncih je
               bil že večkrat, celo zelo pogost gost je. Mislim, da ste, gospod predsednik, kar vsak
               teden, v določenih obdobjih tam gor in poznate dobro, po kakšni cesti se pripeljete
               tja. To bo seveda nekomu ponovno zvenelo kot - ne vem, kakšni izrazi so že bili -
               patetika ali pa melodrama, ampak jaz vam povem, to je drama za ljudi, ki tam gor
               živimo; drama v tem smislu, da zaradi teh nedograjenih stvari - seveda ob tem je
               treba poudariti, da nam je predsednik, ker moram povedati tistim, ki ne poznajo tega
               našega konca, to je Zgornjesavinska dolina, ki jo je leta 1990 prizadela
               katastrofalna poplava. In takrat nam je predsednik, ki nam danes predlaga mandatarja,
               dejal, nekaj dobrega vam je pa ta poplava prinesla, cesto boste pa le dobili, vendar
               te ceste še danes ni. O uvodu toliko in o vseh ostalih zadevah, ki zraven spadajo, ne
               bom ponovno izgubljal besed, ker je to bilo že rečeno. Zato je to drama ljudi in ta
               drama se prikazuje v tem, da je v enem razredu, v tem razredu letošnjega letnika 17
               otrok. Ko sem jaz hodil, jih je bilo bistveno več. V letošnjem letu se nam je pa
               rodilo 7 otrok oziroma v lanskem letu, ne v letošnjem, ker se je šele začelo. To je
               tisto, o čemer smo mi tu govorili. Jasno, da ljudje tam, kjer si morajo za kvadratni
               meter asfalta posekati dvo- ali pa triletni etat, raje izberejo bolj ugodno, tako kot
               si je izbral gospod bivši predsednik Državnega zbora. Ampak vsi te možnosti nimajo in
               nekdo mora živeti tudi v teh krajih in to sem povedal tudi že pred volitvami. Jaz ne
               bi tu sedel in zapravljal svoj čas in pa denar davkoplačevalcev, če me vi v to ne bi
               prisilili, kajti resnično je treba nekaj narediti.</p>
               <p>Gospod Thaler je govoril o nezadovoljstvu, ki je med ljudmi zaradi bloka, ki ga po
               narekovajih, mi ustvarjamo. A mi ga ustvarjamo? A mi delimo ljudi na tiste, ki so v
               mestih in na tiste, ki smo zunaj mest in smo drugorazredni državljani, o čemer je
               tudi že govoril gospod Zagožen? Nismo mi tisti.</p>
               <p>Nadalje je še nekdo rekel, da nestabilnost ni v interesu volivcev. Poslušajte,
               tistih ljudi, katere jaz zastopam, in takih je velik procent, 51% v državi, ne zanima
               blokovska delitev. Njih zanima življenje. Vsakodnevno življenje, prebijanje s 30.000
               tolarji ob tem, da kvadratni meter asfalta stane tam ravno toliko kot v Ljubljani,
               ampak v Ljubljani ga dobimo z javnimi financami, tam si ga mora pa sam plačati. In
               tistih ljudi, ki morajo tako živeti, ne zanima blokovska delitev, ampak samo to. Tudi
               ne zanima tistih delavcev, ki zaslužijo 30.000 tolarjev mesecev. Tudi njih to ne
               zanima. Ampak jih zanima, kako bodo spravili skupaj mesec, ki je včasih, večinoma
               predolg.</p>
               <p>Pa še nekdo je omenil in je seveda potem v isti sapi, praktično sam sebe demantiral,
               da smo, zaradi nas ponovno, tako kot je blokovska razdelitev zaradi nas, ponovno je
               zaradi nas krivda, da smo izgubili pol leta, tako je rekel. Ampak, kdo pa je
               predlagal mandatarja? Ali je to tisti, ki ima pri tistem, ki je to izjavil,
               deponirano knjižico. Seveda je v isti sapi demantiral očitke, ki gredo na to, ampak
               dejstva niso nič drugačna, kot tudi niso drugačna tista dejstva, ki sem jih prej
               povedal. Mislim, da res lahko počasi začnemo zaključevati to razpravo. Povedano bo
               veliko lepega nazaj, ampak to so lepe stvari, ki pa jih leporečje, kot je bilo
               sedajle moč prebrati ponekod, ki se tudi nam očita. Ampak to so dejstva in teh
               dejstev z nobenim leporečjem, ki bo sedaj seveda sledilo, ne bo moglo spremeniti.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Zamerniku. Besedo dajem dr. Jožetu Zagožnu.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovani predsednik, spoštovani kandidat, cenjene kolegice poslanke in poslanci!
               Danes bodo volitve predsednika Vlade, ki je pravkar končal en mandat. Zato je za našo
               odločitev bistveno, kako uspešno je v preteklem obdobju opravljal svoje delo. Pred
               štirimi leti je on in njegova ekipa ponujal zgodbo o uspehu, ki pa se je razblinila
               kot milni mehurček. To smo v Socialdemokratskem gospodarskem forumu že večkrat javno
               dokazali s številčnimi kazalci. Tudi v današnjem nagovoru je bilo navedenih nekaj
               statističnih kazalcev, izraženih v odstotkih, ki pa bolj spominjajo na znane šale o
               izpolnjevanju sovjetskih proizvodnih planov kot pa na resno ekonomsko poročilo.
               Neizpodbitno dejstvo je, da je bila v letu 1996 načrtovana 5% gospodarska rast, v
               resnici pa je bila 1,4%, pa še ta je nastala na področju gradnje cest in trgovine,
               medtem ko se je industrijska proizvodnja zmanjšala za 1%. Gospodarska rast je po
               ocenah statističnega urada od leta 1994 do 1996 padla od 4,9 na 1,4%. Celotni
               pridelovalni sektor industrije je v prvem polletju preteklega leta zabeležil za 4%
               nižjo proizvodnjo kot eno leto poprej. Drnovškova Vlada in Liberalna demokracija sta
               pred štirimi leti obljubljali 30 tisoč novih delovnih mest vsako leto, to je skupno
               120 tisoč novih delovnih mest. V resnici pa se je v štirih letih v industriji
               zmanjšalo število zaposlenih za 71.000. V državni upravi pa je znatno poraslo, tako
               da je bilo skupaj za 53.000 delovnih mest manj, ne pa 120 000 več, kot so
               obljubljali. Stopnja nezaposlenosti znaša pri nas 13 do 14%, medtem ko je v razviti
               Evropi danes 10,7%; pri tem pa bi bila naša uradna brezposelnost še precej večja, če
               ne bi bilo predčasnih upokojevanj, saj so se nekateri državni uradniki upokojevali
               tudi z 38 ali 40 leti starosti. Na primer upravičencev do predčasnih pokojnin je bilo
               370 in so v povprečju dobivali pokojnino v višini 115.000 tolarjev, kar na leto znese
               več kot pol milijarde tolarjev. V prvih 7 mesecih preteklega leta se je v industriji
               znižalo število zaposlenih za 7%, stopnja brezposelnih starih do 24 let, pa je
               dosegla 18,8%. Pri tem je zanimivo, da 28.000 ljudi dela sploh več ne išče in se zato
               v statistikah ne pojavlja. Delež javne porabe je v preteklem letu znašal 48%
               družbenega proizvoda, za časa Demosove Vlade pa je znašal 40%. Pri tem pa ni
               vključena izvenobračunska poraba. Nastalo je namreč na desetine paradržavnih skladov
               in agencij, ki jih nihče ne nadzira in katerih poraba ni vključena v obračun. V
               zunanjetrgovinski bilanci je za leto 1995 zabeležen blagovni primanjkljaj preko 1
               milijarde, v deficitu pa je tudi celotna plačilna bilanca s tujino. V letu 1996 je
               blagovni izvoz upadel za 20%. Drnovškova Vlada je po mnenju Svetovne banke pristala
               na to, da bo Slovenija plačala skoraj 50% skupnega nealuciranega jugoslovanskega
               dolga do Pariškega kluba, čeprav je bilo vseh Slovencev v Jugoslaviji le 8% in bi
               bila Slovenija glede na mednarodna merila dolžna plačati samo 16,4%. Pogajanja o
               deležu skupnega jugoslovanskega premoženja pa so zašla v slepo ulico. Edina svetla
               točka, na katero se premier nenehno sklicuje, naj bi bila nizka stopnja inflacije.
               Vendar pri tem zamolči, da ta ni bila dosežena z ekonomskimi ukrepi, pač pa pretežno
               z administrativnimi, saj je bilo kar 26% cen pod neposredno vladno kontrolo. Pri tem
               pa je naša inflacija še vedno za 300% višja, kot je največja v državah Evropske
               zveze. Prav tako ni res, da je bilo lastninjenje družbene lastnine korektno
               izpeljano.</p>
               <p>Poleg ogromne zamude pri lastninskem preoblikovanju je nastalo tudi za okrog 1,5
               milijarde nemških mark tako imenovane privatizacijske luknje oziroma je za toliko
               zmanjkalo družbene lastnine. To pa je tudi znesek, za kolikor je bilo oškodovane, to
               je v glavnem pokradene družbene lastnine, za kar ni bil še nihče kaznovan.</p>
               <p>Drage poslanke in poslanci! Ob tako poraznih gospodarskih kazalcih bi bil takoj
               zamenjan management vsakega podjetja na zahodu. Naš vladni management pa nam poizkuša
               vladati še nadaljnja štiri leta. Zato bom glasoval proti predlogu, da bi postal
               mandatar gospod Janez Drnovšek.</p>
               <p>In še čisto na koncu eno osebno vprašanje. Glede na to, da so vse pristojne pravne
               inštitucije ugotovile, da je bil po Depali vasi gospod Janez Janša docela nezakonito
               odstranjen iz obrambnega ministrstva, čemur je tudi sledil pogrom na vse nas, ki smo
               bili tam z njim sodelavci, sprašujem predsednika Vlade, kdaj se bo za to stvar
               opravičil? Hvala lepa. <stage xml:id="Izredna-01-1997-01-08.stage39">(Aplavz.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Jožetu Zagožnu. Replika, gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Strpno poslušam mnoge nastope danes popoldne in moram reči, da ves čas
               poslušam vrsto neresničnih podatkov, kar je nekako za ljudi, ki prihajajo iz
               popolnoma drugih poklicev, morda celo opravičljivo, posebej na začetku delovanja v
               parlamentu. Vendar pri tem zadnjem nastopu nekako nisem mogel več poslušati tega
               konstrukta, narejenega na način civilne iniciative in se mi zdi vseeno pomembno
               povedati nekaj drugačnih podatkov. Kajti vsi podatki, od prvega do zadnjega, to si
               upam trditi, so bili neresnični. Zanimiva pa bosta dva ali trije primeri, kako se
               delajo ti konstrukti.</p>
               <p>Nezaposlenost, da je pri nas 13 do 14%, v Evropi pa 10,4%. Po metodologiji svetovne
               organizacije za delo ALO je nezaposlenost v Sloveniji 7,3%, v Evropi pa v povprečju
               10,4%. Po naši metodologiji, ki ne upošteva oziroma ki med brezposelne uvršča tudi
               tiste, ki so delno zaposleni, pa je res 13 in nekaj več odstotna. Vendar primerjati
               neprimerljive stvari je seveda zelo primerno za tovrstne konstrukte. Skratka, vse to
               pa seveda pomeni določene vrste zavajanje javnosti in tudi poslancev. Skratka,
               nezaposlenost je pri nas nižja, kot je v povprečju v Evropi. Vi ste jo seveda na
               svojstven način, na način konstrukta, prikazali kot bistveno višjo.</p>
               <p>Omenili ste, da je v lanskem letu bila poraba 48% bruto domačega proizvoda, da pa je
               bila v času Demosa 40%-na. Javna poraba v lanskem letu je bila 46,5% bruto domačega
               proizvoda. V času Demosa, torej leta 1991 in v začetku 1992 pa je bila približno 45%.
               <gap n="..."/><stage xml:id="Izredna-01-1997-01-08.stage40">(Pripomba iz klopi.)</stage><gap n="..."/> Gospod Peterle, boste morali kakšno statistiko v roke
               vzeti kdaj in stvari prebrati, kajti nekateri podatki so se seveda ugotavljali
               kasneje tudi za nazaj. <gap n="..."/><stage xml:id="Izredna-01-1997-01-08.stage41">(Smeh.)</stage><gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim za mir v dvorani.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p><gap n="..."/>V statistiki, tisti, ki se je kdaj strokovno ukvarjal s statistiko, velja
               pravilo, da se časovne vrste v primeru novih ugotovitev vedno popravljajo za nazaj,
               ker sicer nastanejo stvari neprimerljive med leti. <gap n="..."/><stage xml:id="Izredna-01-1997-01-08.stage42">(Pripomba iz klopi.)</stage><gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Peterle, prosim.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p><gap n="..."/>Poleg tega pa je seveda potrebno povedati tudi to, da so se v tej državi od
               tistega časa uvedle nekatere nove funkcije, ki seveda zahtevajo tudi svoje
               financiranje. Med drugim naj vas spomnim na to, da je bilo potrebno v preteklih
               štirih ali pa v preteklih šestih letih med drugim ustanoviti slovensko vojsko,
               slovensko policijo, slovensko diplomacijo in tako naprej, kar seveda tudi nekaj
               stane. Omenili ste še nekaj, kar je tudi zanimiv konstrukt, narejen na način tako
               imenovane civilne iniciative. Da je tako imenovane certifikatske luknje 1,5 milijarde
               nemških mark in da je to identično tisti vsoti, ki je bila, kakor v narekovaju,
               pokradena iz skupne vreče tako imenovane družbene lastnine. Primerjali ste dve
               stvari, ki so popolnoma neprimerljive. Prvič seveda certifikatska luknja, tako
               imenovana, ni takšna, kot ste jo omenili vi, temveč je manjša. Drugič pa je treba
               povedati, da je bilo ugotovljenih oškodovanj družbene lastnine 1,33 milijarde
               slovenskih tolarjev po tečaju marke na dan, ko se je to ugotavljalo. To predstavlja
               približno 2 milijardi nemških mark, vendar pa je treba povedati, da je bilo 82% od te
               vsote samo tako imenovanih knjigovodskih nepravilnosti, kjer so se stvari morale samo
               preknjižiti in da to seveda ni noben denar, ki bi ga bilo moč od kod vzeti, da pa je
               bilo tako imenovanih ali pa oškodovanj, za katerimi se morda res skriva nek odliv ali
               pa nekaj, kar bi morebiti bilo moč izterjati, vendar je te stvari treba dokazati še
               na sodišču, pa to je samo 18% od te vsote, kar seveda pomeni mnogo, mnogo manjšo
               številko, približno 7-krat manjšo, kot ste jo tukaj navedli vi. Takoj bom zaključil.
               Te tri ilustracije, kako premetavati številke in jih prikazati v popolnoma drugačnem
               kontekstu, z njimi sem želel torej ilustrirati način razmišljanja in nastopanja in pa
               obtožb seveda mandatarja, ki včasih glede na vse te zahtevane stvari, ki bi jih moral
               narediti v preteklosti, mislim, da ne bi zadovoljil osebno, tudi če bi imel božje
               lastnosti. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Repliko imata dr. Jože Zagožen in gospod Špiletič. Replike trajajo 5
               minut, pa prosim, poslanke in poslanci, da se držite te poslovniške določbe.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Mi, žal, kot opozicija v resnici nimamo na voljo vseh tistih tajnih in poltajnih
               podatkov, do katerih ima dostop gospod Kopač in moram reči, da vse, kar sem tukaj
               povedal, so bili podatki in ugotovitve našega Socialdemokratskega gospodarskega
               foruma, v katerem sodeluje cela vrsta uglednih strokovnjakov, med njimi tudi kakšnih
               6, 7 doktorjev znanosti, tako da, če želite, gospod Kopač, lahko te številke tudi
               bolj natančno predstavimo. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Ja, jaz bi najprej gospoda Kopača prosil, če mi razloži, kako, kakšna je
               metodologija na način civilne iniciative. Meni namreč ni poznana, pa bi jo rad
               poznal, ker očitno sem neizobražen v tej državi. Drugo pa, dobro vemo vsi, da poznamo
               premično in nepremično premoženje. Ta kozarec vode jaz lahko odnesem iz te hiše
               oziroma ga lahko ukradem, če hočete. Te hiše pa ne morem ukrasti, ker je fiksna in
               stoji tu. In kako se ta hiša ukrade? Tako, da se v zemljiški knjigi preknjiži iz
               enega lastnika na drugega lastnika. In gospod Kopač, jaz vas tukaj javno vprašam. Ali
               mi dovolite, da si vašo hišo v Čezsoči preknjižim na ime Špiletič Bogomir? Pa boste
               še trdili, da je takrat nisem vam ukradel? <stage xml:id="Izredna-01-1997-01-08.stage43">(Aplavz.)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Kopač ima repliko na repliko.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Tega vam seveda ne morem dovoliti, ker tista hiša ni moja. Če pa bi bila
               moja in bi vam to dovolil, potem seveda ne bi trdil, da ste to ukradli. Drugo, kar se
               mi pa zdi pomembno. Način razmišljanja na način civilne iniciative, seveda vsem nam
               bivšim poslancem dobro znan, saj smo vsi dobili v 90-ih izvodih na dom pošto z
               določeno vsebino.</p>
               <p>Zdi se mi pomembno povedati še to, za kar imam sedaj nekaj malega časa, pa nisem
               utegnil prej, kajti replika je pač časovno omejena. Rad bi povedal sledeče. Iz
               preteklih razprav, predvsem morda tiste od gospoda Špiletiča, je bilo razvidno, da bi
               pravzaprav, včasih je bilo celo eksplicitno rečeno: gospod Drnovšek, vi ste
               ekonomist, morali bi uvajati tržni način razmišljanja, tržne zakonitosti itn. V
               naslednjem stavku je bilo rečeno: niste naredili tega in tega, nelikvidna podjetja
               izdajajo akceptne naloge, ki jih potem nekdo, ki jih hoče vnovčiti, pač ne more
               vnovčiti, ker so nelikvidna podjetja. Potem Vlada nima nacionalnega razvojnega
               programa. Če bi ga imela, bi stvari urejala drugače itn., itn. Skratka, ves čas;
               želel bi povedati, čas mi ne omogoča vseh konkretnih ocvirkov iz preteklih nastopov
               ponazoriti, da je bilo ves čas govorjeno, morali bi delati stvari na tržen način, po
               drugi strani pa ste govorniki klicali vsemogočno državo na pomoč. Seveda, med njimi
               je posebej izstopal ekonomist gospod Špiletič. Menim, da je potreba vedeti, da danes
               nismo na seji nekega občinskega sveta, nismo niti na seji Državnega sveta, kjer so
               predstavniki lokalnih in poklicnih interesov, pač pa smo na seji Državnega zbora. Na
               seji Državnega zbora se pogovarjamo o stvareh nacionalnega pomena. Seveda se mnoge
               stvari nacionalnega pomena dotikajo stvari lokalnega pomena, to je nedvomno n to je
               seveda tudi dobro. To navsezadnje omogoča povezavo med politiko na državni ravni in
               dogajanjem v konkretnem okolju med posameznimi volivci oziroma državljani te države.
               Menim pa, in to sem zares pogrešal od vseh diskutantov do sedaj, da bi morali več
               razpravljati o stvareh, ki so pravzaprav državniškega pomena, ne o neki cesti v tej
               in tej občini, ne o neki šoli v tej in tej občini, kajti na vse to seveda predsednik
               Vlade na posreden način morda res lahko vpliva, ampak on ni vsemogočen, on ni bog.
               Tukaj v tej dvorani sedi samo eden, ki svoje sposobnosti predstavlja kot božje in to
               dr. Drnovšek vsekakor ni. Zato bi kazalo diskusijo spraviti k realnosti, torej k
               vsakdanjosti. Potrebno je vedeti, da je vsakoletna razprava o proračunu pač
               prekrižana z neštetimi parcialnimi interesi ministrstev, poslancev, različnih regij,
               različnih interesnih skupin. Potrebno je vedeti, da se vsaka zakonodaja, ki se tukaj
               sprejema, ne sprejema samo po volji božjega predsednika Vlade, ampak se sprejema po
               volji tega parlamenta. Potrebno je vedeti, na primer danes je bil očitek, če bi Vlada
               trdno vztrajala na proračunskem memorandumu, potem bi bil proračun vsako leto
               drugačen, kot pa je bil, tako pa je parlament spreminjal proračunski memorandum.
               Zakaj pa neki je tukaj parlament? Zato, da spreminja stvari, zato da amandmira
               zakone, zato da pove svojo voljo. Nekaj je izglasovano, nekaj ni, odvisno pač od
               večine. Ene same resnice ni in tudi ene same možne rešitve na tem svetu ni. Kandidat
               za mandatarja dr. Drnovšek vsekakor nima božjih sposobnosti za vsemogoče razreševanje
               vsakega parcialnega občinskega problema v tej državi, ima pa po mojem mnenju na
               državni ravni, če se spravimo na raven, na katero se moramo in za kar smo pravzaprav
               poslani bili na teh volitvah, najboljše sposobnosti za vodenje skupnosti, ki se ji
               reče država oziroma struktura v njej, ki se ji reče Vlada. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Kopaču. Repliko na repliko ima gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Torej, kar se tiče stečajev in pa mojega razmišljanja o tem, da bi tu bilo potrebno,
               da bi Vlada v preteklosti naredila nekaj, bom pojasnil nekoliko podrobneje.</p>
               <p>Kot veste je en del teh podjetij, ki so še danes v stečaju, iz obdobja, ki je
               sledilo neposredno slovenski osamosvojitvi in ko je Vlada sprejela sklepa, da začasno
               veljajo moratoriji na vlaganje stečajev.</p>
               <p>Drugo kar je. Nekaj časa po tem je bila za vlaganje stečajev za nelikvidna družbena
               podjetja pristojna SDK oziroma kasneje Agencija za plačilni promet. Danes pa so za
               vlaganje stečajev pristojni upniki oziroma direktorji sami pod določenimi pogoji. In
               vendar, glede na to, da nihče ni pripravljen sprejeti stroškov stečajnih postopkov,
               imamo mi danes v tem gospodarstvu situacijo, ko nova podjetja samo nastajajo, stara,
               nelikvidna pa ne odmirajo, tako kot je to normalno v vsaki tržni ekonomiji. In kako
               teh 70 podjetij spraviti s sveta, je gotovo stvar Vlade, da o tem nekaj reče, kajti
               gre za to, kdo bo nosil stroške stečajnih postopkov. Moram reči, da smo Vladi to tudi
               pisno iz naše institucije predlagali, in sicer, tako da bi pri tem uporabila
               postopek, uvedbo stečaja po hitrem postopku, ki se opravi takrat kadar je stečajna
               masa takšna, da ne zadostuje za kritje stroškov. Vendar, žal, zastonj in za to gre.
               Teh 70 podjetij dela našo ekonomijo namesto pregledno povsem nepregledno in očitno
               vladajoči koaliciji paše, da je ekonomija čim bolj nepregledna, ker v kalnem ribariti
               je najlažje, sploh pa v tujih vodah.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Repliko ima gospod Zamernik.</p>
            </sp>
            <sp who="SDZ2:ZamernikBogomir">

               <speaker>MIRKO ZAMERNIK:</speaker>

               <p>Jaz se vam opravičujem, da ob tej pozni uri moram replicirati takim sposobnim
               politikom, kot je gospod Kopač. Ampak zdaj smo dobili vsi nesposobni iz podeželja
               močno lekcijo in zdi se mi nujno potrebno, da se moram tu oglasiti.</p>
               <p>Poglejte, vse razprave, večine, ki smo razpravljali, so zadeve, ki na državnem
               nivoju niso umestne. Treba je reševati državne zadeve, to kar bo država, ampak za
               koga bomo pa imeli to državo. Kje smo pa izgubljali ozemlja v zgodovini, če ne tam,
               kjer ni bilo ljudi. In če to ni nacionalni interes, ne vem, kaj je. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Zamernik. <stage xml:id="Izredna-01-1997-01-08.stage44">(Aplavz.)</stage> Naslednji razpravljalec je gospod Jože
               Možgan. Prosim.</p>
            </sp>
            <sp who="SDZ2:MožganJože">

               <speaker>JOŽE MOŽGAN:</speaker>

               <p>En prijazen pozdrav, pa dober večer že voščim vsem, da vas na kaj spomnim.
               Spoštovani gospod predsednik, spoštovane kolegice poslanke, kolegi poslanci,
               spoštovani gospod kandidat za mandatarja nove Vlade, dr. Janez Drnovšek, spoštovani
               vsi ostali. Sem iz stranke SLS in bom govoril predvsem o zdravstvu, nekaj bi pa tudi
               povedal osebnega gospodu kandidatu.</p>
               <p>Področje socialne varnosti državljank in državljanov v novem mandatnem obdobju Vlade
               je skromno predstavljeno, kar pomeni, da je gospod dr. Janez Drnovšek zadovoljen s
               stanjem na teh področjih in ga skrbi le ustrezno ravnotežje med posameznimi sferami
               in ustrezni ekonomski učinek posameznih dejavnosti, to je predvsem racionalizacija
               posameznih dejavnosti, družbenih dejavnosti, smo včasih rekli.</p>
               <p>Zdravstvo razpolaga z velikimi sredstvi in zmogljivosti za uresničevanje zahtev
               našega prebivalstva v naših zdravstvenih zavodih in privatnih ambulantah so res
               velike. Privatizacija v zdravstvu, večja soudeležba posameznikov pri stroških za
               zavarovanje in prenos odgovornosti za zdravje na posameznika niso rešili osnovnega
               nesorazmerja med materialnimi sredstvi za zdravstvo in zahtevami prebivalstva po
               zdravstvenem varstvu. Mislim, da se ta problem vleče ne samo v preteklem mandatu, da
               se bo vlekel še naprej. Politika stalnega razvrednotenja dela zdravstvenih delavcev
               je prisotna še sedaj in niste dali upanja, da bomo lahko na tem področju vstopali v
               evropske skupine združevanja. Razvoj zdravstva ne temelji samo na investicijah, ampak
               tudi na možnostih enakopravnega razvoja vseh ravni zdravstvenega varstva, tako na
               javno zdravstvenem kot na privatnem sektorju. Racionalizacija zdravstva z zastarelo
               opremo in v zastarelih stavbah ni možna, čeprav imamo evropsko in svetovno
               primerljive zdravstvene kadre. Vsaka bodoča vlada mora dati tudi vizijo za prihodnost
               države na dolgi rok. Zdravstvo je velik sistem, ki se spreminja počasi in so razvojne
               vizije pomembne ne samo za en mandat, ampak tudi za daljše obdobje.</p>
               <p>Spoštovani gospod kandidat! Z vašo predstavitvijo področja socialne varnosti nisem
               zadovoljen in upam, da boste to področje dopolnili. Prihajam iz poklica, ki sem ga
               opravljal 30 let, to je - bil sem podeželski zdravnik na enem najtežjih slovenskih
               terenov in sem bil navajen na neposreden stik z ljudmi in na neposredno odgovornost.
               Odločal sem o življenju in smrti ljudi. Vam lahko povem, da sem danes zjutraj opravil
               <q>"ta prvo"</q> delo mrliški ogled zelo dobrega znanca. In zelo rad bi, gospod kandidat, da
               bi se opredelili tudi o posredni odgovornosti za svojo vlado, ker sem to pogrešal v
               vsaki interpelaciji za ministra v Vladi, ki ste jo vodili oziroma jo še danes vodite.
               Še raje pa bi vas videl večkrat v neposrednem stiku z ljudmi, ki živijo odrinjeni na
               rob v demografsko ogroženih in nerazvitih območjih Slovenije. Predsednik Vlade mora
               poznati tudi take zadeve in ljudi, da bi lahko verodostojno spoznaval slabe posledice
               vladanja.</p>
               <p>Rad bi vam povedal - tisti, ki ste diskutirali na ekonomskem področju. Znanstvene
               raziskovalne metode so znane tudi na tem področju: reference, viri, letnice itd. In
               to objavite, da bomo potem tudi drugi lahko prebrali, ker tole, kar ste tukaj delali,
               ni bilo vredno vašega strokovnega nivoja. Toliko se tudi kot podeželski zdravnik na
               znanstvenoraziskovalno delo spoznam in vas lepo prosim - kdor ima strokovne podatke,
               naj vsaj navede vire oziroma naj da možnost, da lahko tisti, ki se za to zanima, te
               vire preveri. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Možganu. Besedo ima gospod Samo Bevk.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Spoštovani gospod predsednik dr. Podobnik, kolegice poslanke in kolegi poslanci,
               spoštovani gospod dr. Drnovšek! V vašem zelo obsežnem, temeljitem in tehtnem
               predstavitvenem govoru sem opazil, da ste šolstvu, kulturi, znanosti, zdravstvu in
               okolju posvetili samo 8 vrstic in niste podrobneje predstavili vaše poglede na teh
               področjih. Sam se bom ustavil samo ob problemu kulture in zahtevi po sprejemu
               nacionalnega kulturnega programa v Državnem zboru Republike Slovenije. Ker vse
               politične stranke v državi kulturi namenjajo izrazito premalo pozornosti, izkoriščam
               to priložnost in resno opozarjam na to dejstvo in resno programsko pomanjkljivost.
               Ker sem skoraj 10 let delal na vodilnem mestu v eni izmed kulturnih institucij, lahko
               s številnimi argumenti ponazorim, da kulturi kot celoti celo vrsto let namenjamo
               izrazito malo ali skoraj nič razvojnega denarja. Še posebej je <q>"hendikepirano"</q>
               področje varstva kulturne dediščine in materialnih dokazov naše kulturne in
               nacionalne zgodovine. Tudi to področje namreč lahko postavimo v funkcijo razvoja
               države in celo pridobivanja dohodka na prihodkovni strani proračuna.</p>
               <p>Na koncu. Spoštovane kolegice in kolegi! Rad bi, da postanemo predvsem sodelavci in
               ne nasprotniki. To smo župani iz različnih političnih strank v zadnjih dveh letih že
               večkrat dokazali. Konec koncev sva s kolegom županom dr. Podobnikom na idrijskem in
               cerkljanskem že zgradila resnični most.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Bevku. Besedo dajem gospodu Vincenciju Demšarju. Kar nekaj mostov
               imamo na Idrijci. Prosim gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala za besedo. Lep pozdrav spoštovane kolegice, spoštovani kolegi, ostali prisotni
               in lep pozdrav tudi vam, gospod predsednik in pa gospe, ki skrbno bdi za naš red!</p>
               <p>Človek mora biti malce naiven, da se loti takšnih stvari in tudi jaz mislim, da sem
               verjetno res malce naiven, da se v tejle pozni uri oglašam na predstavitveni nagovor
               gospoda kandidata za mandatarja. Namreč, ali bo iz tega, kar bom sedaj jaz tu
               povedal, kakšen rezultat. Ali se bo to upoštevalo, ali bo zato kaj drugače? Torej to
               je, to bi bilo lahko vprašanje in mislim, da marsikdo misli, zakaj zapravljaš čas in
               tudi nam kradeš čas. Vendar jaz mislim, da je dolžnost, da se oglasim. Toda bi rekel
               tole, da predstavitveni nagovor meni niti ni toliko potreben, verjamem, da je mogoče
               še komu, meni ne. Namreč gospoda Drnovška iz njegovih dejanj in iz 4-letnega obdobja,
               pa še malo več, mislim, da smo že spoznali. Soglašal bi s tem, kar je rekel tu gospod
               Kopač, da nikoli ni samo ene možnosti. Vem tudi to, da res ni med nami svetnikov,
               drugače bi Slovenci že imeli kakšnega uradnega svetnika, zaenkrat še nobenega nimamo.
               Vsi se trudimo, da mogoče pa kdaj bomo. Zelo všeč mi je bil na strani 10 - jaz ne bi
               celega stavka bral, ker je precej dolg, ampak gospod Drnovšek je zapisal: Slovenski
               način življenja. Torej jaz sem se ob tem zamislil, kaj to pomeni. Slovenski način
               življenja. Ali ga imamo, ali se trudimo za njega, in ali, predvsem, ali se trudimo,
               da ga bomo ohranili. Torej zraven je še beseda tudi <q>"in tradicija"</q>, kar je posebej
               všeč kot meni, ki prihajam iz več kot tisočletnega mesta Škofja Loka. Zato mi
               dovolite, da rečem, ko je govora o tem bilo, pustimo preteklost, o preteklosti, mi
               gremo naprej, življenje teče naprej. Res, življenje teče naprej, vendar poznamo tudi
               neki pregovor, ki pravi: <q>"Za lep dan je treba, da je lepo jutro"</q>. Leto 1945 ni bilo
               lepo in zato tudi 50 let ni bilo lepih. Današnji dan, tudi zjutraj se ni lepo začel
               in se bojim in bi bil zelo vesel, če tega nocojšnjega večera ne bomo lahko nocoj
               zaključili, ker se je preslabo začel. Žal s takim načinom, kot smo ga danes doživeli,
               da jaz še do svojega kolega Pucka ne morem priti, torej to je pa res malce čudno, ko
               pa govorimo vsi o neki demokraciji, ki naj bi bila pri nas.</p>
               <p>Sedaj pa, da sem konkreten. Seveda vsega ne morem povedati. Tu je veliko stvari, za
               katere menim, da bi bile potrebne v našem bodočem mandatu, da se bi rešile in seveda,
               da bi preko našega bodočega predsednika Vlade se tudi rešile.</p>
               <p>Prvo, kar bi omenil, je tole. Veliko je govora o ekonomiji, o Evropi, o Natu. Vendar
               poglejte, mi imamo v svetu približno 300.000 Slovencev. Kje so ti Slovenci v tem
               tekstu? Torej jaz verjamem, da oni živijo, oni so problem Argentine, Kanade, Nemčije
               in ne vem še koga, ampak so tudi naš problem. To je del našega slovenskega
               nacionalnega telesa. Zato bi zelo želel, jaz sedaj ne bom opredeljeval in predlagal,
               kdo bo mandatar, ampak kdorkoli naj bi to bil, jaz lepo prosim, ne pozabimo na
               Slovence, ki živijo po svetu. In to, poglejte, mi omenjamo razne skupine, jaz
               verjamem, da je največja skupina delavcev, pa je potem velika skupina upokojencev, pa
               so tukaj študenti, brezposelni, ampak 300.000 Slovencev, to ni majhna številka. Ne
               govorimo o naših nacionalnih manjšinah. Torej, nacionalnim manjšinam je en majhen
               pasus na koncu posvečen, kar pa mislim, da če govorimo kot poslanci, moramo bdeti nad
               celotnim življem naše države. Sama ekonomija nas ne bo reševala. Če je sama ekonomija
               v našem državnem zboru, potem je res tako kot notri piše, potrebujemo tuj kapital.
               Verjamem, da je tudi denar vsake lune dober, ampak vendar je treba vedeti od koga ga
               dobiš in kaj s tistim denarjem bo. Pa da grem naprej.</p>
               <p>Ko govorim o naših Slovencih po svetu, bi vprašal, koliko Slovencev, ki
               predstavljajo ogromen intelektualni potencial, ki so na raznih institutih, univerzah
               in ne vem še kje v svetu, ali smo jih mi vključili v našo družbeno, pa tudi recimo,
               reševanje in za <q>"procvit"</q> naše lepe Slovenije. Se mi zdi, da tukaj en ogromni del
               našega intelektualnega potenciala zavračamo. Bom nadaljeval še naprej. Tudi sami ste
               lahko prebrali, da tako med univerzo, inštituti in pa med podjetji ni pravega stika.
               Torej jaz nisem ekonomist, ampak te stvari opažam, zato ker mislim, da neko osnovno
               ekonomijo pa vsakdo mora poznati, če že ne zaradi drugega, ker ima družino, mora
               nekatere pojme poznati. Ampak jaz vidim, tega sodelovanja ni in so samo neki
               strokovnjaki so pravi, medtem, da bi pa to povezovali skupaj, namreč jaz mislim, da
               bi morali mi v Sloveniji, glede na to, kolikor nas je, ves naš intelektualni
               potencial bolj združevati. Potem imam drugo veliko pripombo na dosedanji čas po letu
               1990. Veliko delavcev se je odpuščalo. Torej, ali na ta način, da se jih je
               upokojilo, ali so šli na čakanje, ali pa odpustilo.</p>
               <p>In spet se vračam na prejšnje vprašanje, zakaj nismo porabili denarja in naših
               sposobnih ljudi za iskanje boljših rešitev za to, da bi podjetja imela delo oziroma
               da bi delavci imeli delo. Torej, te povezave ni in na to so me tudi ljudje
               opozarjali, kakšna škoda se dela, ko se ljudi daje na čakanje, ker tisti ljudje so
               vsaj za nekaj časa izgubljeni, istočasno pa trdim, biti brezposelen je tako, po moje,
               kot biti hudo bolan.</p>
               <p>Nadalje ste v preteklem obdobju sprejemali tako imenovane vojne zakone glede vojnih
               žrtev, glede veteranov, na eno veliko skupino ljudi ste popolnoma pozabili, čeprav so
               vas z raznimi dokumenti spodbujali, da se je treba tega lotiti. Namreč, gre za tiste
               ljudi, ki so bili med vojno na drugi strani. Jaz ne bom rekel, kako so se uradno
               imenovali, čeprav po stroki poznam, kaj so vse bili, ampak recimo na kratko jim rečem
               kot večja skupina domobranci in njihovi svojci. V preteklem obdobju so v vseh teh
               letih, ko smo rekli, da prihaja demokracija, da bomo ljudje enakopravni med seboj,
               jaz te stvari doživljam, tem ljudem se nihče še ni opravičil. Če bi vam povedal
               konkretne številke, ki so narejene za posamezna področja, ko so parkrat več ljudi ob
               koncu vojne pobili, kot pa jih je padlo med samo vojno na eni ali drugi strani. Ampak
               v preteklem obdobju smo šli mimo tega, preko tega, kar na vsak način mislim, da ni
               prav, in zato zagotavljam, da sem v tem parlamentu, dokler časa mi bo dalo živeti in
               da bom tu se za te stvari zavzemal, da se te stvari popravijo.</p>
               <p>Naslednje poglavje je denacionalizacija. Poglejte, po letu 1990 smo sprejeli zakon o
               denacionalizaciji. Kar naenkrat smo rekli, ne, sedaj pa ne bomo več vračali,
               nekaterim ne bomo več vračali. Če je bil to pravi demokratični ukrep in če smo rekli,
               da bomo popravili krivice, potem se jaz sprašujem, ali bo v naslednjem mandatu to
               možno, če bo to vlado vodil gospod predsednik, gospod Drnovšek. Jaz verjamem, da ni
               moč vsega obvladati, vendar verjamem pa tudi v to - nekaj izkušenj pa tudi imam pri
               vodenju, sicer na občinskem nivoju, da od predsednika presneto veliko zavisi, kako
               stvari zastavi in kako jih usmerja. Zato mislim, da ta moratorij za denacionalizacijo
               je bil kar precejšen udarec in korak nazaj glede demokracije.</p>
               <p>Naslednje veliko vprašanje, ki se je nekaj časa prekladalo, potem pa je popolnoma
               utihnilo vse o tem, to pa je odnos med cerkvijo in državo. Ali je to zakon ali so to
               neke posebne, ne vem kakšni zakoni? Jaz se v to ne bom spuščal, jaz poznam star
               termin konkordat. Ne zagovarjam, da moramo sedaj spet govoriti o konkordatu, ampak
               vidim pa, da so naši sosedje, Hrvatje so daleč pred nami. Zato mislim, da ni bilo
               prave volje v preteklem obdobju, da bi to stvar rešili in zato bi apeliral na
               tistega, ki bo imel to možnost, naj to, naj se tega tudi loti oziroma je moja
               želja.</p>
               <p>In če sem začel s tem, da je za lep dan treba lepo jutro, naj opozorim, da imam
               nekam sila neprijeten občutek v tem parlamentu, občutek, ti so naši, oni so pa tuji,
               mi pa ne spadamo tja, nekako takole po sredi človek čuti neko umetno pregrado in jaz
               si te pregrade najmanj želim in si bi želel, da bi med nami bila nekakšna, ne vem
               kako bi rekel temu, ustvarjalna napetost. Torej, kdo ima boljše ideje, boljše
               programe, ne gre pa za to, ker je ta rekel, ga pa moramo takoj potolči nazaj. In zato
               bi želel, da bi tudi tisti, ki bi imel možnost sestaviti novo vlado, da bi tudi na
               parlament prenašal optimizem, spodbudo in pa čim več medsebojnega zaupanja za našo
               optimistično delo. To končno tudi ljudje od nas pričakujejo. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Replika. Doktor Zagožen ima proceduralno.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Hvala. Spoštovani predsednik, spoštovani zbor! Mi smo ob četrt čez osem sredi 1.
               točke dnevnega reda. Na dnevnem redu so, če se prav spomnim, tri plus ena. Predlagam,
               da sejo prekinemo in nadaljujemo jutri. V vsakem primeru jo bo treba prekiniti.
               Najbrž je ura prava, tako da bomo spočiti lahko nadaljevali. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Proceduralni predlog doktor Zagožna dajem na glasovanje. Ugotovimo
               prisotnost! <stage xml:id="Izredna-01-1997-01-08.stage45">(78 prisotnih.)</stage></p>
               <p>Kdo je za? <stage xml:id="Izredna-01-1997-01-08.stage46">(44 poslancev.)</stage> Je kdo proti? <stage xml:id="Izredna-01-1997-01-08.stage47">(40 poslancev.)</stage> Sejo prekinjamo.
               Nadaljujemo jutri ob 10.00 uri s 1. točko dnevnega reda. Hvala. <stage type="time">(SEJA JE BILA
                  PREKINJENA 8. JANUARJA 1997 OB 20.16 URI.)</stage>
               </p>
            </sp>
         </div>
      </body>
   </text>
</TEI>