<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-16-1993-12-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">904719BE99BDEA0AC1257832004838DD</idno>
               <idno type="URI">904719BE99BDEA0AC1257832004838DD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-16-1993-12-18.DZ" n="16">
               <name>Redna</name>
               <date when="1993-12-18"/>
            </setting>
         </settingDesc>
         <particDesc>
            <listOrg>
               <org xml:id="Redna-16-1993-12-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 18. DECEMBRA 1993 OB 10.12 URI)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke in kolegi poslanci, gospe in gospodje! Začenjamo 16.
                  sejo Državnega zbora Republike Slovenije. Obveščen sem, da so zadržani in se
                  današnje seje ne morejo udeležiti naslednje poslanke in poslanci: dr. Dušan
                  Bavdek, dr. France Bučar, Maria Pozsonec, mag. Janez Kocijančič, Marjan Podobnik
                  za dve uri in Franc Černelič do 11. ure.</p>
               <p>Prosim, da ugotovimo prisotnost v dvorani! <stage xml:id="Redna-16-1993-12-18.stage2">(64 prisotnih.)</stage>
                  Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnjo sejo bomo nadaljevali z 8.a točko dnevnega reda, to je s predlogom zakona
                  o spremembi zakona o prometnem davku, nato bomo prešli na tretjo obravnavo
                  predloga zakona o lokalni samoupravi. Sejo bomo danes nadaljevali do 16. ure,
                  odmor pa bo med 13. in 14. uro.</p>
               <p>Prehajamo na <title>8.A) TOČKO DNEVNEGA REDA - PREDLOG ZAKONA O SPREMEMBI ZAKONA O
                     PROMETNEM DAVKU</title>.</p>
               <p>Predlog zakona sta v obravnavo zboru predložila poslanka Breda Pečan in poslanec
                  mag. Janez Kocijančič. To je postopek po hitrem postopku. Želi kdo od
                  predlagateljev besedo? Gospa Pečanova, ali želite besedo kot predlagateljica
                  zakona? Prosim, izvolite.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Dobro jutro! Želim vam lepo in uspešno sobotno delo! Kot predlagateljica zakona bi
                  rada povedala nekaj besed okrog tega zakona. Vsi vemo, da je določilo zakona o
                  prometnem davku, ki določa, da določilo o stopnji prometnega davka za avtomobile,
                  ki imajo vgrajen katalizator, preneha veljati s 1.1.1994, in ker je bilo to
                  znižanje prometnega davka povezano s tem, da naj bi Vlada v vmesnem obdobju
                  pripravila potrebne predpise za prepoved uvoza avtomobilov, ki nimajo vgrajenega
                  katalizatorja, in za postopno ukinjanje proizvodnje domačih avtomobilov brez
                  katalizatorja za domači trg, smo menili - ker teh predpisov še ni v veljavi - da
                  bi bilo potrebno veljavnost tega popusta pri prometnem davku podaljšati še za eno
                  leto.</p>
               <p>Predlagatelja sva bila prepričana, da bi v tem času Vlada imela možnost pripraviti
                  vso potrebno zakonodajo oz. predpise. No, ko smo včeraj na Odboru na finance o tem
                  razpravljali, je Odbor za finance in kreditno-monetarno politiko sprejel amandma,
                  ki naj bi ta rok eno leto skrajšal na 6 mesecev. Predlagatelja se s tem
                  skrajšanjem strinjava, ker meniva, da bo Vlada prav gotovo te predpise, o katerih
                  sem prej govorila, v tem času pripravila in da bodo do 1.7.1994 uveljavljeni, tako
                  da bi bilo potem smiselno, da tega popusta pri prometnem davku oz. tega znižanega
                  prometnega davka ne bi bilo več potrebno obračunavati. Se pravi, da bi bil potem
                  prometni davek za vse avtomobile enak.</p>
               <p>Moram povedati še to, da sva izvedela - nimam pa še pismenega predloga amandmaja,
                  ki naj bi ta rok podaljšal na dve leti, se pravi do konca 1995. leta in
                  predlagatelja meniva, da to ni sprejemljivo zaradi tega, ker bi <stage xml:id="Redna-16-1993-12-18.stage3">(ne
                     zamerite malo hudi besedi)</stage> dajali Vladi na nek način potuho, da bi s
                  pripravo vseh teh predpisov, za katere pa menim, da so pravzaprav zaradi vpliva na
                  okolje bolj bistveni kot pa popusti pri prometnem davku. Menimo, da fiskalno
                  urejanje ekološke problematike ni prava rešitev za državo, ki misli resno z
                  varovanjem okolja. Samo toliko, hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Pečanovi kot predlagateljici zakona. Predlog zakona je obravnaval
                  Odbor za finance in kreditno-monetarno politiko kot matično delovno telo.</p>
               <p>Prosim poročevalca, da poda mnenje. Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. V glavnem je vse povedala že gospa Pečanova. Odbor je to
                  obravnaval, vložil ta svoj amandma, ki ta davčni odpustek nekoliko skrajšuje, na
                  kar smo računali, da je v pol leta pa že možno pripraviti te predpise, ki naj bi
                  trajno urejali to problematiko. Na predlog zakona je bil vložen amandma s strani
                  Ljudske stranke oziroma treh poslancev Ljudske stranke, ki ga takrat do seje
                  odbora še nismo dobili in ga torej tudi nismo obravnavali, ampak glede na razpravo
                  na odboru bi lahko rekel, da se odbor, ki je celo skrajševal rok, ki sta ga
                  predlagala predlagatelja, ti trije poslanci, pa ga želijo še podaljšati, torej bi
                  glede na to razpravo lahko rekel, da odbor tega amandmaja ne bi podprl. Sicer pa
                  se s predlogom zakona odbor strinja, soglasno in tudi amandma je bil, mislim da
                  izglasovan soglasno z enim vzdržanim glasom. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage xml:id="Redna-16-1993-12-18.stage4">(Ne želi.)</stage> Želi besedo predstavnik Vlade? <stage xml:id="Redna-16-1993-12-18.stage5">(Ne
                     želi.)</stage> Besedo dajem predstavnikom poslanskih skupin. Prosim, gospod
                  Šešerko, predstavnik Zelenih - Ekološko socialne stranke.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Edina stvar, ki je tu
                  vprašljiva, je, do kdaj bo Vlada pripravila to zakonodajo? In ker sploh ne
                  reagira, je zdaj težko reči, ali je ta rok, ki ga tukaj predlagamo, v redu ali ni
                  in to je na nek način presenetljivo. Ne vem, naš zbor bo očitno moral razmisliti,
                  kako bo poživil malo to Vlado, da bo začela reagirati na stvari, ki se tukaj
                  dogajajo in da bodo ministrstva, ki so pristojna za posamezna vprašanja, sploh tu
                  prisotna in da bodo imela neka stališča, neke programe, da bodo nekaj pripravila,
                  ker neprijetno je, da poslanci rešujejo Vlado, ki zamuja z vsemi roki, ki ne pove
                  svojih stališč, ali pa jih mogoče tudi nima in ki ne opravlja svoje temeljne
                  dejavnosti, to je pač naloga, ki jo ima. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo od predstavnikov poslanskih skupin besedo? Besedo dajem
                  poslankam in poslancem. Želi kdo besedo? <stage xml:id="Redna-16-1993-12-18.stage6">(Nihče.)</stage> Besedo dajem
                  ministru Gaspariju, prosim.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje! Ne gre za zaspanost Vlade, čeprav je res,
                  da moje ministrstvo v tem trenutku ni pristojno za odgovor gospodu Šešerku, ampak
                  verjetno Ministrstvo za znanost in tehnologijo, ki naj bi urejalo standarde za
                  uvoz in pa uporabo določenih proizvodov, ki lahko škodujejo okolju.</p>
               <p>Nekaj tega je že bilo storjeno letos spomladi, če se spomnite, določeni standardi
                  za uvoz rabljenih avtomobilov. Res je tudi, da zakon ni, ko je bil sprejet pred
                  dvemi leti od davkov na promet proizvodov in storitev, v tem členu zapisal, da je
                  Vlada dolžna v kakršnem koli roku pred iztekom tega člena zakona - in to vemo že
                  vsi dve leti, da bo ta člen zakona iztekel - da pripravi kakršno drugačno
                  ureditev.</p>
               <p>Se pa strinjam s poslancem Šešerkom, da bi bilo seveda mnogo modrejše, če bi
                  ministrstvo, ki sem ga prej omenil, anticipiralo rok izteka tega člena in
                  pripravilo tak standard, ker mislim, da je, ne s stališča prometnega davka, ampak
                  s stališča okolja in pa sicer ureditve na tem področju v Sloveniji koristno. Ni
                  razloga, da ne bi pripravili v šestih mesecih ne samo ta ukrep, ampak verjetno še
                  kakšnega drugega na tem področju. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Gaspariju. S tem zaključujem splošno razpravo in prehajamo na
                  drugo obravnavo, na glasovanje po členih.</p>
               <p>V razpravo dajem 1. člen in amandmaje k 1. členu. Imamo amandma odbora, ki glasi:
                  <q>"V prvi in drugi alinei tega člena se datum 1.1.1995 nadomesti z datumom
                  1.7.1994."</q></p>
               <p>In amandma poslancev Slovenske ljudske stranke, da se drugi odstavek nadomesti z
                  novim odstavkom: <q>"Pri prometu osebnih avtomobilov z vgrajenim katalizatorjem za
                  uporabo neosvinčenega bencina, se do 1.1.1996 oziroma najdlje do sprejetja
                  posebnega zakona, davčna stopnja zmanjša za 20%."</q></p>
               <p>In drugi amandma, pod številko 2, drugi odstavek 1. točke se nadomesti z novim
                  odstavkom: <q>"Pri prometu osebnih avtomobilov z vgrajenim katalizatorjem za uporabo
                  neosvinčenega bencina se do 1.1.1996 oziroma najdlje do sprejetja posebnega zakona
                  davčna stopnja zmanjša za 20%."</q></p>
               <p>Želi kdo o amandmajih in o členu razpravljati? Prosim, gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Kot sem prej rekla, predlagatelji podpiramo prvi amandma Odbora za
                  finance in kreditno monetarno politiko, drugega pa ne. Zraven bi še povedala, da
                  po mnenju Sekretariata za zakonodajo in pravne zadeve dikcija pravno tehnično ni
                  ustrezna zato, ker govori o roku, razen roka 1.1.1996, tudi še o roku, ki ga
                  določa z dikcijo oziroma najdlje do sprejetja posebnega zakona, kar v zakonodaji
                  ni dopustno, da bi veljavnost nekega predpisa pogojevali z uveljavitvijo nekega
                  drugega, od tega predpisa pravzaprav neodvisnega zakona.</p>
               <p>Drugo, kar bi povedala, je to. Ne smemo pozabiti, da v Sloveniji velja cena za
                  neosvinčeni bencin, ki je približno 10% nižja kot je cena osvinčenega bencina,
                  kljub temu, da vemo, da proizvodnja enega in drugega povzroča približno enake
                  stroške. Država s svojimi fiskalnimi ukrepi omogoča prednostno uporabo
                  neosvinčenega bencina. Kot sem prej rekla, država, ki resno misli z varovanjem
                  okolja, ne bo z fiskalnimi ukrepi olajševalo nabavo ekološko sprejemljivejših
                  naprav ne glede na to, ali gre tukaj za avtomobile ali kar koli drugega. To bo
                  reševala z drugačnimi predpisi, predvsem z onemogočanjem proizvodnje in prometa
                  takih naprav, ki pretirano onesnažujejo okolje.</p>
               <p>Tretje, kar bi rekla, je to. Veljavnost te olajšave do 1.7. naslednjega leta je
                  pravzaprav samo rešitev, ki omogoča Vladi, da pravočasno sprejme potrebne predpise
                  oziroma predlaga Državnemu zboru. V kolikor pa to junija naslednjega leta ne bo
                  storjeno, bomo ne samo ti predlagatelji, ki se danes pojavljamo, ampak verjetno še
                  kakšen drug kolega iz Državnega zbora, predlagali podaljšanje tega predpisa, ker
                  sicer ne bomo dosegli učinka, ki se kaže tudi v trendu povečevanja prodaje
                  avtomobilov z vgrajenim katalizatorjem. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Pečanova. Želi še kdo besedo? Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Problematika, ki jo ta zakon poizkuša reševati je v resnici greh
                  določenega vladinega resorja, ki svojega dela do sedaj še ni opravil, in to ne
                  zgolj na tem področju. Jasno je, da so vsi taki ukrepi, vsi taki zakoni o
                  spremembi nekega drugega obstoječega zakona verjetno dokaj nepopolne zadeve, kajti
                  v resnici bi problem pospeševanja uporabe ekološko napredne tehnologije morala
                  Vlada urediti v posebnem zakonu oziroma sprejeti take podzakonske akte, ki bi to
                  omogočali.</p>
               <p>Glede na to, da Vlada ni ničesar naredila kar se tiče dodatne obdavčitve ekološko
                  oporečnih tehnologij pri osebnih vozilih oziroma niti ni pripravljal ustreznega
                  dokumenta za podaljšanje veljavnosti davčne olajšave, to so 4% pri prometnem
                  davku, je jasno, da je tak zakon potreben. Problem je v tem, ker v Slovenski
                  ljudski stranki ne verjamemo, da bo pristojni resor, to je Ministrstvo za varstvo
                  okolja, predlagalo Vladi in potem Vlada parlamentu v roku šestih mesecev primeren
                  zakon.</p>
               <p>Opozoriti vas moram, da ne Vlada ne ministrstvo nista pripravila niti normativov,
                  ki so za to potrebni, to je akt, ki je popolnoma v njihovi pristojnosti, niti o
                  tistih vplivih na okolje, ki so še dovoljeni oziroma za katere je potrebno imeti
                  posebne ukrepe. Tako, da je moj skepticizem v zvezi z datumom 1995 dokaj velik.
                  Predlagali smo datum 1996. Tisto, kar sekretariat za zakonodajo nekako razlaga kot
                  neprimerno zakonsko dikcijo, ker smo uporabili izraz <q>"oziroma"</q>, je posledica tega,
                  da je težko reči, sedaj bo pa do tega datuma urejeno. Glede na to, kolikor
                  poznamo delovne razmere v Vladnem resorju, ki je za to pristojen, smo pač
                  poskušali ta termin nekoliko raztegniti. Vsekakor menim, da je kvečjemu osnovni
                  namen primerno ohraniti zakon, nikakor pa ne amandma odbora, ki predvideva to
                  ureditev do 1.7. Jaz ne verjamem, da bo Vlada uspela te zadeve preurediti, bi pa
                  kljub vsemu predlagal, da se razmisli in mogoče sprejme tudi naš amandma in ga
                  potem v tretji obravnavi lahko dikcijsko uskladimo tako, da bo v skladu z mnenjem
                  sekretariata. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, želi še kdo besedo? Prosim, gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Sicer ne vem, če ravno paše tu zraven, ampak samo na kratko,
                  spomnil bi na to, predlagam, da se, da vlada naredi en predlog zakona, da se
                  prepove uporaba dvotaktnih motorjev v avtomobilih, ker vemo, kako ti onesnažujejo
                  naše okolje. Hvala lepa, da bolj ponazorim, to so tisti znameniti Trabanti in pa
                  Vartburgi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To je zakon o prometnem davku. Ker ne želi nihče več besede, prehajamo na
                  odločanje. Najprej bomo glasovali o amandmaju k 1. členu, ki ga predlaga odbor; ga
                  bom ponovno prebral: V 1 in 2 alinei tega člena se datum 1.1.1995 nadomesti z
                  datumom 1.7.1994. To je amandma odbora. Ugotovimo sklepčnost! <stage xml:id="Redna-16-1993-12-18.stage7">(71
                     prisotnih.)</stage></p>
               <p>Kdo je za sprejem amandmaja, ki ga predlaga odbor? <stage xml:id="Redna-16-1993-12-18.stage8">(38 poslancev.)</stage>
                  Je kdo proti? <stage xml:id="Redna-16-1993-12-18.stage9">(20 poslancev.)</stage></p>
               <p>Ugotavljam, da je amandma sprejet, s tem je drugi amandma brezpredmeten in dajem
                  na glasovanje 1. člen.</p>
               <p>Prosim, da ugotovimo prisotnost! Gospod Pregelj, sedaj smo sprejeli amandma, lahko
                  ga vložite v tretji obravnavi; sedaj ne moram dati amandma. Prosim, izvolite
                  besedo. Ja, jaz ne morem dati. Kateri amandma bomo pa potem upoštevali, če bosta
                  oba sprejeta, prosim, jaz tega ne morem upoštevati. Če imate proceduralno,
                  izvolite, mi smo sedaj sprejeli datumsko obvezo in ne moremo sedaj zopet novi
                  datum, saj potem glasujemo sami proti sebi.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Se oproščen, tretji amandma nima datumske obveze in prosim, če ga daste na
                  glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kateri tretji amandma?</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Pod številko tri današnjega spiska amandmajev<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Besedilo prve in druge alinee se dopolni tako, da se podpičje oziroma pika črtata
                  in se v obeh alineah da k besedilu oziroma najdlje do sprejetja posebnega zakona.
                  Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Sicer je res, kar pravi gospod Pregelj, samo rad bi še enkrat opozoril
                  na to, kaj pa pravi Sekretariat za zakonodajo in pravne zadeve. Pravi, predlagana
                  dikcija pravnotehnično ni ustrezna, ker ni dovolj natančna in ni jasno, kateri
                  posebni zakon je mišljen. Poleg tega veljavnost posamezne zakonske določbe ni
                  mogoče vezati na sprejem druge zakonske določbe oziroma zakona, saj slednji kot
                  kasnejši predpis vedno lahko razveljavi, dopolni ali ohrani prej obstoječo
                  zakonsko ureditev. S tega vidika je uporabljena dikcija dejansko odveč in je
                  nepotrebna, ker amandma, oziroma ker prva in druga alinea 1. člena isto vprašanje
                  drugače urejata. Tako, da ima pa gospod Pregelj prav, res je to poseben amandma, o
                  katerem bi bilo morda res potrebno glasovanje, vendar menim, da je glede na to
                  mnenje Sekretariata za zakonodajo in pravne zadeve treba ta amandma seveda
                  zavrniti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Kopač. Še enkrat bi povedal: mi smo sedaj sprejeli obvezo, da ta
                  zakon velja do 1.7.1994, in sedaj ne to ne moremo spreminjati. Bilo bi edino
                  možno, da bi dali amandma na amandma oziroma lahko to spremenite v tretji
                  obravnavi.</p>
               <p>Na glasovanjem dajem 1. člen. Prosim, gospod Pregelj, proceduralno. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Amandma je lahko popolnoma neumen - tudi to se lahko zgodi; lahko je
                  popolnoma proceduralno zgrešen - tudi to se lahko zgodi. <stage xml:id="Redna-16-1993-12-18.stage10">(PODPREDSEDNIK
                     DR.TOPLER: Tega jaz nisem rekel, gospod Pregelj.)</stage> Toda, dati ga morate
                  na glasovanje, kajti jaz ga ne umikam!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, v skladu s 192. členom je ugotovljeno, da je amandma brezpredmeten
                  in prosim, da ugotovimo prisotnost, da glasujemo o 1. členu.</p>
               <p>Izvolite!</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Predsedujoči! Z vašo obrazložitvijo se ne strinjam. Zahtevam, da daste to na
                  glasovanje!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dobro. Gospod Pregelj ugovarja; kršitev poslovnika in dajem mojo razlago na
                  glasovanje. Glasujemo o moji obrazložitvi; gospod Pregelj je temu nasprotoval. Kdo
                  se strinja z mojo obrazložitvijo 192. člena? <stage xml:id="Redna-16-1993-12-18.stage11">(nekdo se kratko oglasi iz
                     dvorane - se ne sliši)</stage> Rekel sem, da je ta amandma po 192. členu
                  brezpredmeten, gospod Pregelj temu ugovarja in ker meni, da kršim poslovnik, dajem
                  to na glasovanje. O tem odloča Državni zbor brez razprave. Ugotovimo sklepčnost!
                     <stage xml:id="Redna-16-1993-12-18.stage12">(70 prisotnih.)</stage></p>
               <p>Kdo se strinja z mojo razlago? <stage xml:id="Redna-16-1993-12-18.stage13">(45 poslancev.)</stage> Je kdo proti?
                     <stage xml:id="Redna-16-1993-12-18.stage14">(15 poslancev.)</stage></p>
               <p>Ugotavljam, da je moja razlaga pravilna in prehajamo na nadaljevanje.</p>
               <p>Na glasovanje dajem 1. člen.</p>
               <p>Prosim, gospod Zagožen - proceduralno.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Ugotavljam samo, da je Državni zbor izglasoval, da imate prav, ne strinjam pa se,
                  da je vaša razlaga pravilna.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To ni bilo proceduralno!.</p>
               <p>Glasovali bomo o 1. členu in prosim, da ugotovimo prisotnost v dvorani. Ugotovimo
                  sklepčnost! <stage xml:id="Redna-16-1993-12-18.stage15">(58 prisotnih.)</stage></p>
               <p>Kdo je za sprejem 1. člena? <stage xml:id="Redna-16-1993-12-18.stage16">(51 poslancev.)</stage> Je kdo proti? <stage xml:id="Redna-16-1993-12-18.stage17">(3
                     poslanci.)</stage></p>
               <p>Ugotavljam, da je 1. člen sprejet.</p>
               <p>V razpravo dajem 2. člen, h kateremu nimamo amandmajev. Želi kdo besedo?
                     <stage xml:id="Redna-16-1993-12-18.stage18">(Nihče.)</stage> Ugotovimo sklepčnost! <stage xml:id="Redna-16-1993-12-18.stage19">(64
                  prisotnih.)</stage></p>
               <p>Kdo je za sprejem 2. člena? <stage xml:id="Redna-16-1993-12-18.stage20">(60 poslancev.)</stage> Je kdo proti? <stage xml:id="Redna-16-1993-12-18.stage21">(2
                     poslanca.)</stage></p>
               <p>Ugotavljam, da je 2. člen sprejet.</p>
               <p>Glasovati moramo še o naslovu zakona. Želi kdo besedo? V kolikor ne, dajem naslov
                  zakona na glasovanje. Ugotovimo sklepčnost! <stage xml:id="Redna-16-1993-12-18.stage22">(67 prisotnih.)</stage></p>
               <p>Kdo je za tak naslov zakona? <stage xml:id="Redna-16-1993-12-18.stage23">(64 poslancev.)</stage> Je kdo proti?
                     <stage xml:id="Redna-16-1993-12-18.stage24">(Nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo k tretji obravnavi! Ker je bil k 1. členu vložen amandma, lahko
                  pooblaščeni predlagatelji vložijo amandma. Želi kdo besedo? V kolikor ne, razpravo
                  zaključujem in prehajamo na odločanje o zakonu v celoti. Ugotovimo sklepčnost!
                     <stage xml:id="Redna-16-1993-12-18.stage25">(69 prisotnih.)</stage></p>
               <p>Kdo je za sprejem zakona? <stage xml:id="Redna-16-1993-12-18.stage26">(62 poslancev.)</stage> Je kdo proti?
                     <stage xml:id="Redna-16-1993-12-18.stage27">(Nihče.)</stage></p>
               <p>Ugotavljam, da je zakon sprejet.</p>
               <p>Imamo pa še dodaten sklep Odbora za finance in kreditno - monetarne zadeve:
                  <q>"Državni zbor Republike Slovenije zadolžuje Vlado Republike Slovenije, da v prvi
                  polovici naslednjega leta pripravi vse potrebne predpise, ki bodo preprečevali
                  uvoz avtomobilov brez vgrajenega katalizatorja, in postopno ukinjali proizvodnjo
                  avtomobilov brez katalizatorja za domači trg."</q> -</p>
               <p>Želi kdo besedo? V kolikor ne, dajem tak predlog dodatnega sklepa na glasovanje.
                  Ugotovimo sklepčnost! <stage xml:id="Redna-16-1993-12-18.stage28">(67 prisotnih.)</stage></p>
               <p>Kdo je za? <stage xml:id="Redna-16-1993-12-18.stage29">(60 poslancev.)</stage> Je kdo proti? <stage xml:id="Redna-16-1993-12-18.stage30">(1
                     poslanec.)</stage></p>
               <p>Ugotavljam, da je sklep sprejet in s tem zaključujem to točko dnevnega reda.</p>
               <p>Prehajamo na <title>NASLEDNJO 11. TOČKO DNEVNEGA REDA</title> na <title>TRETJO
                     OBRAVNAVO PREDLOGA ZAKONA O LOKALNI SAMOUPRAVI</title>.</p>
               <p>Na podlagi sklepa zbora in v skladu s priporočilom poslovniške komisije je možno
                  pri tej točki vlagati amandmaje do začetka obravnave. Sprašujem, ali želi še kdo
                  vložiti amandma k predlogu zakona o lokalni samoupravi.</p>
               <p>Prosim, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani, sicer ne vem, ali bi lahko še pismeno vložil?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Sedaj je še čas, da vložite amandmaje in potem, ko se bo začela obravnava,
                  amandmajev ne bo več možno vlagati.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>In sicer, amandma k 96. členu, kjer se beseda <q>"občani"</q> nadomesti z besedami
                  <q>"državljan s stalnim prebivališčem na območju lokalne samoupravne skupnosti"</q>.
                  Razlaga je približno enaka, kot je bila pri predhodnem amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Saj ni treba razlagati. Boste lahko potem podali. Samo bi prosil, da amandma
                  vložite, da bomo imeli pismeno vložene.</p>
               <p>Želi še kdo drug amandma? Prosim, gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz sem vložil amandma k 101. členu. Pri drugi obravnavi sem
                  podoben amandma vložil k 102. členu. To je bil takrat namreč 2. člen. Ker pa bivši
                  102. oziroma sedanji 101. člen ni bil spremenjen, seveda ni mogoče vlagati tega
                  amandmaja. Zaradi tega spreminjam ta drugi amandma v tem smislu, da ga vlagam k
                  96. členu kot nov drugi odstavek.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, če pismeno vložite. Želi še kdo drug, preden začnemo z
                  obravnavo, vložiti amandmaje? Hvala lepa.</p>
               <p>V kolikor ne, ugotavljam, da je rok za vložitev amandmajev potekel.</p>
               <p>Predlog zakona je za tretjo obravnavo pripravila skupina poslancev. Želi besedo
                  predstavnik predlagateljev?</p>
               <p>Prosim, gospod dr. Ciril Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Nekaj besed v imenu predlagateljev in matičnega delovnega telesa,
                  komisije za lokalno samoupravo.</p>
               <p>Mi smo pri pripravi tega zakona v celoti izhajali iz sprejetih amandmajev v drugi
                  obravnavi v Državnem zboru. Pri tem je prišlo tudi do manjših nasprotij ali pa
                  vprašanja tolmačenja nekaterih odločitev Državnega zbora, ki so bolj ali manj
                  redakcijske narave. Ti so deloma že vključeni v besedilo zakona, kot ste ga
                  prejeli, deloma pa vlagamo v zvezi s tem posebne amandmaje. Vse je pa natančno
                  pojasnjeno v poročilu Komisije za lokalno samoupravo.</p>
               <p>Rad bi opozoril na to, da je komisija, ko se je opredeljevala za to, ali vloži
                  svoje amandmaje, in ko se je opredeljevala do amandmajev drugih, izhajala tudi iz
                  številnih pripomb, ki smo jih tudi v tem času po drugi obravnavi v Državnem zboru
                  dobivali iz občin, od posameznikov, pa tudi v mnenjih Državnega sveta.</p>
               <p>Ko vas prosim za podporo tistim amandmajem, ki jih je vložila komisija in da
                  upoštevate stališča komisije, ko gre za druge amandmaje, bi rad opozoril na to, da
                  seveda pri teh amandmajih, ki jih je predlagala ali podprla komisija - komisija
                  lahko jamči za konsistentnost rešitev oziroma prevzema odgovornost za to, da so
                  rešitve, ki jih podpira in ki jih sama vlaga, medsebojno konsistentne in
                  uravnotežene, in obratno, seveda, ne moremo prevzemati odgovornost, če bodo
                  sprejete posamezne druge odločitve, ki niso skladne s stališči komisije.</p>
               <p>Ker bi bil rad tudi korekten do manjšine znotraj komisije, bi rad opozoril, da so
                  razlike znotraj komisije večje, zlasti glede dveh vprašanje.</p>
               <p>Prvo vprašanje zadeva način volitev županov. Tukaj je komisija podprla neposredne
                  volitve. Veliko podpore pa sta v komisiji dobili tudi dve drugi rešitvi. Rešitev,
                  da bi prepustili odločitev o načinu volitev županov občinam in pa rešitev, ki je
                  bila sprejeta v drugi obravnavi in ki določa, v katerih občinah so volitve
                  neposredne, v katerih ne.</p>
               <p>In drugo vprašanje, glede katerih so razlike znotraj komisije precejšnje, zadeva
                  časovni tempo uveljavljanja zakona.</p>
               <p>Pri tem je komisija podprla tako imenovano kompromisno rešitev, podpisano s strani
                  tudi vrste članov komisije. Prvo podpisani je gospod Anton Peršak, ki določa tempo
                  uveljavljanja za vse občine, omogoča pa tudi, da nekatere občine, v katerih so
                  stvari dozorele, lahko pohitijo in poizkušajo uveljaviti tudi nastanek novih občin
                  do junija, se pripravi, do pozne pomladi naslednjega leta. Moram reči, da so tudi
                  nekatere druge rešitve, ki so vložene z amandmaji, ki jih komisija ni podprla,
                  dobile v komisiji precejšnjo podporo. Eno od njih je bilo tudi glasovanje
                  neodločeno 8:8. Pri vseh drugih vprašanjih, vključno z vprašanji, ki zadevajo
                  financiranje občin, med člani komisije ni nobenih resnejših razlik. Vsi menimo, da
                  je potrebno občinam zagotoviti trdne in stabilne finančne vire. Razlikujemo se
                  glede poti, sredstev in načina zagotovitve teh ciljev.</p>
               <p>Še enkrat vas prosim za podporo stališčem komisije in njenim amandmajem in
                  stališčem, ki jim je, ko se je opredeljevala do amandmajev drugih poslancev
                  oziroma skupin poslancev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ribičiču, kot predstavniku predlagateljev in poročevalcu
                  Komisije za lokalno samoupravo, ki je bila matično delovno telo.</p>
               <p>Želi besedo predstavnik sekretariata? <stage xml:id="Redna-16-1993-12-18.stage31">(Ne želi.)</stage> Želi besedo
                  predstavnik Vlade? <stage xml:id="Redna-16-1993-12-18.stage32">(Ni.)</stage> Besedo dajem predstavnikom poslanskih
                  skupin. Gospod Peršak, poslanska skupina Demokratske stranke.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani poslanci, spoštovane poslanke! Po sprejemu zakona v drugi obravnavi je
                  po mnenju naše poslanske skupine ostalo nerazrešeno, in to je ostalo nalašč, če se
                  spominjate glasovanja takrat na koncu druge obravnave, nerazrešeno vprašanje
                  uveljavljanja lokalne samouprave oziroma tempa reforme in kako ta tempo v čim
                  večji meri omogočiti.</p>
               <p>V poslanski skupini smo razmišljali predvsem v okviru nekaterih dejstev. Verjetno
                  se tudi ostali lahko strinjate s tem, da je tisto, kar na nek način Ustava
                  predvideva ali zahteva, ki govori oziroma ustavni zakon govori, da je potrebno,
                  govori o zakonodaji, prilagoditi novi ustavi do 31. decembra letos, da je tu
                  vključena tudi neka predpostavka, ki je vpisana v ustavo. Ustava namreč govori o
                  tem, da v Republiki Sloveniji je zagotovljena lokalna samouprava in da se ta
                  samouprava dogaja na tak in tak način. Iz tega sledi, da je ustavodajalec mislil,
                  da bo do 31. decembra tudi stanje, da tako rečem, prilagojeno ustavnim normam. To
                  se ni zgodilo. Zgodilo se ni zato, ker prejšnja Skupščina in ta Državni zbor ni
                  pravočasno sprejel zakonodaje in ni omogočil, da bi se ta reforma godila skladno s
                  potekom mandata ali celo 31.12.1993. To dejstvo je potrebno povedati zaradi tega,
                  ker iz tega dejstva izhajajo konsekvence. Te konsekvence so, da so vse rešitve, o
                  katerih se danes pogovarjamo, na nek način človeku zasilne in je prilagajanje tega
                  stanja ustavnim normam v tolikšni meri, v kolikšni meri je to mogoče in
                  izvedljivo.</p>
               <p>V igri sta bili, to ponavljam zaradi tega, ker bi rad povedal stališče poslanske
                  skupine, na nek način dve relativno čisti, čeprav tudi ne do konca usklajeni
                  varianti z ustavo. Eno je podaljšanje mandata, drugo je bila neka rešitev, ki bi
                  šla generalno v volitve v okviru sedanjih občin in potem predvidela nek tempo tudi
                  za teritorialno prilagoditev.</p>
               <p>Demokrati smo takrat rekli, da se bomo opredelili za eno ali drugo varianto v
                  primeru, da bo ena ali druga dobila zadosten konsenz. S tem smo verjetno, upam si
                  reči, pokazali zadostno mero fleksibilnosti, da bi se politična žoga na tem
                  področju, po našem mnenju po nepotrebnem pretirano nemirna, umirila.</p>
               <p>Zgodilo se ni niti to, da bi se uskladili pri eni, niti pri drugi varianti in to,
                  kar je zdaj predlagano, je po našem mnenju neka rešitev, ki omogoča nek kompromis.
                  Tam, kjer, kot nekateri trdijo, da to je, so razmere zrele za to, da se gre v
                  oblikovanje novih občin. To naj bi sedaj predlagani 96. člen omogočil.</p>
               <p>Tam, kjer pač te razmere niso zrele, v to ne bi šli in bi šli v rokih, ki so tudi
                  predlagani v tem amandmaju, ki je že bil omenjen, s tem da je seveda treba
                  opozoriti na to, da je tam dan neki skrajni rok. Dan je skrajni rok 31. december v
                  amandmaju k sedanjemu 96. členu, skratka 31. december 1995, vendar je treba
                  upoštevati, da zakon predvideva, kot se temu reče, določeno časovnico.</p>
               <p>V nadaljnjih členih od 96. naprej, so kot veste termini od dne uveljavitve tega
                  zakona, v toliko časa se zgodi toliko, v toliko časa toliko in tako naprej.</p>
               <p>To je verjetno rešitev, ki omogoča nek optimalen proces. Predlagane so tudi
                  nekatere druge rešitve. Jaz se zdaj ne bi rad vrednostno do njih opredeljeval, bi
                  pa rad opozoril na nekaj. Rešitve, ki se predlagajo, pomenijo ravno tako
                  podaljšanje mandata. In to podaljšanje mandata je po našem mnenju možno samo z
                  ustavnim zakonom, ker je pač mandat ustavna materija.</p>
               <p>In drugič. Treba je pri tem, ko se ti predlogi dajejo, upoštevati to, kaj je že
                  sprejeto in kaj ni več mogoče spremeniti, ker členi niso bili spremenjeni v zakonu
                  o lokalnih volitvah.</p>
               <p>Vi veste, da en člen v zakonu o lokalnih volitvah pravi, da volitve v nove občine,
                  in to te prve volitve, izrecno govori o tem, da morajo biti izvedene 15 dni pred
                  iztekom mandata sedanjih skupščin.</p>
               <p>Če bi bila sprejeta tukaj neka rešitev, ki ne bi te norme spoštovala in ki ne bi
                  tudi vgradila izjeme kot zakonske izjeme, bi prišlo do kolizije dveh zakonov in bi
                  prišlo verjetno tudi na tem področju do spora, tako da se na koncu ne bi moglo
                  zgoditi nič od vsega tega, kar naj bi vendarle omogočilo. Na to se mi zdi važno
                  opozoriti, ker včasih sprejemamo določene stvari, ne da bi upoštevali, kaj piše v
                  drugem zakonu in potem ni mogoče tega uresničiti.</p>
               <p>Povedati moram, da bo pač poslanska skupina podprla tiste rešitve, ki omogočajo
                  kolikor toliko konsistentno izvedbo po tem, ko kot rečeno, ni bila sprejeta, v
                  narekovajih seveda, ne ena ne druga čista rešitev, se nam zdi, da je pač to kar se
                  predlaga za 96. člen, še nekje najbližji temu, kar je mogoče podpreti in pri tem
                  ne povzročiti dodatne prehude zmede. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Potrču kot predstavniku Združene liste.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Najprej bi rad poudaril, da v naši poslanski skupini ne samo podpiramo
                  sprejem zakona o lokalni samoupravi, temveč menimo, da je res velik napor, ki je
                  bil v Državnem zboru in v Komisiji za lokalno samoupravo storjen od julija naprej,
                  rodil tako besedilo zakona, za katerega je mogoče reči, da bo po njem lokalna
                  samouprava ne samo zaživela, ampak lahko imela tudi svojo vsebino. Mislim, da je
                  to bistveno, posebej v času, ko smo v zadnjih letih ne samo govorili o tem, da je
                  treba razmejiti funkcije države od lokalne samouprave, ampak smo funkcije države v
                  glavnem krepili, na področju lokalne samouprave ali sedanjih občin pa je obstajalo
                  vse manj ali skoraj nič.</p>
               <p>Ob tej temeljni podpori zakona naj povem samo dvoje temeljnih misli. Prepričani
                  smo, da bi bilo koristno tekom današnje razprave oceniti, ali ne bi ponovno vsi
                  tisti, ki smo se na različne načine opredeljevali, dali možnost državljankam in
                  državljanom ali občanom v lokalnih samoupravnih skupnostih, da župana le izvolijo
                  neposredno. O tem je bilo veliko razprave. Večina tistih, ki naj bi volili,
                  menijo, da bi bila neposredna volitev županov utemeljena in koristna. Mi v
                  Državnem zboru jim tega iz različnih, predvsem strankarskih interesov, ne želimo
                  omogočiti. Jaz povem, da bomo poslanci Združene liste glasovali za neposredne
                  volitve županov.</p>
               <p>In drugo. Največ razprav doslej je bilo o prehodu oziroma o roku in načinu
                  uveljavitve lokalne samouprave, predvsem povezano s tem, ali lokalna samouprava
                  pomeni nujno takoj in v celoti tudi kompletno novo teritorialno organiziranje
                  občin ali ne. Naše stališče je od vsega začetka bilo, da bi bilo koristno čimprej
                  tudi organizirati nove teritorije občin, vendar na način, ki zagotavlja, da
                  najprej občani, ko se bodo o tem odločali, vedo svoje pristojnosti in možnosti, da
                  se pred tem tudi ve, kakšna bo razmejitev funkcij med državo in lokalno
                  samoupravo, in da se istočasno tudi ve, kako bo teklo financiranje temeljnih
                  samoupravnih lokalnih skupnosti. Brez tega je odločanje o območju občin in o novih
                  občinah lahko danes lepa želja, jutri pa veliko razočaranje.</p>
               <p>Zato se nam je zdelo prav, da ne silimo z zakonodajo, da je ta odločitev nujno
                  potrebna v relativno kratkem času tam, kjer vsa ta vprašanja še niso domišljena
                  ali dogovorjena. Zato je bil naš predlog od vsega začetka, da naj bi se postavil
                  normalen, pameten rok - morda leta in pol, dveh - v katerem bi bilo referendume
                  mogoče izvesti.</p>
               <p>Ker je na tej točki prišlo do velikih razlik in polarizacije in ker so bili dani
                  mnogi očitki, da pač to pomeni nezmožnost uveljavljanja lokalne samouprave - kar
                  ni res, ker lokalna samouprava je predvsem tudi nova vsebina, ne pa samo
                  teritorialna organiziranost - smo v poslanski skupini razmišljali, ali naj ponovno
                  vložimo tak amandma ali ne. Odločili smo se, da ga ne vložimo, da do takega
                  nadaljnjega polariziranja ne bi prišlo. Za to smo se odločili tudi iz razloga, ker
                  ne bi želeli prevzeti očitkov, da tam, kjer so danes, po letu ali dveh temeljitih
                  razprav že prepričani, da bodo tudi še ob nejasnih razmejitvah pristojnosti, ob
                  nejasnem financiranju, šli v samostojno občino. Naj gredo! Da jim to ne
                  onemogočimo, smo rekli: prav, naj se podpre tudi taka možnost, vendar ne zahteva,
                  da morajo to storiti tudi tam, kjer v to še niso prepričani.</p>
               <p>Zato tudi mi podpiramo ta kompromisni amandma, ki za nas ni najboljši, ampak
                  rešuje sedanje razmere in zato smo ga tudi nekateri poslanci naše stranke
                  sopodpisali. Bomo pa nasprotovali in menimo, da ni koristno, da se je še nadalje
                  na tej točki polariziralo amandmajema, ki zahtevata podaljšanje mandata, in hkrati
                  v treh oziroma šestih mesecih opredelitev v vseh krajevnih skupnostih o tem, kako
                  naj se reorganizira oz. nanovo vzpostavi kompletna teritorialna razdelitev občin v
                  celi državi, v vsej Sloveniji. Mislimo, da je to nespametno in pričakujemo, da bo
                  prevladala strpna in v tem trenutku edino realna rešitev. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Besedo ima gospod Sušek kot predstavnik Liberalno
                  demokratske stranke.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Spoštovane kolegice in kolegi! Poslanska skupina Liberalno
                  demokratske stranke ocenjuje, da predlog tega zakona omogoča izpeljavo ene
                  največjih preobrazb naše družbe. Gotovo je še veliko nedorečenega, kar pa bo možno
                  v prihodnje še popraviti. Glede na to imamo do vloženih amandmajev naslednja
                  stališča:</p>
               <p>Vsi amandmaji, ki jih je praktično vložila Komisija za lokalno samoupravo - to je
                  k 13., 14., 21. členu, predvsem prvi in drugi točki, ter k 26. členu, ter k 40.
                  členu bomo dali pristanek in bomo glasovali enotno za.</p>
               <p>Polarizirani smo pa pri 42. členu, in sicer ta znameniti člen o volitvah županov.
                  Tu je pač prepuščeno osebni presoji vsakega poslanca Liberalno demokratske stranke
                  in se bo vsak posamično opredelil za to. Torej tukaj nismo dosegli enotnega
                  konsenza.</p>
               <p>Pri financiranju smo enotnega mnenja, da dejansko prometni davek praktično iz več
                  razlogov ne gre v dikcijo tega zakona, ker ima prometni davek čisto drugačen
                  pomen, kot pa dohodnina po kvaliteti in po načinu zbiranja in pa po namenu
                  pozneje. Glede na to je ena skupina vložila dodaten amandma, ki ga bom kasneje
                  tudi zagovarjal.</p>
               <p>Smo pa delno polarizirani do financiranja oziroma zagotavljanja minimuma, ki ga
                  predvideva amandma, novi amandma komisije, in sicer ki predvideva zagotavljanje
                  minimalne porabe na občana, na prebivalca po občinah, in sicer na 90%. Izgleda, da
                  bo tudi pri nas prišlo do različnega glasovanja, ampak večina se mi zdi, da
                  podpira 90%. Vsi tisti verjetno, ki pač podpirajo skladnejši regionalni razvoj
                  Slovenije.</p>
               <p>Podpiramo vse amandmaje k členu 72, ki ga je tudi Komisija za lokalno samoupravo
                  vložila, in sicer gre tukaj predvsem za boljšo utemeljitev osnovanja pokrajin.</p>
               <p>Sigurno je pa eden izmed bistvenih členov 96. člen, ki pač predvideva ta časovnik
                  in način preoblikovanja naših občin. Tukaj smo mnenja - poslanci Liberalno
                  demokratske stranke - da bi bila sigurno boljša, čista varianta, ena izmed čistih
                  variant, ampak smo ves čas zagovarjali kompromis in smo glede na to pristaši
                  dejansko dikcije, ki je bila v drugi obravnavi sprejeta, ki je pa sedaj z novim
                  amandmajem modificirana in delno izboljšana in bomo tudi njo zagovarjali. Toliko.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Prosim, gospod dr.
                  Zagožen, kot predstavnik Slovenske ljudske stranke.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! V Slovenski ljudski stranki smo mnenja, da smo žal izgubili že
                  veliko časa. Mineva dve leti od sprejema ustave. V veliko krajšem času, kot
                  reforma lokalne samouprave nam je na primer od plebiscita pa do osamosvojitve
                  uspelo sprejeti celo vrsto ustavnih zakonov, temeljno listino in se osamosvojiti.
                  Zelo slabo smo pa izkoristili čas doslej, da bi omogočili nastanek lokalne
                  samouprave, organizacijo lokalne samouprave v skladu z ustavo, sprejeto pred dvema
                  letoma.</p>
               <p>Menimo, da je občina kot samoupravna lokalna skupnost tako pomembna, da bi morali
                  omogočiti občanom njihovo ustavno pravico pravočasno, vsaj v skladu z ustavnim
                  zakonom za izvedbo ustave, ki je bil sprejet pred dvema letoma prav tako, da
                  organizirajo občine na novih principih, na principih lokalne samouprave in da so
                  take občine v lokalnih zadevah avtonomne in od državne uprave neodvisne. Menimo,
                  da bo predlagani zakon občinam v veliki meri omogočil uresničevanje tega
                  ustavnega načela. Bojimo se, da bo 96. člen vzel eno od temeljnih pravic občanom,
                  da določijo tudi območja občine v skladu z ustavo, tako kot piše v 139. členu, da
                  območje občine obsega naselja ali več naselij, ki so povezana s skupnimi potrebami
                  in interesi prebivalcev. Pravi, da je samo pravica občanov, da določajo, kaj so
                  njihove skupne potrebe in interesi in v skladu s tem določijo tudi območje
                  občine.</p>
               <p>Mi se nič v naprej ne zavzemamo za majhne občine, za razdrobitev občin ali kaj
                  podobnega. Prizadevamo se za ustavno pravico občanov, da na referendumih odločijo
                  in določijo svoj interes in s tem tudi območje občine, ki ga Državni zbor potem v
                  skladu z ustavo tudi uzakoni.</p>
               <p>Prepričani smo, če občani ne bodo imeli te možnosti in če bodo spomladi razpisane
                  volitve na območjih sedanjih občin, ne da bi prej bili opravljeni referendumi, da
                  bo razpis takih volitev neustaven, v nasprotju z ustavo. Občani imajo možnost na
                  tem referendumu, da se odločajo tudi za taka območja občin, kot jih imajo sedaj,
                  če ugotovijo, da je to v skladu z njihovim interesi. Ni jim mogoče te pravice
                  vzeti z zakonom. Mislim, da ne moremo tukaj razpravljati o tem, ali bomo ustavo
                  izvajali ali je ne bomo izvajali. Zaradi tega je po moji oceni dolžnost Državnega
                  zbora predvsem, da poskrbi, da se ustava spoštuje in sprejema tudi zakone, ki so z
                  njo v skladu.</p>
               <p>Še enkrat vas prosim, da premislite o vsebini 96. člena, ker verjetno ne bi bilo
                  ravno v čast temu Državnemu zboru in tudi ne Republiki Sloveniji, če bi po
                  sprejemu zakona o lokalni samoupravi in po razpisu volitev prišlo do množičnih
                  zahtev občanov, krajevnih skupnosti in občin po varstvu ustavnosti in zahtevkov o
                  presoji ustavnosti tega zakona. Ne vem, kako bi v Evropi gledali na to.</p>
               <p>Mi smo že velikokrat ponovili, da moramo upoštevati evropsko listino o lokalni
                  samoupravi. Sklicujemo se na to, če bo ta Evropa morda tudi Evropski svet
                  informiran o tem, da je Državni zbor sprejel nek zakon, o katerem morda večina
                  državljanov meni, da je v nasprotju z ustavo in da jim jemlje ustavne pravice. To
                  bo potem nenavadno odmevalo v Evropskem svetu. Prepričan sem, da ne bo prispevalo
                  k temu, da bi prišli do nove lokalne samouprave tako kot želimo.</p>
               <p>Bistveno se mi zdi, da izpolnimo vse ustavne pogoje. Med temi je referendum,
                  pravica do tega referenduma, izveden referendum pred razpisom volitev, eden od
                  temeljnih. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo kot predstavnik poslanskih skupin? Prosim, gospod
                  Mozetič, predstavnik Slovenskih krščanskih demokratov.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Lepo pozdravljeni! Ni prvič, da se nekateri naši predlogi v tem parlamentu
                  razglašajo za nespametne in se nas poziva k odgovornosti. Vendar bomo kljub temu
                  mi vztrajali pri nekaterih nespametnih predlogih. In eden od najbolj nespametnih
                  predlogov je morda za nekatere to, da bomo vztrajali pri tem, da se uresniči
                  ustava, kar zadeva lokalno samoupravo. V ustavi lepo piše, da je zagotovljena
                  lokalna samouprava, ki se uresničuje v lokalni skupnosti - ena od teh so tudi
                  občine - in da je potrebno ugotoviti voljo prebivalcev, preden z zakonom določimo
                  občino. Mi bomo torej na tem vztrajali; edino ustavno je to, da se to
                  zagotovi.</p>
               <p>Sedaj amandmajev posebej ne bi komentiral. Morda to: državna uprava, pristojnosti
                  občine, finance; res je, marsikaj tega se ne ve. To bomo morali tudi vsi mi, ki
                  tukaj sedimo, kolikor smo pač mi odgovorni in kolikor so odgovorni še tisti, ki so
                  bili pred nami, ali tudi Vlada - to odgovornost bo treba prevzeti. Strinjam se, da
                  morda določene stvari niso dovolj jasne. Je pa ena stvar: tudi državno upravo
                  nismo vzeli ven oziroma smo zakone nekako preložili, mislim pa, da bi takoj, ko bi
                  razčistili, kaj je državna uprava, in to točno določili in bi se točno poznalo in
                  bi se vedelo, kaj je lokalna samouprava. Tako, da potem tudi ne bi bilo več
                  različnih <gap n="....."/> <stage xml:id="Redna-16-1993-12-18.stage33">(ne konča)</stage> Priznam to, da so marsikje ljudje
                  zmedeni, ampak da smo jih mi zmedli s temi razpravami. Če bi se tukaj jasno
                  odločili, kaj je državna uprava, potem bi se tudi jasno videlo, kaj je lokalna
                  samouprava.</p>
               <p>Kar zadeva finance bi se nekateri predlogi, ki so napisani v tem osnutku oz. v
                  predlogu za finance, delno v tem času tudi uredili.</p>
               <p>Morda samo še, kar zadeva 96. člen. Tudi mi smo poskušali vsaj v začetku, pa
                  skoraj do konca smo sodelovali pri tem, da bi prišli do nekega kompromisa pri 96.
                  členu. Toda takoj po sprejemu amandmaja na drugem branju se je pokazalo, da zelo
                  različno razumemo stvari. Izgleda, da so šli nekateri v ta kompromis s tem, da bi
                  ta člen dejansko pomenil to, da bodo volitve aprila 1994, ne pa, da bi se ljudi
                  prej vprašalo, ali želijo občine ali jih ne želijo. Tako kot je sedaj napisano, je
                  nemogoče in je škoda časa za tiste, ki bi se želeli odločati, da bodo delali
                  občine, da bodo šli v referendum in potem na volitve meseca junija. Dejansko je
                  škoda časa in je tudi nemogoče ljudi prepričevati. Tudi za mene je neodgovorno, da
                  bi ljudi prepričeval, tako kot je sedaj v 96. členu napisano. Bolj pošteno bi
                  bilo, da bi se vložil tisti amandma, ki piše, da naj bodo volitve aprila 1994 in
                  da se bomo potem v naslednjih štirih letih pač odločali, ali bomo šli v lokalno
                  samoupravo ali ne. Vendar to ni naše stališče - ponavljam! Naše stališče je to, da
                  se ustava uresniči. Časa je bilo tudi že sedaj nekaj, saj ustava ni bila sprejeta
                  včeraj. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin? V kolikor ne, dajem
                  besedo poslankam in poslancem. K razpravi se je prvi javil gospod Franc Černelič.
                  Prosim.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Spoštovane poslanke in poslanci! Tudi sam sem eden izmed
                  predlagateljev tega zakona. Vseskozi sem poskušal slediti dikciji ustave in moram
                  reči, da je tudi Državni zbor pri prvi obravnavi dal popolnoma jasno podporo tej
                  dikciji, ki je zapisana. Kasneje je z raznimi dopolnili prišlo do deviacij, kar je
                  po eni strani normalno, in menim, da je ob drugi obravnavi še vedno nekako, da je
                  bila ustavna nit sledena, da pa je bilo že potrebno sprejeti kompromis. Sledili
                  smo predvsem 139. členu, kjer govori, da se občina ustanovi z zakonom s poprej
                  opravljenim referendumom. S koncem leta preneha veljati prejšnja in ne moremo več
                  voliti v trodomne skupščine. Torej ni občine. Nove volitve ne morejo biti v nekaj
                  starega, in mora pa biti izražena, pa lahko na isti teritorij, volja in predvsem
                  mora biti upoštevan ustavni del, kjer govori o prej opravljenem referendumu.
                  Opravimo referendum prej in opravimo tudi volitve, če se da v roku. Držimo se tega
                  termina in izpeljimo postopke tako, da bodo postopki korektni in da bo sistem
                  lokalne samouprave, ki je bil z ustavo določen in sprejet pred dvemi leti, tudi
                  izpeljan.</p>
               <p>Problemi so nastali tudi ob razumevanju dikcije 140. člena, kjer govori, da
                  pristojnost občine spada v lokalne zadeve, ki jih občina lahko urejajo samostojno
                  in ki zadevajo samo prebivalstvo občine.</p>
               <p>Strinjal sem se tudi s tem, da je nekaj določil napisanih zaradi tega, da je lažje
                  razumeti in ne samo to, da je sama pravica občine, da sama odloča o vseh zadevah.
                  Nenehno se je poizkušalo doseči, da bi bilo dirigirano. Sem seveda proti
                  dirigiranemu delu in smo v postopku nekoliko zadeve omilili. Prav tako smo nenehno
                  dobivali spremembo osnovnega smisla 143. člena, to je pokrajine. V zadnjih delih
                  amandmajev še vedno ta ustavni del po mojem videnju poizkuša na nek način preiti
                  tako, da ne bi bil sporen, vendar mislim, da so sporne zadeve ob teh, na novo
                  vloženih amandmajih.</p>
               <p>Sporno je bilo tudi vprašanje, kako voliti župana. Na začetku sem zagovarjal,
                  izhajajoč iz moje sredine, iz katere izhajam, direktne volitve. Prepričan sem, da
                  se bodo volivci v tistem mojem okolju tako odločili. Vendar sem pristal na
                  demokratično možnost, da drugod mislijo drugače. Če je drugače, potem naj bo tudi
                  ta možnost dana. Ves čas sem podpiral to dvojnost, da se odloči z referendumom,
                  ali želijo v nekem okolju, ki bo nastala občina direktne volitve ali ne. Prišli
                  smo do kompromisno oblikovanega 42. člena, ki je v predlogu kompromisen. Imamo z
                  amandmaji dve dikciji. Ena je absolutna, direktno voljenje in druga, ki je na pol.
                  Tu se moramo jasno zamisliti in poskušati pri pregledu in glasovanju posameznih
                  amandmajev, ne glede na to, kako se ji odbor odloča, ker odbor se je dostikrat
                  odločal tudi tako, da je bil preglasovan. Na koncu neko merilo to je, po drugi
                  strani pa je merilo vaš glas ob upoštevanju ustave.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Maks Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovani predsedujoči, spoštovani kolegi in kolegice!</p>
               <p>Komisija za lokalno samoupravo je vložila amandma na 54. člen iz razloga, da bi
                  podprla ponovno idejo, da se davek na promet nepremičnin prenese v tisto
                  kategorijo, kjer se te davščine popolnoma, v celoti knjižijo v korist občine.</p>
               <p>Ta isti amandma ima v sebi tudi en dodatek, ki vgrajuje tudi prometni davek. No in
                  ta naša skupina poslancev daje zaradi svojih pogledov na to področje dodaten
                  amandma na ta amandma. Predvsem zaradi tega, ker ne bi hoteli amandma na amandma
                  ravno zaradi tega, ker bi želeli ohraniti ravno tisto točko, ki zagovarja ta davek
                  na promet nepremičnin, da ostane občinam, vendar pa iz več razlogov pa ne moremo
                  soglašati pač s tem, da bi ta dikcija prometnega davka bila tudi tako grajena, kot
                  ga ta amandma komisije predlaga, predvsem in sledečih razlogov: pri prometnem
                  davku gre za davščino, ki se ne evidentira domicilno po občinah kot dohodnina. V
                  bodoče, kot veste, se bo ta prometni davek obračunaval drugače, in sicer kot davek
                  na dodano vrednost, kar tudi ne bo omogočilo evidentiranje po občinah.
                  Izhajamo</p>
               <p>potem iz tega, da so avtonomni viri občine vsi tisti, ki se direktno stekajo v
                  občinsko blagajno ter tudi tisti, ki se sicer posredno zbirajo, vendar se lahko
                  ugotavlja domicilno njihov izvor, na primer kot dohodnina. Tako je pač možna
                  primerjava potem med ustvarjenimi viri ter porabo, ker ravno ta problematika virov
                  in porabe, ta problematika bo ena najvažnejših tem bodočega razmišljanja in pa
                  kreiranje pri bodočem financiranju občin. Zato pač člani z nekaterimi členi tega
                  zakona pač zahtevamo, da je potreben zakon o tej finančni izravnavi, po katerem se
                  bodo, razmišljamo pač in želimo tako, cilj je tak, da se bodo objektivno
                  manjkajoča sredstva občin dofinancirala iz državnega proračuna, v katerega se
                  izteka tudi ta prometni davek oziroma novi davek na dodano vrednost. Ravno zaradi
                  te kompleksne ureditve tega vprašanja financiranja lokalne samouprave predlagamo
                  pač ta amandma na amandma.</p>
               <p>Ker sem pa že pri besedi, bi še izrazil svoje osebno mišljenje do amandmaja k 52.
                  členu, ki ga daje tudi komisija, in sicer tisti del, ki govori o tem, da naj
                  država zagotavlja občinam finančno izravnavo v taki višini, da bo javna poraba na
                  prebivalca v občinah dosegla v povprečju najmanj 90% povprečne porabe na
                  prebivalca v Republiki Sloveniji. Osebno sem pristaš tega na vsak način, kot sem
                  že prej povedal in bom glasoval za to, ker sem predvsem, glasoval bom za to, ker
                  sem predvsem pristaš in v popolni meri, v največji meri pač podpiram skladnejši
                  razvoj Slovenije.</p>
               <p>Pri tem financiranju občin gre praktično za dva kompleksa, in sicer, prvi kompleks
                  financiranja osnovnih nalog smo rekli in drugi, financiranje razvojnih nalog kot
                  takšne. Ravno zaradi tega, ker tu gre za en takšen kompleks, kjer se mi zdi, da je
                  treba zagotoviti nek minimum vsake občine, odločili se bomo pa tako ali tako
                  skupno za razvojne programe teh občin in tudi zakon bomo mi na koncu potrdili o
                  teh občinah in zaradi tega se mi zdi, da je enostavno treba tudi zagotoviti nek
                  minimum, recimo, da lahko bodoče asociacije teh lokalnih samouprav, da lahko
                  dejansko gospodari kot dober gospodar, to pa lahko samo takrat, kadar imajo malo
                  srednjeročne pa za dalj časa že lahko primerne vire pred saborniki. Predvsem
                  zaradi tega bom podprl ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sušku, besedo dajem gospodu Sisingerju.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da je že bilo to
                  predstavnikom posameznih poslanskih skupin povedano, v čem pravzaprav so bila ta
                  razhajanja v sami komisiji. Glede na to, da smo nekateri bili kot predlagatelji
                  tega zakona - sam sem med njimi - pa tudi v komisiji, mislim, da smo prišli
                  resnično do faze, v kateri smo tudi na zadnjih nekaj sejah pravzaprav prišli do
                  vseh teh zaključkov v tej smeri, da nismo našli, resnično nismo našli v komisiji,
                  kot vidite tudi po tem glasovanju, popolnega soglasja do teh odprtih vprašanj.
                  Zato smo seveda do dveh temeljnih - jaz se v ostala sploh ne bi spuščal - ker smo
                  se vendar le dokopali do večine zadev, kot vidite, da jih vendarle matično delovno
                  telo in komisija podpira, ampak smo pravzaprav pustili dve zadevi popolnoma
                  odprti; odprti, da odloči o tem Državni zbor. Mislim, da bi se mi sedaj tukaj, ko
                  smo porabili skoraj 20 sej v komisiji, da smo pripravljali pravzaprav in
                  razreševali te zadeve, smo resnično na koncu prišli do zaključka, da je najbolje,
                  da je Državni zbor tisti, ki bo odločil, ali bomo župana volili. Mi bi si lahko še
                  cel teden, ne danes, cel teden dopovedovali, kdo ima bolj prav, kdo ima manj prav
                  in kako naj pravzaprav župana volijo. Zato smo prišli konkretno pri tem vprašanju
                  pri 42. členu vendarle do tako imenovanih dveh odločitev, o katerih se bomo na
                  našem Državnem zboru izrekli.</p>
               <p>To se pravi, če bo večina podprla prvo, potem vemo, da se župana voli na
                  neposrednih tajnih volitvah. Če bo večina za drugo točko, za tako imenovano
                  kompromisno točko, kjer se voli tako ali drugače, to pomeni tudi občinski svet, to
                  pomeni, je točka 2, tega 42. člena in če je večina v Državnem zboru za to, bo
                  seveda večina za to. Je odločitev Državnega zbora tista, katera se bo zakonsko
                  moralo izvršiti. Mislim, da bi bilo škoda, da bi si mi tukaj sami sebe
                  prepričevali, glede na to, da smo se že, jaz osebno rečem, da smo se na tem
                  področju skoraj člani in predlagatelji izčrpali.</p>
               <p>Drugo, na koncu, da rečem samo še nekaj o 96. členu. O 96. členu je moje stališče
                  popolnoma enako, kot sem sedaj govoril o 42. členu zakona. Tudi pri 96. členu smo
                  porabili ogromno časa, vlagali maksimalni trud, da bi skušali najti en dogovorjen
                  kompromisni rok, kako te volitve izpeljati, kdaj v nove in tako dalje. Jaz o tem
                  ne bi govoril, ker pravim, da imamo sedaj to pred sabo. Vendar, mislim, da je prav
                  tako to pred nami isto vprašanje, kot je bilo za 42. členu. Pri 96. členu bo
                  Državni zbor, ker mi niti kot predlagatelji nismo uspeli v matičnem delovnem
                  telesu doseči soglasja, doseči to, kateri amandma pravzaprav naj bo. Mi sicer
                  pravimo, kaj podpira matično delovno telo, kaj podpira predlagatelj, vendar gre
                  vendarle za različne pristope k izvedbi teh volitev. In zopet smo tudi na tem
                  rekli, Državni zbor konec koncev naj bo tisti organ, ki bo odločal. In večina
                  Državnega zbora, ki se bo izrekla, da se glasuje oziroma sprejme volitve po točki
                  1, izvedejo se volitve po točki 2, ali da je dobil amandma 3. točke 96. člena,
                  tako bomo volitve izvedli. Mislim, da bi si mi zopet predolgo dopovedovali, kaj
                  storiti, da bomo izvršili ustavo. Ali volitve v stare občine, ali volitve v nove
                  občine? Kdaj v nove občine? Jaz mislim, da je ta odločitev pred nami in da jo
                  lahko izrečemo samo v okviru predlaganih amandmajev in jaz bi vas prosil, poslanke
                  in poslanci, resnično, kot eden izmed predlagateljev in članov tega matičnega
                  delovnega telesa, da se naj pokaže tu večinska volja Državnega zbora. Večinska
                  volja Državnega zbora in prav tako bomo morali tudi to izvršiti, kot je večina v
                  Državnem zboru se izrekla, volitve bodo potekale tako, kot se je večina odločila.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Jani Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod podpredsednik, poslanke in poslanci!
                  Najprej lep dan vam želim ob tej težki temi.</p>
               <p>V glavnem bi se usmerila na dve pomanjkljivosti, ki smo ju skušali v vseh treh
                  fazah tega zakona odpravljati, in sicer vprašanje pristojnosti občin. Upam, da smo
                  v tem 22. členu dogradili.</p>
               <p>Drugo vprašanje, ki pa mene oziroma vse občine najbolj zanima, je pa seveda
                  vprašanje financiranja. Iz občin smo dobili različne odmeve oziroma največkrat je
                  bila razlaga na ta tretji odstavek 52. člena taka, da si morajo občine same
                  zagotoviti 80% lastnih virov, da jim lahko da država še tistih preostalih 20. To
                  je v glavnem napačno tolmačenje. Naš namen je bil v glavnem, izboljšati
                  likvidnostno situacijo občinam, tako da je država dolžna oziroma bi bila država
                  dolžna dati občinam toliko lastnih virov, to se pravi, tak odstotek dohodnine, se
                  pravi vsem občinam, da bi lahko uspešno delovale.</p>
               <p>Zaradi teh odmevov smo mi predlagali spremenjen amandma, glavni del smo pa
                  usmerili res v zagotovitev osnovnih sredstev občinam, in sicer smo šli na to
                  varianto, ki je sicer v proračunskem memorandumu že opredeljena, in sicer, da
                  država zagotavlja občinam finančno izravnavo v taki višini, da bo javna poraba na
                  prebivalca v vsaki občini dosegla v povprečju najmanj 90% povprečne porabe na
                  prebivalca v Republiki Sloveniji. To je v glavnem določba, ki velja že za sedanje
                  stare občine, vendar me pa v bistvu preseneča amandma Vlade, ki pa pravi, da ne
                  glede na izvedbo referenduma o oblikovanju novih občin in izvedbo volitev,
                  pričnejo občine delovati s pričetkom proračunskega leta. Se pravi, da nove občine
                  pušča oziroma Vlada ni pripravljena narediti takih razmerij oziroma dati sredstva
                  občinam, se pravi novoustanovljenim občinam od 1.7. do konca leta 1994. Zato
                  ugotavljam oziroma lepo je, da je naša komisija podprla osnovni amandma, kjer se
                  novoustanovljenim občinam daje sredstva glede na povprečje prebivalcev v občini
                  oziroma glede na število prebivalcev se razdeli tudi občinski proračun.</p>
               <p>Ukvarjali smo se tudi z vprašanjem, kaj z investicijskim delom proračuna in smo
                  ugotovili, da je najbolje, da se ta investicijski del pelje naprej, tekoče zadeve,
                  tekoči proračun pa se razdeli glede na nove občine.</p>
               <p>Upam, da bo vsaj ta finančna določba prispevala k temu, da bomo dobili kaj več kot
                  deset teh občin, ki so predvidene v tem tretjem amandmaju na 96. člen. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ni več prijavljenih, sprašujem, želi še kdo v tej razpravi
                  sodelovati? V kolikor ne, bomo prešli na razpravo in glasovanje o posameznih
                  amandmajih. Prosim, gospod Madon.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Spoštovani! Želim le dve besedi o tem 96. členu. Kolegi, kolegice! Tukaj v tem
                  členu vidim to, kdo v novo lokalno samoupravo verjame in kdo v novo lokalno
                  samoupravo ne verjame.</p>
               <p>Lahko rečem, da tisti, ki ste podprli v prejšnji razpravi ta amandma oziroma
                  takšno rešitev, kot zdaj stoji v 96. členu, v novo lokalno samoupravo, za moje
                  razumevanje, ne verjamete.</p>
               <p>Premikanje uvedbe lokalne samouprave na leto 1996 je zame enostavno premikanje s
                  ciljem, da nove lokalne samouprave ne bo. Dejstvo je, da takšna rešitev, kot stoji
                  zdaj v 96. členu, da del občin lahko gre spomladi v volitve v nove občine, v
                  organiziranje novih občin; to nek manjši del in večina občin bo ostala po starem
                  sistemu. Pomeni, da te nove občine, ki se bodo organizirale letos oziroma
                  prihodnje leto spomladi, bodo prišle z dežja pod kap oziroma bodo pristale na nagi
                  riti, kot se reče po domače.</p>
               <p>To pomeni to, da bomo čez dve leti ugotovili, da takšnih novih občin - nesposobnih
                  preživetja, nefunkcionalnih, ne rabimo in takrat bo potrebno samo izvesti en
                  referendum, s katerim bodo naši jezni državljani ugotovili, da so te občine nefunkcionalne in da takšne nove lokalne samouprave ne uvajamo.</p>
               <p>Menim, da je to cilj in če je to cilj, sem proti, enostavno proti takšnim
                  rešitvam. Gre za to, kdo v novo lokalno samoupravo verjame in kdo ne in kdo je
                  pripravljen ustavo spoštovani in kdo ne. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Dimitrij Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane kolegice in kolegi! Seveda je mogoče postaviti
                  vprašanje tako, kot ga je postavil gospod Madon. Kdo verjame v lokalno samoupravo
                  in kdo ne verjame vanjo. Lahko pa se vprašanje postavi še nekoliko drugače. Kdo
                  verjame v demokracijo in kdo ne verjame v demokracijo? Kar se demokracije tiče,
                  mislim, da je popolnoma jasno, da je njen bistveni sestavni del to, da so volitve
                  v nekih urejenih in v naprej določenih razmakih - dobah.</p>
               <p>Te občine, ki danes funkcionirajo, bolj ne, kot ja, so bile izvoljene - vodstva,
                  poslanci, izvršni sveti, celotni aparat je bil izvoljen za štiri leta. Vsaka
                  rešitev oziroma rešitev, ki jo predlaga gospod Madon, predpostavlja, da se
                  podaljšajo mandati.</p>
               <p>Jaz ne verjamem, da je mogoče hkrati verjeti v demokracijo in hkrati podaljšati,
                  ne vem, na kakšen način in s kakšno osnovo, po kakšnem načelu, mandate obstoječim
                  občinam.</p>
               <p>Jaz mislim, da gre za vprašanje demokracije in da gre za dve interpretaciji in dva
                  načina razmišljanja o demokraciji pri nas. Jaz sem že zadnjič govoril - poskušal,
                  kolikor je mogoče preprosto govoriti o tej stvari. Govoril sem o tem, da se moramo
                  dogovoriti, ali bomo imeli volitve spomladi 1994 leta, ali ne bomo imeli volitev
                  spomladi 1994 leta.</p>
               <p>Jaz sem za to, da imamo volitve spomladi 1994 leta. Spomladi leta 1994 volitve
                  morajo biti, če verjamemo v demokracijo in vse drugo mora biti prilagojeno temu,
                  da volitve leta 1994 imamo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Madon in gospod Černelič.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Ne bom repliciral v vezi z demokracijo, kaj je demokracija in kaj ni, kaj je
                  spoštovanje ustave. Želim le to povedati, da enostavno vse, karkoli bo izpadlo,
                  tudi če bi izglasovali ta predlog, ki ga je Ljudska stranka dala, tudi to ni
                  rešitev.</p>
               <p>Dejstvo je, da bi tukaj morali doseči konsenz med vsemi strankami že v tem času
                  sprejemanja zakona in se odločiti, da bi vsi skupaj verjeli v novo lokalno
                  samoupravo in da gremo hitro.</p>
               <p>Namreč, če se zgodi, pa da sem bil jaz tako prepričljiv, da sprejmemo ta naš
                  predlog, pa da sta dve vladni koalicijski stranki proti temu in bosta delovali
                  proti temu, takšen sklep oziroma takšen člen zakona nič ne pomaga, si ne moremo s
                  takim zakonom pomagati,ker enostavno, če ni politične enotnosti, nove lokalne
                  samouprave ne bom peljali, nam bo kvečjemu tukaj spodrsnilo, eden kontra drugemu
                  delali in nič vpeljali. To je isto, kar je zdaj že v tem členu v zakonu. Nisem
                  repliciral v tem smislu, da bi govoril o demokraciji, kaj je demokracija in kaj ni
                  demokracija. Bili so predlogi, naši za nekoliko hiter, verjamem, da zelo težaven
                  prehod v letošnji pomladi - prihodnje leto v pomladi. Skrajnost je to, kar je
                  zamišljeno, da čez dve leti. S to rešitvijo bomo dokazali, da nove lokalne
                  samouprave ne potrebujemo. Bilo je pa mnogo vmesnih možnosti, da bi dobili neko
                  vmesno, boljšo, veliko boljšo rešitev. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Gospod Rupel, če bi bili vi res tako dosledni, potem bi volitve v
                  krajevne skupnosti že razpisali oziroma bi povzročili, da bi bile razpisane, kajti
                  doslej so bile tudi krajevne skupnosti jasno del samouprave <stage xml:id="Redna-16-1993-12-18.stage34">(če lahko tako
                     rečem)</stage> te krajevne skupnosti, zaradi tega, ker niso bili razpisani
                  datumi volitev, sedaj životarijo, tako da ne vemo, ali so legalni ali nelegalni.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika na repliko. Gospod Rupel. Ali je tudi replika, gospod Potrč? Repliko imajo
                  še gospod Zagožen in gospod Peršak.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani predsedujoči, drage kolegice in kolegi! Ravnokar je bilo izrečeno
                  nekaj, kar ne drži oziroma <stage xml:id="Redna-16-1993-12-18.stage35">(kako naj se izrazim)</stage> ne drži vode. Kako
                  naj jaz povzročim ureditev ali volitve v krajevne skupnosti? To državo vodi
                  koalicija, katere član ste tudi vi in vi imate škarje in platno, odločajte,
                  rešujte, dajte predloge in dajte že enkrat vladati konsistentno in na ta način, da
                  bo ta država razumela, da ima neko konsistentno vlado z neko jasno usmeritvijo.
                  Dajte se zmeniti med seboj, gospodje!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika na repliko, gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Moram dati repliko na repliko. Neveljavnost krajevne skupnosti je še iz tistega
                  časa, ko nisem bil zraven, vi ste pa bili. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Zagožen, potem ima repliko gospod Peršak in gospod Potrč.
                     <stage xml:id="Redna-16-1993-12-18.stage36">(Iz dvorane.)</stage> Niste se, gospod Potrč, po vrstnem redu ste se
                  tako javili, gledal sem po dvorani. Boste dobili besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! O demokraciji in volitvah bi rekel samo to, da volitve, ki so
                  razpisane v nasprotju z ustavo, najbrž ne morejo biti demokratično izvedene
                  volitve. Volitve, take ali drugačne, smo imeli in jih imajo marsikje, pa nismo
                  imeli demokracije. Sem za to, da so volitve čimprej, ampak po postopku, ki ga
                  predvideva ustava. Ustava pa jasno govori o tem, kako je treba organizirati
                  občine, da se lahko izvedejo demokratične volitve.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Javil sem se potem, ko je govoril gospod Madon, pa ne zaradi tega, da bi ga
                  napadel, ampak zato, da bi po njegovem drugem nastopu rekel, da se mi zdi, da je
                  začel na pravi način. Prvi nastop bi se dalo res razumeti kot da vsi tisti, ki smo
                  si <stage xml:id="Redna-16-1993-12-18.stage37">(zase bi upal reči)</stage> kar precej prizadevali, da bi do tega zakona
                  prišlo, da bi prišlo do reforme lokalne samouprave, da smo proti lokalni
                  samoupravi.</p>
               <p>Rad bi nekaj rekel. Vsi predlogi, ki so dani - v tem se strinjam z gospodom
                  Madonom, ki je zelo dobro ugotovil - naj bi bili taki, da bi bili konsistentni in
                  da bi bili izvedljivi. Nemogoče je dati predlog - vsi referendumi naj se izvedejo
                  do konca marca letos, volitve pa junija letos. Tak predlog je nemogoče dati zaradi
                  tega, ker preprosto ne znese v času. Ker zakoniki so že sprejeti in ustava govori
                  tudi o drugih stvareh, ne samo o tem, da je treba za ustanovitev nove občine imeti
                  referendum. Kajti ustava in ustavni zakon govorita tudi o tem, da zdaj že
                  obstojajo občine <stage xml:id="Redna-16-1993-12-18.stage38">(če ga boste pazljivo prebrali.)</stage> Ustavni zakon
                  govori o občinah, ki že obstojajo. Zakoni govorijo o tem, da so za razpis
                  referenduma potrebni določeni roki. Ustava govori o tem, da za določitev območij
                  občin se po referendumih sprejme zakon, ki bo določal te občine. Ta zakon mora iti
                  skozi ta parlament po določeni proceduri. Govori o tem, da so mandati štiri leta
                  in da nove volitve morajo biti - tako kot sem že prej povedal - najkasneje 15 dni
                  pred iztekom obstoječega mandata. To govori zakon. Če je možno vse skupaj
                  uskladiti, sem tudi jaz za to, da poiščemo rešitev, ki bo taka, da bo vse
                  zadovoljila. Rok za to smo zamudili, prijatelji. Ga ni več. Do 31.12.1993 ni več
                  mogoče izvesti referenduma. Edino to bi bilo konsistentno, če bi hoteli imeti v
                  rokih, ki so predpisani, normalne volitve v novih občinah. Zato je treba sprejeti
                  rešitev, ki je, jasno, da je kompromis, da na marsikateri strani pušča, ampak
                  dajmo sprejeti vsaj tako, ki najmanj lukenj pušča. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>S te govornice se ne zgodi tako redko, da poslanci dajejo izjave, ki ne
                  odgovarjajo siceršnjemu ravnanju strank. Takšna je bila tudi izjava gospoda
                  Madona. Zato je treba povedati, da so res bile stranke, ki so bile pripravljene v
                  času</p>
               <p>teh nekaj tednov iskati kompromis, in stranke, ki so bile za to pripravljene manj
                  ali ne. In na vseh posvetovanjih pri predsedniku Rigelniku se je to videlo. Za
                  kompromis so bile bolj ali manj pripravljene Liberalno demokratske stranke,
                  Združena lista, Zeleni, Demokrati in Slovenska nacionalna stranka; za kompromis pa
                  so bile manj ali ne pripravljene stranke, ki jih nisem imenoval in med njimi so
                  bili tudi Socialni demokrati in tudi Slovenska ljudska stranka. Zaradi tega pač do
                  kompromisa, ki se je iskal na najrazličnejše načine, ni prišlo; tudi tisti, ki je
                  napisan s prvo podpisanim kolegom Peršakom, dejansko ni kompromis, ampak je
                  kompromis tega dela, ki ga je že prej poskušal poiskati. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Zagožen in potem gospod Mozetič.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Temu ugovarjam. Ni res, da nismo pripravljeni na kompromisne
                  rešitve, vse dokler so te v okviru ustave. Nikoli pa ne bomo pristali na
                  kompromis, da bi skupaj z drugimi strankami kršili ustavo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Besedo dajem gospodu Mozetiču.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Kolegice in kolegi! Kompromis - v redu, kompromis. Mislim, da smo tudi v naši
                  stranki precej iskali kompromise. Vendar, kompromis je šel v tisto smer, kjer je
                  nekaterim odgovarjal. Nam, recimo, ta trenutek v tisto smer, v katero je šel, pač
                  ni odgovarjal. Moramo biti pa toliko odkriti, da je vsaka stranka pri vsaki
                  verziji, ki je bila podana, imela eno točko, od katere ni odstopila. To bi si
                  morali odkrito povedati! Večina strank, ki so bile imenovane, da so sklenile
                  kompromis, so se pač zedinili na eni točki in zato je ta kompromis - tudi če
                  štejemo poslance - doživel podporo; toda ne, da bi druge bile proti kompromisu.
                  Toliko, kar zadeva kompromis v tem delu.</p>
               <p>Ker sem pa že tukaj, bi to izkoristil, da se ne bom še enkrat javljal. Dejstvo je
                  - z gospodom Ruplom se strinjam - glavni problem so volitve aprila 1994. Toda
                  sedaj se res odločimo, ali gremo aprila 1994 na volitve v stare občine, po starem
                  sistemu, ali bomo naredili kaj drugega. Če hočemo iti na volitve aprila 1994 -
                  nekaj bi vzeli od novega, nekaj bi vzeli od starega, potem se mi zdi to res
                  nemogoče. To pa je temeljna odločitev. Saj, če ne bi bilo volitev drugo leto,
                  potem dosti teh zadev, ki jim imamo sedaj v prehodnih in ne vem katerih določbah
                  še, sploh ne bi bilo problematičnih, ker bi pač imeli še toliko in toliko časa.
                  Toda, če pa gremo v volitve aprila drugo leto, potem mislim, da moramo biti
                  dosledni do konca; potem je nesmiselno reči, da ta zakon sprejmemo, zato da ga
                  letos sprejmemo, ampak ga sprejmimo šele po aprilu in bomo potem naslednji 4-letni
                  mandat delali nove občine. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Ribičiču.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Bil sem med tistimi relativno redkimi poslanci tega zbora, ki za to
                  govornico in v komisiji niso poudarjali samo stališč svoje stranke in iskali
                  argumente zanje, ampak sem skupaj z nekaterimi drugimi - kot so gospod Peršak, v
                  eni fazi gospod Pukl, gospod Podobnik, tudi gospod Mozetič - poskušal iskati
                  rešitve, ki bi presegle te polarizacije. Nisem se strinjal takrat, kadar je nekdo
                  poskušal diskvalificirati nasprotno stališče kot protiustavno stališče. In imeli
                  smo take poskuse, recimo, da podaljšanje mandata nikakor ne pride v poštev, da je
                  v nasprotju z ustavo, da ni mogoče. In moram reči, da se stvar ni zaustavila pri
                  tem vprašanju, ampak se je zaustavila takrat, ko smo postavili vprašanje, ali
                  lahko podaljšujemo mandat tudi tistim občinskim skupščinam, ki sedaj ne delujejo,
                  ne funkcionirajo. Poskušalo se je in se tudi sedaj poskuša dokazovati, da je neka
                  procedura in čas, ki ga opredeli ta zakon, za svojo uveljavitev protiustaven.
                  Osebno menim, da gre tukaj v bistvu za vprašanje, kako hitro smo sposobni
                  uveljaviti novo lokalno samoupravo. Slabo bi bilo, če sedaj v naprej in
                  izključujoče rečemo, kdo je za lokalno samoupravo in kdo ni, ker gre v bistvu samo
                  za različne poglede na to, kako hitro uveljaviti to lokalno samoupravo.</p>
               <p>Pri tem bi rad opozoril, da amandma, katerega prvi podpisnik je gospod Peršak,
                  nekatere stvari spreminja. In sicer se poskuša izogniti podaljševanju mandatov pri
                  tistih, ki bi želeli pohiteti. Opozarjam pa tudi na tisti amandma, ki zagotavlja
                  finančno podlago za delovanje novih občin. Tiste občine, ki bi pohitele, ki bi se
                  za to odločile, ker mislijo, da so stvari pri njih dozorele, jim skuša, če bo ta
                  amandma sprejet zakon dati nek poseben položaj s zelo jasnim namenom. Je točno
                  nasproten temu, kar je rekel gospod Madon. Vsi skupaj bi morali biti
                  zainteresirani, da bi tiste občine, ki bi to možnost zbrale, da bi pri tem uspele
                  in bile uspešne. Pokazale bi, da lokalna samouprava lahko zaživi v tej svoji
                  teritorialni dimenziji. V zvezi s tem moram reči tudi to, da govoriti o starih in
                  novih občinah je lahko tudi neprepričljivo. Več dimenzij ima ta zakon. Ena
                  dimenzija v tem zakonu je dobila največjo podporo med ljudmi. To je
                  racionalizacija organizacije občine, se pravi volitve občinskih svetov in
                  občinskih županov namesto sedanjih velikih občinskih skupščin, izvršnega sveta. To
                  je pomembna dimenzija, ki jo uveljavljamo takoj, se pravi že z uveljavitvijo tega
                  zakona, s spomladanskimi volitvami v občinah, ki bodo teritorialno enake ali
                  ne.</p>
               <p>Druga zelo pomembna dimenzija oziroma tudi najpomembnejša zadava je obseg
                  pristojnosti občin. Tukaj gre za novo razmejitev pristojnosti med državo, za
                  prenos mnogih upravnih in drugih državnih zadev, ki so jih sedaj izvajale občine
                  na državne organe. To ni odvisno od današnje odločitve ampak kdaj bo sposoben
                  Državni zbor sprejeti zakonodajo o državni upravi in kdaj bo ta prenos
                  zagotovljen. Očitno je, da s 1. januarjem ne bo mogel biti, ker te zakonodaje še
                  ne bomo imeli.</p>
               <p>Bil bi za to, da se omeji razprava, kolikor je mogoče na to, da so pogledi
                  različni. Menim, da ena in druga stran, tista, ki je za to, da se bolj pohiti in
                  druga stran, ki meni, da je potrebno stvari delati bolj temeljito in bolj
                  umirjeno, utemeljujeta oziroma želita svoje poglede v tem, da bi po poti, ki jo
                  predlagata, prišli do boljše lokalne samouprave. S tega vidika bi omenil, katere
                  so faze, ki so pred nami, ko gre za uveljavitev zakona v tisti točki, ki zadeva
                  teritorialno preoblikovanje občin. Rad bi opozoril na to, da pred nami ni
                  enostaven proces, ki ga je mogoče narediti na hitro. Opozoril bi na negativne
                  izkušnje v tistih bivših socialističnih državah, kjer so preko noči, kot v
                  sosednji Hrvaški in še nekaterih, uveljavili to hitro preoblikovanje in
                  oblikovanje ogromnega števila majhnih občin. Prišlo je do zelo resnih zapletov, do
                  tega, da marsikje ne živijo še sedaj te občine in odprlo se je vprašanje druge
                  ravni v državah kot so Madžarska, Poljska in Hrvaška, pa še kakšna od teh
                  držav.</p>
               <p>Tisto, kar je posebnost slovenske ustave, na to posebnost smo lahko ponosni, ker
                  je posebnost tudi v okviru držav Evropskega sveta, so referendumi, ki morajo biti
                  izvedeni v občinah. Tega običajno po svetu ne poznajo, tukaj smo naredili korak
                  naprej in zagotovili, da nobena občina ne bo ustanovljena ne da bi bil izveden
                  referendum. To narekuje tudi izredno zahtevno demokratično proceduro. Da bi ti
                  referendumi bili neka etapa ali odločilna etapa odločanja ljudi, odločanje, ki pa
                  ni enostavno oziroma je veliko bolj zapleteno in dolgotrajno kot če bi o tem
                  odločal Državni zbor brez, da bi prej povprašal za mnenje ljudi.</p>
               <p>Priprave na tako odločitev kot so referendumi o oblikovanju občin nikakor niso
                  enostavni. Kot svoje mnenje bi izrazil to, da se nam lahko zgodi, da bi hitro
                  preoblikovanje vodilo do hudega razočaranja in bi se na ravni celotne države
                  kompromitirala ideja, ki je za demokratično ureditev Slovenije izrednega pomena,
                  to je ideja lokalne samouprave.</p>
               <p>Če na kratko naštejem etape, ki so nujne pri taki odločitvi, je ena od njih
                  izoblikovanje strokovnih podlag za oblikovanje občin. Moram izraziti nestrinjanje
                  z mnenji, ki so bila povedana za to govornico, v tem smislu, da omejujemo voljo
                  ljudi. Moram reči, da odločitve, ki jih je ponudila komisija, in stališča, ki jih
                  je dala komisija tudi do drugih zakonov s tega področja, zakona o referendumih za
                  oblikovanje občin in o lokalnih volitvah, ne opravičujejo takšnega stališča. Ravno
                  nasprotno. Opozoril bi na to, da Državni zbor, če bodo stališča komisije
                  upoštevana, ne bo mogel vsiljevati ljudem svoje členitve Slovenije na občine.
                  Tukaj prepuščamo odločitev ljudem zelo široko. Pogoji so zapisani res zelo okvirno
                  in večino pogojev je potrebno izpolniti za to, da se lahko oblikujejo občine.
                  Potrebno je dati čas in dati strokovne in druge možnosti za to, da se ljudje
                  pripravijo na sprejemanje te odločitve. Te odločitve niso stvar Državnega, zbora
                  ampak so stvar zborov. Zbori občanov na terenu, če bo spoštovano stališče tega
                  Državnega zbora, potem tudi občani s podpisi lahko zbirajo predloga, dajejo
                  predloge za to kako se oblikujejo območja. Ko ta območja na podlagi predlogov s
                  terena, za tem bodo tisoči zborov in ko dobi Državni zbor vse te predloge, ko jih
                  uredi, predlaga območja. Nek usklajevalni postopek imamo predviden že na občinski
                  ravni, druga raven je usklajevanje v Državnem zboru. Ko Državni zbor določi
                  območja za referendume, je možen tudi ugovor občin. Ti ugovori ne bodo tako nežni
                  in tako redki, kot so bili pri upravnih okrajih, ampak bodo seveda zelo ostri, ker
                  bodo ljudje ali zelo zainteresirani ali pa hudi nasprotniki oblikovanja občine po
                  nekem predlogu in tukaj lahko seveda pride do zelo resnih zapletov. Pa tudi če do
                  teh resnih zapletov ne bo prišlo, bodo odločitve Državnega zbora, kjer se
                  razpišejo referendumska območja, preteklo kar precej časa. Potem gre za razpis in
                  za izvedbo referendumov. Tisti, ki misli, da je to ključno ali pa najtežje
                  vprašanje, se seveda moti. Takrat, ko so stvari razčiščene, ko je območje
                  določeno, ko je vprašanje postavljeno, je seveda razpis in izvesti referendum
                  najlažja stvar. To ni nič bolj zahtevno kot neke lokalne volitve oziroma je s
                  tehničnega vidika še manj zahtevno. Seveda do resnih zapletov pa pride takrat, ko
                  bo prišlo do vprašanja, kako tolmačiti referendumski odgovor. Po predlogu, ki ga
                  imamo za drugo branje zakona o referendumu za oblikovanje občin, je tam
                  postavljeno vprašanje približno takole, ali ste za to, da se na vašem območju
                  ustanovi občina. Če se bo večina državljanov odločila za takšen odgovor, je
                  jasno, da bo občina tam nastala. Če bo večina proti, seveda ta odgovor ni jasen.
                  Ve se, da tam občina ne more nastati. Kam se bo to območje priključilo, h kateri
                  občini, seveda ni odvisno samo od ljudi, ki so glasovali na tem območju, ampak
                  tudi od ljudi v tisti občini, h kateri naj bi se ta del priključil.</p>
               <p>To so torej zapleti po izvedenih referendumih in potem smo pri fazi sprejemanja
                  zakona o določitvi območij. Državni zbor bo tukaj imel seveda odločilno besedo na
                  podlagi referendumov in ko bodo določili območja občin, se postavlja seveda
                  vprašanje, ali lahko Državni zbor sprejme takšen zakon v eni obravnavi.
                  Strokovnjaki s področja poslovnika za delovanje tega parlamenta menijo, vsaj tako
                  so meni rekli, da je izredno težko to delati v eni obravnavi. Tukaj se ne moremo
                  sklicevati na tiste razloge, ki bi opravičevali, da bi istočasno opravili vse
                  obravnave v tem Državnem zboru, se pravi, da moramo računati, da bomo morali ta
                  zakon uvrstiti vsaj na dve seji in tudi tukaj opozarjam, da imajo ljudje možnost
                  ugovora in da bo te ugovore treba razreševati in sedaj smo šele pri razpisu
                  volitev. Sedaj pride pač razpis volitev in izvedbe volitev v nove občine in pa v
                  občinske svete.</p>
               <p>Videl sem, da je bilo nekaj nervoze, ko sem to razlagal, kot da to morda ne spada
                  na današnjo razpravo. Ampak točno to spada v današnjo razpravo. To, kar sem jaz
                  govoril, je mogoče za koga od vas predolga diskusija, ampak mi bomo morali to
                  izvesti. Za te faze bo odgovornost nosil ta Državni zbor in še posebej tudi
                  Komisija za lokalno samoupravo, pa strokovna služba Vlade in še marsikoga drugega.
                  In moja ocena je, da če sprejmemo ta amandma, ki ga je prvi podpisal Tone Peršak,
                  da v tem primeru do konca leta 1993 imamo kar zelo veliko dela in to intenzivnega
                  dela, seveda pa najbrž nihče od nas ne želi, da bi se ukvarjala cela Slovenija
                  samo s tem vprašanjem. Recimo, eno leto, v katerem bi bilo tudi možno na zgoščen
                  način opraviti te stvari, če bi bila sprejeta varianta v podaljšanju mandata, za
                  katero ni bilo dovolj politične volje. To so nekateri argumenti, zaradi katerih
                  jaz menim, da je kompromisni predlog sprejemljiv, ker daje komaj dovolj čas za
                  intenzivno uveljavljanje tega zakona, obenem pa daje časa, daje možnost, da bi
                  nekateri pohiteli, ampak pohiteli zaradi tega, ker se v preteklih letih razčistili
                  vprašanja, kaj želijo s svojim območjem. Mi smo se soočili s predlogi za
                  oblikovanje nove občine v Zrečah že pred, mislim, da skoraj desetimi leti in če so
                  tam te stvari v desetih letih pač dozorele do te stopnje, da danes lahko te faze,
                  o katerih sem govoril, sprejmejo zelo hitro, ker se vsi krajani strinjajo, vsi
                  prebivalci Zreč strinjajo, da je to treba tako narediti, potem lahko seveda
                  pohitijo in je tudi prav, da država da podporo takšnim težnjam, da jim zagotovi
                  potrebno finančno samostojnost za funkcioniranje, ampak nikakor pa ni možno
                  sklepati seveda iz teh izjemnih primerov, da je vse to možno v tako kratkih rokih
                  storiti v celi Sloveniji in v vseh tistih občinah, kjer to dozorevanje ni potekalo
                  v zadnjih desetih letih ampak bo spodbujeno pravzaprav ali pa je bilo spodbujeno
                  šele v zvezi s pripravami na ta zakon. Mi smo ta zakon seveda zelo dolgo
                  pripravljali, več kot tri leta in uveljavitev, kot je tukaj predvidena, nikakor ni
                  mogoče šteti za zavlačevanja, ampak za odgovoren in resen poskus intenzivnega
                  uveljavljanje tega zakona.</p>
               <p>Zaradi tega bom jaz podprl kompromisni predlog, ki je vložen in mislim, da je
                  prav, zdi se mi zrelo, zrelo tudi od stranke, kateri pripadam in ki vedno ni bila
                  navdušena, da sem ponujal neke kompromisne rešitve, s katerimi se ni strinjala, se
                  mi zdi zelo zrelo, da ni vložila svojega pogleda in takšnega predloga, kot ga
                  recimo zastopa Državni svet, ki ne bi omogočal tistih izjem, o katerih sem tukaj
                  govoril. Zdi se mi prav, da čeprav tukaj nismo soglasja dosegali, da se klub temu
                  s preglasovanjem ne poskuša uveljavljati neka čista rešitev, ampak se išče nekaj,
                  kar poskuša združevati dobre strani enih in drugih predlogov. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, besedo ima gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Spoštovani, jaz mislim, da je v tem govorjenju o
                  vsem in v prvi, drugi, že pri prvi in drugi obravnavi, in da ne najbolj bistveno
                  tisto, kar je gospod Sisinger povedal. Namreč večina v tem zboru bo izglasovala
                  tako ali tako samoupravo. Gospod Potrč, mislim, se oproščam, ker ga ni trenutno
                  tukaj, ga ne vidim, je pa naštel, katera večina. To je nova oziroma stara levica.
                  Ta je izglasovala drugo, v drugi obravnavi to, kar je izglasovala, ta je, njeni
                  predstavniki naj mi oprostijo nekateri, to ni moj izraz, kolegi so mi rekli, je
                  sejala meglo in uspešno prepričala po terenu, da rečem grdo, po občinah s svojimi
                  predavanji, je sejala in ustvarjala lepo meglo, da je nemogoče nekaj, danes se
                  strinjam z gospodom Madonom, ga tudi ni tukaj, je rekel nočemo, nekaj bomo
                  naredili, predstavili nekaj takega, kar ni sprejemljivo. Trenutno večina ne želi,
                  da bi šli v nove občine, ker bo izgubljala. To je legitimno, s tem se strinja, pač
                  bodo svojo večino uveljavili in bodo obdržali občine, komune še za štiri leta,
                  vmes pa sejali še nekaj megle s tem, da bodo nekaterim, kot je bilo že danes
                  rečeno, omogočili, da bodo dejansko samo še potrdili, da je tisto, kar so
                  predlagali, nemogoče, to so tiste majhne občine, tisti deli občin, ki se bodo
                  izločili, za katere pa se seveda danes strinjamo, da jim bomo omogočili, ker so
                  sposobni in usposobljeni, da bodo šli na referendum deli občin, da bodo izvedli
                  volitve v občine in za župane, ker so usposobljeni. Te naše občine, ki so današnje
                  komune, ki imajo vse strukture, za njih pa je potrebno ogromno časa do aprila
                  1994, ko imajo še mandat sedanje skupščine, pač, da bi referendume v vseh občinah
                  izvedli, za te ni časa. Potrebujemo ogromno več časa. Za te nove, ki nimajo danes
                  še nič oziroma so krajevne skupnosti, je dovolj časa. Volitve v aprilu, to je
                  potrjevanje komun. Še enkrat ponavljam. In jaz sem proti takemu.</p>
               <p>Glejte, nisem sodeloval pri pripravi na nove samouprave, ampak moram reči, da so
                  kolegi v stranki in tudi nekateri resno delali in pošteno poskušali najti
                  kompromis. Kompromis se ni našel. Kompromis se je našel v večini in se bo našel
                  tudi sedaj in je škoda razpravljati in razpredati še naprej, kaj bo, kaj je dobro,
                  kaj je ustavno, kaj je protiustavno, kaj je za ljudi dobro, če jim nekaj ponujamo,
                  izvajamo pa drugo. Jaz sem za to, da se za drugi amandma 26. člena, ki ga
                  predlagajo Krščanski demokrati, do 30. 4. da se izvede referendume v vseh občinah.
                  Če je možno tistim, ki so na novo ustanovljeni - še enkrat ponavljam - da bodo to
                  izvedli in občino izvedli, je tudi v vseh ostalih še toliko bolj možno to izvesti
                  in da se volitve v nove svete - normalno, kako bomo pa sedaj volili, še enkrat
                  vprašam, gospod dr. Rupel. Ali v nove, v stare, v srednje svete? V katere svete
                  bomo? To je na vaše govorjenje in da se v nove občine voli 30.6., kot je
                  predlagano in tudi za župane. In mislim, za župane naj bo demokratično, potem pa
                  opustimo tiste amandmaje, ki so bili že v drugi obravnavi, potem bomo pa rekli,
                  kdor je predlagal župana, bo imel pa tudi oblast. Hvala lepa za tako demokracijo,
                  še enkrat ponavljam. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz sem sicer dobil ogromno iztočnic. Bi pa rad samo eno stvar
                  povedal. Ko poslušam gospoda Geržino, nikoli ne vem, ali prihaja iz Ajdovščine ali
                  je bolj podoben tistemu junaku E.T., ker to, kar je bilo predlagano kot kompromis,
                  je treba le povedati, da ni predlagala neka levica, nova ali stara, ampak je bil
                  to kompromis, ki smo ga skupaj pripravili s Krščanskimi demokrati in kateremu so
                  potem seveda v veliki meri, ker se je pokazala možnost, da na tem naredimo v
                  bistvu prehod v to tretjo fazo, naredimo tudi prehod k novim volitvam, so
                  pristopili tudi drugi, ki so videli, da na tem nastaja neka večina, ker je mogoče
                  oblikovati zakonodajo, kjer je mogoče priti do volitev in relativno hitro tudi do
                  novih občin.</p>
               <p>Meni je žal, da ljudje, ki so z veliko strpnostjo sodelovali tudi iz strank,
                  katere sedaj nasprotujejo temu, da niso uspeli prepričati ljudi v svojih strankah,
                  ampak glede na to, kaj govorijo drugi - ne mislim sedaj na gospoda Mozetiča, pa
                  gospoda Podobnika, starejšega, ki sta pomagala pri teh kompromisih, me ne čudi, da
                  v bistvu ne moreta predstaviti nikoli na teh usklajevanjih konsistentnega stališča
                  svojih skupin. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Geržina ima repliko, potem gospod Podobnik. Tudi replika. Potem gospod
                  Mozetič.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa. Nisem mislil priti gor, ampak ker gospod Školč vedno uporablja za
                  diskvalifikacijo človeka - predgovornika, ko nima argumentov, da ga napade osebno,
                  zato sem rekel <q>"gor"</q>. On je tudi toliko pameten, da ve, da gre to v eter in potem
                  nekoga diskvalificiraš.</p>
               <p>Kar se pa tiče kompromisa, jaz mislim, da kompromisa ni, kljub temu, da se je
                  gradil strpno in na račun nekaterih. Nekateri so zmagovali in dokončno zmagali v
                  skupni levici. Ponavljam še enkrat. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika, ponovno gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz sem hotel samo pojasniti, kdo je podpisal tisti kompromis. Mislil
                  sem seveda glede na to, kar govori gospod Geržina, da je levica nekaj slabega.
                  Opravičujem se mu, če on meni ljudi v SKD-ju za levico, potem nimam nič proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Podobnik ima repliko. Repliko ima tudi gospod Mozetič in gospod Pregelj,
                  tudi gospod Pucko. Prosim, gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Moram povedati, da nikakor nisem bil podpisnik tega t.i. kompromisnega
                  predloga, ki je v sedanjem 96. členu. Odločno sem mu nasprotoval. Res pa je, da
                  sem sodeloval v t.i. delovni skupini, ki je pripravila nekaj različnih variant.
                  Sem pa vztrajal in tudi danes sem prepričan, da je ustavna samo ena rešitev.
                  Kadarkoli in kjerkoli bodo volitve, pred tem mora biti referendum. Če ne bo
                  referenduma, bodo te volitve neustavne. Lepo vas prosim, vsi tisti, ki ste
                  strokovnjaki, bodite toliko pošteni in priznajte to. Že večkrat sem javno vprašal,
                  ali je možno spomladi razpisati volitve v teritoriji starih občin, brez da bi pred
                  tem v tem teritoriju naredili referendum? Niti eden mi ni še odgovoril, da je to
                  možno, ne da bi pri tem kršili ustavo. To vprašanje ponovno postavljam in mislim,
                  da bi bilo korektno, da na njega dobim tudi odgovor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Mozetiču in potem gospod Pregelj.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Repliko sem prijavil zato, da sem prej prišel do besede. Gospod Školč, jaz sem že
                  povedal, da smo bili od začetka pri tem kompromisu in to, da sem bil zraven precej
                  udeležen, tudi pokaran od nekaterih, ampak ne skrivam tega, to sem že povedal. Že
                  prej sem hotel Cirilu Ribičiču postaviti vprašanje - ko je razložil vse faze, ki
                  so potrebne - kako si predstavlja, da bi se ta kompromisni predlog za tiste
                  občine, ki bi lahko šle naprej, izvedel. On je nekako že odgovoril, tako da mu ni
                  več treba, vendar iz odgovora sem prišel končno do spoznanja in lastnega
                  prepričanja, da to ni kompromis. Zato tega tudi ne določam, ker je jasno, da nihče
                  ne more iti naprej. Ne vem, zakaj bi Zreče šle, ne vem, zakaj bi Medvode šle;
                  nihče ne more iti naprej, tako kot je po vsej tej proceduri, po vseh teh zadevah,
                  tako kot je stvar pripravljena. To ni kompromis. To je t.i. delovna druga
                  varianta, ki smo jo imeli v obravnavi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Preglju. Gospod Zagožen, je replika?</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Pred seboj smo imeli predstavo tandema, sestavljenega iz gospoda
                  Potrča in gospoda Ribičiča. To je znan tandem. Že tri leta ju opazujem pri
                  njihovem delu. Bistvo tega nastopa je bilo predvsem v tem. Gospod Potrč je hkrati
                  opravil dve nalogi. Prva naloga gre v napad na opozicijo oziroma izziv, da bi mu
                  šli masovno replicirati. Drugi, zelo pomemben moment njegovega nastopa je bil
                  pojasnitev celotni slovenski javnosti, da so oni čisti, da so oni naredili vse za
                  uvedlo lokalne samouprave, kriva je pa ta uboga opozicija, ki ima manjšino v
                  parlamentu. Oni so svoje naredili. Tri leta delajo zakon, se trudijo, ta gnila
                  majhna opozicija jih pa ovira. To je njegova glavna tema. S tem je hotel oprati
                  svoje ime. Dejstvo je, da vsak zakon, ki ga zbor sprejme, za seboj nosi ime
                  svojega glavnega menegerja, svojega avtorja - če je to minister je ime ministra, v
                  tem primeru bo to Ribičičev zakon. V kolikor bo ta zakon dober, bo to njegov
                  spomenik. V kolikor bo slab, bo to nekaj drugega. Dejstvo je, da se gospod Ribičič
                  tega zaveda, zato je danes v svojem nastopu še enkrat hotel pojasniti vse dobre
                  namene, s katerimi je poskušal ta zakon graditi. To že vse vemo. Vemo, da bo ta
                  nova lokalna samouprava boljša, ker bo bolj ekonomična, ker bo bolj neposredna,
                  ker bo omogočala ljudem res pravo lokalno samoupravo in uresničevanje njihovih
                  lokalnih interesov, itd. - to lahko govorim še tri ure. To vse vemo.</p>
               <p>Tisti postopek, ki ga vi predlagate, gospod Ribičič, kako priti do referenduma, to
                  je vaša inovacija. To je inovacija iz prejšnjega samoupravnega sistema, ki si je
                  izmišljala izredno komplicirane postopke in jih nikoli ni pripeljala do konca in
                  so se ves čas reševali postopki in nikoli vsebina. In zato je tisti sistem
                  propadel oziroma še vedno propada, kot vidimo. In prosim, ne podtikati v ta zakon
                  rešitev, ki so stvar drugega zakona. Referendum se v resnici lahko dela popolnoma
                  po drugačni proceduri in ni potrebno, da Državni zbor odloča v večfaznih postopkih
                  glede zakonov o območjih občin, ampak v enem samem aktu, torej v enem samem
                  branju, tako kot opravi ratifikacije. Kaj več tukaj nima. Tisto usklajevanje v
                  primeru nasprotij se pa lahko opravi v predhodni obravnavi na delovnem telesu.
                  Glede tega pa imate prav, da je vaše delovno telo izredno pomembno.</p>
               <p>In prosim vas, kolegi poslanci in kolegice poslanke <stage xml:id="Redna-16-1993-12-18.stage39">(se opravičujem, ker
                     vas nisem dal na prvo mesto, se zgodi, res je)</stage>, da prenehamo s tem, kdo
                  je kriv, kdo ni kriv. Dejstvo je, da nam je časa zmanjkalo. Dejstvo je, če želimo
                  kakorkoli delati v skladu z ustavo, moramo omogočiti tisto proceduro, ki jo ustava
                  predvideva. Torej, prvo kar je - omogočiti, da lahko tiste lokalne samouprave oz.
                  da lahko prebivalci Slovenije, občani Slovenije, državljani Slovenije tako
                  oblikujejo referendume in referendumska območja kot sami želijo. In to jim moramo
                  omogočiti; ne ovirati zakonodajo. Vse ostalo je potem zgolj mehanični postopek, ki
                  bo pripeljal do novih občin. In če bo vmes obdobje, ko bo brezvladje v posamezni
                  občini - na primer, poglejte: tudi če bi bile volitve v neke normalne, stare
                  občine, bi potekel en mesec pred volitvami in se skupščina ne bi več sestala;
                  najmanj en mesec ne. Potem bi še en mesec po tem čakali na prvi sklic, potem bi ga
                  imeli in potem včasih preteče <stage xml:id="Redna-16-1993-12-18.stage40">(ker so lahko razno-razne razprtije)</stage>
                  tudi še en mesec, ali pa lahko minejo tudi trije meseci, preden pride nazaj t.i.
                  nova občinska vlada.</p>
               <p>Zato menim, da ni nobene tragedije, če določen čas ne bo nobene občinske oblasti
                  in bo takrat odgovornost sedanjih upravnih organov, da svoje aktivnosti izpeljejo
                  do konca, na podlagi odlokov, ki jih je pač sprejela sedanja občinska skupščina.
                  Za to pa imamo pač glede kontrole tukaj ministrstva - to je v ustavi določeno, kdo
                  kontrolira delovanje občinske upravnih organov - in jaz tukaj ne vidim nobene
                  potrebe ne po podaljševanju mandatov, niti po volitvah v stare občine, ki so pa
                     <stage xml:id="Redna-16-1993-12-18.stage41">(kot veste)</stage> tako in tako že protiustavne. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika na repliko, gospod Potrč. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Gospod Pregelj, za vse pohvale, ki ste mi jih izrekli v vašem nastopu,
                  se vam zahvaljujem. Zelo vesel bom, če mi bo to, kar ste mi vi pripisali, zares
                  uspelo in če bo slovenska javnost obveščena, kdo je bil pripravljen sprejeti zakon
                  o lokalni samoupravi in doseči kompromis. Hkrati pa bi rekel, da razumem, da vas
                  to ne bo veselilo. Poskušali ste povedati, da hočete iskati neke izgovore, da bi v
                  tem primeru javnost tega ne vedela, hkrati pa ste s tem povedali, da je vse to,
                  kar sem govoril, tudi resnica.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vse bi vas prosil, da nehate s pohvalami in grajami in da se držimo
                  dnevnega reda. Najprej ima besedo, repliko, gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Nekaj let je minilo, odkar je Srbska akademija znanosti in
                  umetnosti izdala nek memorandum, v katerem je ponujala najbolj demokratično
                  državno ureditev in najbolj svobodne volitve na tem planetu. Rekli so: en
                  državljan, en glas - in nikogar vprašali, ali se s tem strinja, čeprav je bila
                  država sestavljena iz toliko in toliko <gap n="..."/> <stage xml:id="Redna-16-1993-12-18.stage42">(Vmes PODPREDSEDNIK VLADIMIR
                     TOPLER: Gospod Zagožen oprostite, da začnem pri vas. Jaz sem prosil, ta debata
                     se odmika od prave teme. Prosim, da se od zdaj naprej vsi držite dnevnega
                     reda.)</stage><gap n="..."/> Mislim, da se zelo dobro držim teme, ker gre za analogijo.
                  Zdaj ponavljamo tukaj, ali pa ponavljate nekateri v tem zboru ponovno isto napako.
                  Hočete ponuditi najbolj demokratične volitve, sistem volitev v skladu, pravite, z
                  ustavo, ko bo mandat potekel, ampak zopet na nekih območjih, ki so v naprej
                  vsiljena in ne v skladu z voljo ljudi.</p>
               <p>Če bomo nadaljevali tako, bomo, mislim, doživeli tudi približno tak rezultat, kot
                  ga je srbska akademija znanosti in umetnosti in tisti, ki so ji sledili. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič. <stage xml:id="Redna-16-1993-12-18.stage43">(Vmes komentar gospoda Potočnika, se ne sliši -
                     govori iz dvorane.)</stage> To je replika na repliko potem gospod
                  Potočnik.)</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Jaz sem se vzdržal že prej, ko je gospod Pregelj omenjal tandem iz
                  preteklosti, ampak zdaj pa to gospod Zagožen nadaljuje.</p>
               <p>Jaz bi le rad povedal, čeprav vem, da se to odmika od dnevnega reda, ampak
                  verjetno imamo pravico replicirati tudi na takšne stvari. Jaz sem le bil prvi, ki
                  je javno polemiziral s stališči memoranduma v Sloveniji in kar zadeva tandem s
                  kolegom Potrčem, se v tej dvorani prav z veseljem spominjam tistih časov, ko sem
                  bil jaz v zvezni ustavni komisiji, on pa predsednik te skupščine, ko smo
                  sprejemali amandmaje o samostojnosti, o samoodločbi slovenskega naroda.</p>
               <p>In se mi zdi, s tega vidika seveda govoriti o kontinuiteti boja s centralizmom za
                  demokracijo in za samostojno Slovenijo, če je bilo mišljeno v tem smislu, se
                  zahvaljujem tudi jaz za komplimente.</p>
               <p>Druga replika gre na to, da je to, kar sem razlagal nek moj koncept, nek moj
                  pogled ali pa celo pogled bivšega režima na demokratično uveljavljanje
                  referenduma. To ni točno. Vse to, kar sem razlagal, je sprejeto v stališčih tega
                  Državnega zbora.</p>
               <p>Seveda za ta stališča, tisti ki so glasovali proti ali ki so v opoziciji, nimajo
                  iste odgovornosti kot drugi, ki smo v poziciji, ampak to, kar sem jaz govoril o
                  fazah, ki so pred nami, izhaja dobesedno iz sprejetih stališč ob tem zakonu in
                  zakonu o referendumu za določitev občin.</p>
               <p>In končno bi rad repliciral še na idejo o tem, da gre za Ribičičev zakon. Ne gre
                  za tak zakon. Jaz sem se pač trudil in se bom trudil še naprej, da bi povezoval
                  pripombe, ki prihajajo, ustvarjalno delo strokovnjakov s tega področja in
                  politična stališča različnih političnih strank. Seveda ima to tudi neke določene
                  meje in mislim, da ste v mojih nastopih začutili in boste čutili tudi v prihodnje,
                  kje so tiste meje, kjer jaz pač ne bi mogel pri takšnem delu sodelovati, ker bi
                  mislil, da kompromisi vodijo v katastrofo, v slabe rešitve, v nemočno lokalno
                  samoupravo, okrepitev centralizma in še kaj podobnega, ampak to je seveda moj
                  osebni problem. Tisto, kar je bistveno je, da tisto kar ponujamo, je sinteza, je
                  rdeča nit, včasih pa pač kompromis med temi političnimi in strokovnimi stališči
                  ter stališči, ki so prihajala s terena in to poimenovati s takšnim ali drugačnim
                  imenom, enostavno ni korektno.</p>
               <p>Je pa res, da sem pripravljen prevzeti odgovornost za to, če boste podprli
                  predloge komisije, ki jih tudi sam podpiram, v tem primeru prevzemam osebno
                  soodgovornost za to, da je to možno ob primerni politični volji uveljaviti v
                  življenje, in obratno, ne prevzemam odgovornosti, če boste podprli drugačne
                  rešitve, ki mislim, da ne vodijo na takšen način do zaželenega cilja. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko na izvajanje gospoda Zagožna ima gospod Partljič.
                     <stage xml:id="Redna-16-1993-12-18.stage44">(Komentar gospoda Potočnika, se ga ne sliši - govori iz
                     dvorane.)</stage> Ja, ampak gospod Potočnik, ne morem, ker so replike na
                  replike. Imajo prednost.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Gospod dr. Zagožen, vam repliciram. Najprej sem se zelo ustrašil, ko ste potegnili
                  na svetlo ta zloglasni memorandum. Potem sem se na neki način oddahnil, ker ga
                  niste komu pripisovali, ali pa teh idej, ampak ste rekli, da samo zaradi
                  analogije. Ampak vseeno bi nekako predlagal, če nam je kaj do ponosa enega - nas
                  vseh skupaj, ki tukaj sedimo, da se ta dokument v Državnem zboru ne omenja niti za
                  analogijo. Mislim, da so v slovenskem prostoru takšne podobne ideje, ki so tam
                  nedvomno nacionalistično in nacistično veliko-srbske, povsem neustrezne, da bi si
                  s tem aparatom drug drugemu kaj dokazovali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potočnik. Jaz pa vas vse skupaj še enkrat prav lepo prosim, da
                  se držite dnevnega reda.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Kompromis, o katerem toliko govorijo v tem zboru predstavniki starih
                  sil, ne bom rekel levih, je samo blef. Meni je bilo po sklepu Državnega zbora,
                  Državnega sveta z zadnjega zasedanja jasno, kakšna bo situacija tukaj. Sprejeli so
                  takšne sklepe, kakršna stališča predstavniki starih sil od samega začetka
                  zagovarjajo. Volitve v stare občine in neposredne volitve županov. O tistem
                  amandmaju k 96. členu, ki sta ga pripravili dve stranki oziroma predstavniki
                  posameznih strank z obrazložitvijo, da je to neka pot, da bomo v tretji fazi z
                  drugim amandmajem to zadevo izboljšali, ker tisti je bil takšen, da v praksi ni
                  bil izvedljiv. Sedaj je v tretji fazi to, da vse to skupaj anulira in gre na tisto
                  staro, kar je bilo ves čas težnja, da so volitve v stare občine ne glede na to,
                  kaj piše v ustavi, da so take volitve županov. Zato je danes tukaj veliko
                  govorjenja, ampak stvari so že od samega začetka jasne. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ni nobenega več prijavljenega k razpravi, razpravo zaključujem.
                  Prehajamo k odločanju. Na mizo ste dobili pregled z dne 18.12., končna verzija.
                  Ker sta dva podobna pregleda, piše končna verzija. Pregled amandmajev k predlogu
                  zakona o lokalni samoupravi tretja obravnava.</p>
               <p>Najprej imamo amandma k 13. členu. Predlagatelj je Komisija za lokalno samoupravo.
                  Predlagatelji zakon podpirajo, Vlada podpira. Amandma se glasi: <q>"Območje občine se
                  oblikuje tako, da občina lahko izpolnjuje večino naslednjih funkcij."</q> Tako se
                  spremeni uvodni stavek.</p>
               <p>Želi kdo besedo? Če ne, prosim, ugotovimo prisotnost. Ugotovimo sklepčnost!
                     <stage xml:id="Redna-16-1993-12-18.stage45">(66 prisotnih.)</stage></p>
               <p>Kdo je za? <stage xml:id="Redna-16-1993-12-18.stage46">(53 poslancev.)</stage> Je kdo proti?
                  <stage xml:id="Redna-16-1993-12-18.stage47">(Nihče.)</stage></p>
               <p>Ugotavljam, da je amandma sprejet.</p>
               <p>Imamo amandma k 14. členu. Predlagatelj je Komisija za lokalno samoupravo.
                  Predlagatelji zakon podpirajo. Predstavnik Vlade podpira. Doda se novi peti
                  odstavek, ki se glasi: <q>"Del občin se lahko izloči iz občin in priključi k drugi
                  občini, če se na referendumu za to odloči večina prebivalcev dela občin, ki se
                  želi izločiti in večina prebivalcev občine, h kateri se ta del občine želi
                  priključiti. Takšno odločitev z zakonom potrdi Državni zbor."</q> Ugotovimo
                  sklepčnost! <stage xml:id="Redna-16-1993-12-18.stage48">(71 prisotnih.)</stage></p>
               <p>Kdo je za? <stage xml:id="Redna-16-1993-12-18.stage49">(66 poslancev.)</stage> Je kdo proti? <stage xml:id="Redna-16-1993-12-18.stage50">(1
                     poslanec.)</stage></p>
               <p>Ugotavljam, da je amandma k 14. členu sprejet.</p>
               <p>Amandma k 21. členu. Predlagatelj je Komisija za lokalno samoupravo. Predlagatelj
                  in Vlada amandma podpirata. Prvi odstavek 21. člena se spremeni tako, da se glasi:
                  <q>"Občina samostojno opravlja lokalne zadeve javnega pomena, ki jih določi s
                  splošnim aktom občine ali so določene z zakonom."</q></p>
               <p>Prosim, da ugotovimo prisotnost. Ugotovimo sklepčnost! <stage xml:id="Redna-16-1993-12-18.stage51">(73
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage52">(60 poslancev.)</stage> Je kdo proti? <stage xml:id="Redna-16-1993-12-18.stage53">(2
                     poslanca.)</stage></p>
               <p>Ugotavljam, da je amandma sprejet.</p>
               <p>K 21. členu imamo amandma Komisije za lokalno samoupravo. Predlagatelj in Vlada
                  amandma podpirajo. Dvanajsta alinea 21. člena se preoblikuje tako, da se glasi:
                  <q>"Organizira komunalno redarstveno službo in skrbi za red v občini."</q></p>
               <p>Prosim za prisotnost v dvorani. Ugotovimo sklepčnost! <stage xml:id="Redna-16-1993-12-18.stage54">(71
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage55">(65 poslancev.)</stage> Je kdo proti? <stage xml:id="Redna-16-1993-12-18.stage56">(2
                     poslanca.)</stage></p>
               <p>Ugotavljam, da je amandma pod točko 2 k 21. členu sprejet.</p>
               <p>Na strani 2 imamo amandma k 26. členu. Predlagatelj je Komisija za lokalno
                  samoupravo. Predlagatelj in Vlada amandma podpirata. Na koncu prvega odstavka 26.
                  člena se doda stavek, ki se glasi: <q>"Pogoje za pridobitev posebnega statusa določi
                  zakon."</q> Črta se drugi odstavek 26. člena. Ugotovimo sklepčnost! <stage xml:id="Redna-16-1993-12-18.stage57">(73
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage58">(71 poslancev.)</stage> Je kdo proti? <stage xml:id="Redna-16-1993-12-18.stage59">(2
                     poslanca.)</stage></p>
               <p>Ugotavljam, da je amandma k 26. členu sprejet.</p>
               <p>Prehajamo na amandma k 40. členu. Predlagatelj je skupina poslancev. Prvi
                  podpisani je dr. Ciril Ribičič. Matično delovno telo podpira. Predlagatelj podpira
                  in tudi Vlada. Besedilo 40. člena se spremeni tako, da se glasi: <q>"Kadar so v
                  občini pripadniki slovenskega naroda v manjšini, se za njih smiselno uporabljajo
                  določbe tega zakona o zastopanosti italijanske in madžarske narodnostne skupnosti
                  v občinskih organih."</q> Ugotovimo sklepčnost! <stage xml:id="Redna-16-1993-12-18.stage60">(70 prisotnih.)</stage></p>
               <p>Kdo je za? <stage xml:id="Redna-16-1993-12-18.stage61">(68 poslancev.)</stage> Je kdo proti?
                  <stage xml:id="Redna-16-1993-12-18.stage62">(Nihče.)</stage></p>
               <p>Ugotavljam, da je amandma k 40. členu sprejet.</p>
               <p>Imamo amandma k 42. členu na strani 3. Prvi amandma predlaga skupina poslancev.
                  Prvi podpisani je dr. Ciril Ribičič. Matično delovno telo podpira. V opombi je
                  napisano <q>"Komisija je sprejela amandma s 7 glasovi za in 6 glasovi proti."</q>
                  Predlagatelj podpira. Predstavnik Vlade, tu pa je spremenjeno, ne nasprotuje. V
                  vaših poročilih pregleda je napisano, da podpira.</p>
               <p>Pod točko 2 predlaga amandma skupina poslancev. Prva podpisana je gospa Breda
                  Pečan. Matično delovno telo podpira. Predlagatelj podpira. Vlada ne
                  nasprotuje.</p>
               <p>Pod točko 3, poslanska skupina Slovenske ljudske stranke. Prvopodpisani je gospod
                  Štefan Matuš. Matično delovno telo podpira. Predlagatelj podpira. Vlada ne
                  nasprotuje.</p>
               <p>Želi kdo o amandmajih razpravljati? <stage xml:id="Redna-16-1993-12-18.stage63">(Ne.)</stage></p>
               <p>Najprej dajem na glasovanje prvi amandma, ki ga je prvo podpisanega dr. Cirila
                  Ribičiča. Besedilo 42. člena se spremeni tako, da se glasi: <q>"Župana volijo
                  polnoletni prebivalci na neposrednih tajnih volitvah."</q> Ugotovimo sklepčnost!
                     <stage xml:id="Redna-16-1993-12-18.stage64">(76 prisotnih.)</stage></p>
               <p>Kdo je za? <stage xml:id="Redna-16-1993-12-18.stage65">(39 poslancev.)</stage> Je kdo proti? <stage xml:id="Redna-16-1993-12-18.stage66">(33
                     poslancev.)</stage></p>
               <p>Ugotavljam, da je amandma sprejet. Drugi je potem brezpredmeten, kjer je
                  prvopodpisana gospa Breda Pečan.</p>
               <p>Amandma pod točko 3. Glasujemo tudi o drugem amandmaju, čeprav mislim, da smo
                  sedaj že sprejeli eno odločitev. Ali je umik, gospa Breda Pečan?</p>
               <p>Torej, glasujemo kot amandma na amandma s tem dodatkom. Prosim, gospa
                  Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Jaz bi prosila gospoda predsedujočega, glede na to, da jaz umikam podpis tega
                  amandmaja, je podpisnikov premalo in mislim, da ne more biti več vložen.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Torej, umik. Gospa Pečanova, je umik? <stage xml:id="Redna-16-1993-12-18.stage67">(Posvet s sekretarko)</stage> Ker
                  ostali podpisniki vztrajajo, bomo o tem amandmaju glasovali.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Samo en trenutek. Jaz bi povedala še to, da vsakemu, ki sem mu dala podpisati
                  amandma, sem povedala, da v kolikor bo prvi amandma sprejet, da bomo amandma
                  umaknili in nihče ni <stage xml:id="Redna-16-1993-12-18.stage68">(Pripomba iz klopi.)</stage> Kako da ni res?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dobro, ker vztrajajo ostali podpisniki, glasujemo o tem amandmaju.</p>
               <p>Prosim, gospod dr. Ribičič, proceduralno ali obrazložitev glasu?</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Seveda, ta dva amandmaja se medsebojno izključujeta. Mi smo imeli do sedaj osnovno
                  besedilo, ki je govorilo o tem, da so v občinah z do 12 člani občinskega sveta
                  neposredne volitve, v ostalih občinah volijo občinski svet in imeli smo seveda dva
                  amandmaja. Mislim, da je vrstni red glasovanja bil pravi. Najprej tisti, ki je
                  bolj oddaljen, potem pa drugi, ki je manj oddaljen. Jasno je pa bilo, da se eden z
                  drugim oziroma se vsi trije medsebojno izključujejo. Eno od teh treh možnosti je
                  seveda možno izglasovati. In to je bilo seveda tudi v naprej jasno in ko je
                  sprejet ta bolj oddaljen, najbrž nima smisla glasovati sedaj o nekom, ki se z njim
                  izključuje, ker je jasno, da omogoča tudi posredne volitve v občinah, se pravi, v
                  nasprotju s tem, kar je tukaj bilo sedaj odločeno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod dr. Zagožen, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor. Glasoval bom za ta amandma, ker se ne izključuje s prejšnjim. Ima
                  namreč v celoti tisto besedilo, samo daje seveda tudi drugo možnost, kar pa seveda
                  ne izključuje one prve. Hkrati pa občanom samim daje pravico, da s statutom občine
                  določijo, kako bodo volili župana in je torej bistveno bolj demokratičen. Glasoval
                  bom za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu dr. Zagožnu. Preden dam besedo, glasovali bomo o amandmaju pod
                  točko 2 in pod točko 3, ker se oba nanašata na prvi stavek, čeprav nekaj
                  dopolnjuje, drugo pa spreminja pot točko 3. Prosim, gospod Školč. <gap n="..."/> Prosim,
                  gospod Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Prej sem sicer mislil govoriti proceduralno, ampak bom sedaj obrazložil svoj glas.
                  Namreč, ta <q>"slavna"</q> Komisija za lokalno samoupravo, matično delovno telo, je brez
                  pripomb ali brez omejitev oba predloga podprla. V obeh piše, da se strinjajo vsi
                  ti. Tako, da bi morali pravzaprav to - kot pravi zadaj, da se izključuje -
                  povedati prej. To je eno.</p>
               <p>Drugo. Če tisti, ki so takrat govorili o kompromisu - vendarle je to najbrž en del
                  tega kompromisa, čeprav ni čisto tako, kot je bilo takrat - da bodo ta drugi
                  amandma sedaj podprli, ker delni kompromis pa vendarle je.</p>
               <p>Jaz bom glasoval za ta drugi amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod dr. Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Glasoval bom za ta amandma, ker zelo smiselno in smotrno dopolnjuje
                  prej sprejeti amandma, in sicer v tem smislu, da omogoča občinam, da se tudi
                  drugače odločijo, če hočejo. In s tem ustreza osnovnemu načelu ustave, da je čim
                  več pravic odločanja pri občinah samih in da država od zgoraj navzdol ne more
                  sedaj že za naprej določati, kako bodo posamezne občine želele priti do svojega
                  župana.</p>
               <p>Glasoval bom za ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Dimitrij Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Če boste, gospod predsedujoči, v resnici dali ta drugi amandma na glasovanje - kar
                  je popolnoma nesmiselno, potem bom glasoval proti. In sedaj bom povedal zakaj.</p>
               <p>Prvi amandma govori o tem, da so volitve za župana neposredne. Ta druga varianta
                  pa govori o tem, da so volitve kombinirane. Če smo odločili za neposredno volitve
                  župana, se ne moremo odločiti za to, da bomo imeli neposredne in posredne. Mislim,
                  da je bila odločitev popolnoma jasna s tem, ko smo že enkrat glasovali. In
                  predlagam, gospod predsedujoči, da tega ne dajete na glasovanje. In predlagam, da
                  predlagateljica oziroma stranka, ki jo predstavlja, uvidi nesporazum, ki je
                  nastal. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rupel, podpisniki amandmaja vztrajajo! Besedo ima gospod
                  Anderlič. Umikate? Hvala. Besedo ima gospod Tancig. Izvolite.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Gospod predsedujoči, kolegice, kolegi! Vedno govorimo, da je forma kraljica
                  demokracija, da je procedura tista, ki je osnova formalne demokracije, in dejansko
                  se vedno znova ujamemo v to zanko. Če je potrebnih 10 poslancev za vložitev nekega
                  amandmaja in če en poslanec pred vsemi reče, da se temu amandmaju odpove, je na
                  tem podpisu še 9 poslancev. Prosil bi ali poslovniško komisijo ali Sekretariat za
                  zakonodajo, da to razčisti, ali ima ta amandma dovolj predlagateljev ali ne.
                  Poudarjam, vztrajam samo na formalnem aspektu tega in nič ne govorim o
                  vsebinskem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Tancig, to je pogoj za vložitev amandmaja in amandma je bil vložen pravilno
                  in moramo o njem glasovati. Jaz sem to sam predlagal, ker sta si amandmaja v
                  nasprotju, vendar ta amandma dopolnjuje prvi amandma, prav tako kot amandma pod
                  točko 3, čeprav se vsebinsko spreminja - se strinjam, ampak jaz nimam pravice, da
                  vsebinsko o tem odločam.</p>
               <p>Gospod Kreft, prosim.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa. Drage gospe, spoštovani gospodje! Razumem, da je ta tema o neposrednih
                  volitvah župana poleg 96. člena pač tista, za katero pri tem zakonu v razpravi že
                  dolgo časa gre. In ni čudno, da je celo pri takih stvareh, ki so bile pri
                  glasovanju vedno nedvomne, prišlo do negotovosti, ali naj sedaj glasujemo o tem
                  amandmaju pod točko 2 ali ne. Vendar je pri teh stvareh mnogo važneje potegniti
                  analogije, kot je bilo to prej pri razpravi. Če bomo sedaj glasovali o amandmaju
                  pod točko 2, bomo morali tako delati vedno in bomo v različnih situacijah
                  sprejemali amandmaje, ki bodo eden z drugim protislovni. Kajti, če bomo sedaj
                  glasovali o točki 2, vas opozarjam: tudi, če bo pod točko 1, ali pod katero koli
                  drugo točko sprejet katerikoli amandma k 96. členu, bomo, morali glasovati o vseh
                  amandmajih k 96. členu! In kakšen zakon bomo v tem primeru ta, ali pa številne
                  druge, ki jih do sedaj nismo tako delali, sprejeli - to se človek sprašuje.</p>
               <p>Sam bom zaradi tega, ker je bil amandma pod točko 1 sprejet in ker amandma pod
                  točko 2 izraža drugačno, kompromisnejšo voljo od tiste, ki jo izraža amandma pod
                  točko 1, v primeru glasovanja glasoval proti. Predlagal pa bi, da najprej</p>
               <p>glasujemo o tem, ali bomo glasovali o amandmaju pod točko 2, kar je tudi možno
                  dati na glasovanje kot proceduralni sklep.</p>
               <p>Zakaj bom glasoval proti v primeru, da se bo ta Državni zbor kljub temu odločil,
                  da glasuje tudi o amandmaju pod točko 2? Problemi, ki jih kažejo sedanje občine,
                  načelno gledano, so dvojne vrste. Občine, ki so se znašle v novem sistemu po
                  starem konceptu; preživele so nov koncept, osamosvojitev države in sprejem ustave.
                  Prvi problem je, da so v položaju stare socialistične samoupravne občine, njene
                  kombinacije med državo in samoupravo, hkrati pa soočene z druge vrste
                  centralizacijo države kot je bila prej.</p>
               <p>Drugi problem, ki se ves čas kaže v tej obstoječi lokalni samoupravi, pa je, da so
                  politične stranke po zadnjih volitvah dobile v njih v roke vse mehanizme, ki so
                  bili narejeni za neke vrste neposredno demokracijo in delegatsko demokracijo in s
                  tem popolnoma podredile to, tako narejeno - dostikrat smo rekli celo bastardno
                  lokalno samoupravo, svojim strankarskim interesom. Daleč dlje se je odšlo v
                  lokalni samoupravi pri podrejanju vseh skupnih interesov interesom strank, kot se
                  je to zgodilo v državi in na republiški ravni. In ta drugi problem je treba v
                  tranziciji prav tako razrešiti, kot razrešujemo problem dvojnosti države in
                  samouprave v občini, v skladu z ustavo.</p>
               <p>Osebno mislim, da je nujno potrebno ravno z neposrednimi tajnimi volitvami
                  strankarsko vlogo v lokalni samoupravi spraviti na tisto nižjo raven, ki ne bo
                  najmočnejšo dozo ideološkosti in prilaščanja vseh splošnih interesov v strankarske
                  roke postavljala v prvo vrsto, ampak bo v prvo vrsto postavljala manj politične,
                  manj ideološke in manj polastitvene interese.</p>
               <p>Zato bom v primeru, da se bomo odločili, da glasujemo tudi o amandmaju pod točko 2
                  - predlagam pa, da o tem, ali bomo o tem glasovali ali ne, najprej glasujemo, da
                  ne bi naredili presedana za vse bodoče primere, tudi pri 96. členu - bom v tem
                  primeru seveda glasoval proti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ta proceduralni predlog bom upošteval in ga bom dal tudi na
                  glasovanje. Imam pa sedaj veliko prijavljenih. Želite tudi vi proceduralno?
                  Prosim. Gospod Poljšak se je prej javil, nisem vedel, da ima proceduralno. Imam pa
                  prijavljene: gospoda Preglja, gospoda Anderliča, gospoda Omana. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci in spoštovani gospod predsedujoči! Pred dvema
                  urama in pol smo imeli popolnoma identično situacijo: imeli smo dva amandmaja.
                  Enega smo sprejeli, naslednji je govoril približno isto in še nekaj zraven. Takrat
                  ste vi, gospod predsedujoči, trdili, da glasovanje o tem drugem amandmaju ni možno
                  zaradi tega, ker je bil sprejet že prejšnji amandma. In zbor je glasoval in po
                  glasovanju ste vi ugotovili, da je zbor odločil, da imate vi prav. Jaz bi prosil,
                  da vsaj po dveh urah in pol ne ponavljamo istih razprav in istih situacij in istih
                  glasovanj - zaradi kakšnega interesa mogoče celo z drugačnim izidom - kajti
                  gospodje, ki sedijo na galeriji, bodo lahko o tem kaj zelo zanimivega napisali, če
                  bomo po dveh urah in pol sprejeli drugačno odločitev kot prej. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Moram vas opozoriti, da je bila situacija drugačna! Da
                  ta amandma dopolnjuje prvi amandma, prav tako kot pod točko 3. Jaz tega amandmaja
                  nisem hotel dati na glasovanje, pa je Državni zbor nasprotoval. Predlagam, da
                  prekinemo to proceduralno razpravo in dajem proceduralni sklep na glasovanje.</p>
               <p>Izvolite, gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Rad bi opozoril, da smo pri drugi obravnavi imeli zelo podobno situacijo. Mi smo
                  imeli vložen amandma za neposredne volitve, o katerem ta zbor ni glasoval. Ni pa
                  glasoval o njem zaradi tega, ker je bil prej izglasovan tisti amandma, ki je sedaj
                  v osnovnem besedilu. In jaz lepo prosim, da se ta praksa in ta procedura spoštuje,
                  ker ne bi želel, da bi sedaj zaradi posebnega interesa pri tej odločitvi
                  uveljavili neko prakso, ki ne bi bila skladna z dosedanjo prakso in bi pomenila
                  zaokret, in to iz političnih razlogov, ne iz poslovniških. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Proceduralno ima tudi gospod Anderlič. Tudi gospod Pregelj, dr. Pučnik tudi.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Očitno je nekaj zadreg nastalo tudi ob prvem glasovanju tako, da bi
                  bilo najbolj korektno, da ponovimo glasovanje o prvem amandmaju in preprosto
                  vidimo, kje smo in ne glede na vse, tudi to, kar je bilo rečeno, ali je amandma
                  umaknjen, ali ni umaknjen. Amandma ni umaknjen, ker samo pogoj za vložitev je 10
                  podpisov in če jaz ne bom zbral tistih ostalih, če ga gospa Pečanova, ali še kdo
                  drug umakne, da bo še naprej eksistiral, kot se temu reče.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Anderlič, jaz sem na začetku povedal, da je pred obravnavo možno vlagati
                  amandmaje in sedaj jih ni več možno. <stage xml:id="Redna-16-1993-12-18.stage69">(Oglašanje iz dvorane.)</stage> Vi
                  predlagate, da ponovimo glasovanje. Mi lahko poveste, zaradi česa? <stage xml:id="Redna-16-1993-12-18.stage70">(Iz
                     dvorane pripombe - se ne sliši.)</stage></p>
               <p>Kdo ima še proceduralno? Gospod Pregelj in gospod dr. Pučnik.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ugotavljam, da na podlagi 193. člena poslovnika umik amandmaja ni več
                  možen, ker je umik možen do začetka glasovanja o amandmajih. Mi smo že začeli
                  glasovati o amandmajih k temu členu in potem je umik nemogoč. In tudi, ker sem
                  mnenja, da ta amandma zgolj dopolnjuje prvotni amandma, ki smo ga izglasovali,
                  menim, da je predsedujoči pravilno ravnal, ko predlaga, da glasujemo o tem členu.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Moram vam povedati, da se sedaj ne pogovarjamo o umiku
                  amandmaja, ampak o tem, ali je amandma brezpredmeten ali ni. Prosim, gospod dr.
                  Pučnik, proceduralno.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Gospod predsedujoči! Dosedanja razprava poslancev po zadnjem glasovanju je
                  pokazala, da so pri poslancih, ki so glasovali, zelo različne interpretacije tega,
                  o čem so glasovali. Mislim, da so s tem dani pogoji za ponovitev glasovanja o
                  amandmaju številka 1.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dobro. Sedaj imamo toli</p>
               <p>ko proceduralnih predlogov, da bi predlagal, da jih nekako razrešimo. Najprej bi
                  dal proceduralni predlog gospoda dr. Pučnika na glasovanje, da ponovimo glasovanje
                  o amandmaju pod točko 1. O tem odloči zbor. <stage xml:id="Redna-16-1993-12-18.stage71">(Iz dvorane se
                     oglašajo.)</stage> Gospod dr. Pučnik je to predlagal proceduralno v tem <gap n="..."/>
                     <stage xml:id="Redna-16-1993-12-18.stage72">(Pripombe iz dvorane.)</stage> Jaz vidim, da je toliko dilem in bi
                  predlagal, da sedaj naredimo odmor in da se sestane kolegij ob 14.45 uri. Tudi tu
                  je nasprotovanje. Prosim, gospa Potočnikova. Potem gospod Potrč.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Proceduralno. Jaz sem proti temu, da bi ponovili glasovanje. Mislim, gospod
                  dr.Pučnik, da nas smešite. Čisto zavestno sem glasovala za ta amandma in točno
                  vem, kaj govori. Govori o neposrednih volitvah županov. In prav presenečena sem,
                  da tisti, ki so jim bila danes polna usta demokracije, sedaj hočejo skozi neka
                  druga vrata pripeljati nek drug model, ki je bližje ne tistemu, o čemer so
                  govorili, volji volivcev in ljudi. Za neposredne volitve županov sem, in se bom
                  vseskozi tudi zavzemala in mislim, da je prav, da je bil ta amandma izglasovan.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Potrč. Gospod Zagožen, gospod Mozetič.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Vsebinskih razlogov, ki jih je povedala kolegica Vika, ne bom ponavljal. Je pa še
                  en formalen. Doslej nikoli nismo razmišljali in dovolili ponavljanje o nečem, ko
                  smo prešli na odločanje o novi stvari. To bo tudi neka ponovna praksa. Dovolite
                  mi, drugič, da bom jaz, potem ko bo zakon v celoti sprejet, prišel gor in rekel,
                  prosim, glasujmo ponovno o 5. členu. Ker ni nobenega razloga, da to ne naredim. In
                  prosim, da boste takrat tudi za to, da bomo vrnili kompletno razpravo o celem
                  zakonu. Saj tako ne moremo zakone sprejemati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Predlog gospoda Pučnika je bil seveda povsem korekten in ne vem,
                  zakaj smo sredi glasovanja prekinili.</p>
               <p>Bi pa malo zavrnil gospo Potočnikovo glede demokracije. Ne vem, ali niste prebrali
                  drugega amandmaja, kjer govori, da občani na referendumu odločijo, kako bodo
                  volili župana. Ne vem, ali je lahko kakšna odločitev bolj demokratična kot
                  referendum.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič se odpoveduje. Prosim, gospod Ribičič, imamo pa kopico
                  proceduralnih predlogov.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Samo kratko o tem zadnjem, kar je gospod Zagožen rekel. Seveda je to demokratično,
                  da se s statutom določi in da je možno tudi v referendumu. Vemo pa, da do
                  spomladanskih, se pravi prvih volitev, takšnih referendumov ne bo mogoče
                  izvesti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožičeva.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa. Razumem sicer pretenzije bodočih ljubljanskih županov, ampak predlagam
                  zaradi veliko nejasnosti, ki jih je bilo tukaj, ponovno glasovanje o 1. členu in
                  tisti, ki ste za neposredne volitve županov, boste verjetno glasovali tudi v drugo
                  tako, da mislim, da nič ne škodi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glede na 93. člen, ga bom prebral: <q>"Če poslanec ugovarja poteku ali
                  ugotovitvi izida glasovanja, se glasovanje lahko ponovi. O ponovitvi glasovanja
                  odloči Državni zbor brez razprave na predlog poslanca, ki ugovarja poteku ali
                  ugotovitvi izida glasovanja ali na predlog predsedujočega."</q></p>
               <p>Takšen predlog sta podala najprej gospod Anderlič in potem gospod Pučnik. Ali je
                  bilo tako? In gospa Primožičeva in jaz predlagam, da o tem glasujemo.</p>
               <p>Glasujemo o tem, da ponovimo <gap n=".."/> prosim gospod? <stage xml:id="Redna-16-1993-12-18.stage73">(Komentar iz dvorane - se
                     ne sliši.)</stage>
                  <stage xml:id="Redna-16-1993-12-18.stage74">(Ni.)</stage> Če je proceduralno smo že <gap n=".."/><stage xml:id="Redna-16-1993-12-18.stage75">(Komentarji iz
                     dvorane.)</stage> Mislim, da sem vsem dajal že sedaj besedo proceduralno, ki je
                  vam sploh ne bi smel.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Se opravičujem. Sprašujem naslednje. Če bomo zdaj, recimo ponovno prvi amandma
                  potrdili, ali bomo glasovali amandmaju ali ne? <stage xml:id="Redna-16-1993-12-18.stage76">(Komentar iz
                     dvorane.)</stage> Ja, pa bomo čez dve minuti tam, kjer smo bili pred pol ure.
                     <stage xml:id="Redna-16-1993-12-18.stage77">(Smeh in ploskanje v dvorani.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Če bo sprejet prvi amandma, o amandmaju pod točko 2. in 3. ne bomo glasovali.</p>
               <p>Na glasovanje dajem predlog, da glasovanje ponovimo pod točko 1. k 42. členu na
                  strani dva in tri. V kolikor bo ta amandma sprejet, potem o amandmaju pod točko 2.
                  in 3. ne bomo razpravljali in glasovali. Ugotovimo sklepčnost! <stage xml:id="Redna-16-1993-12-18.stage78">(79
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage79">(41 poslancev.)</stage> Je kdo proti? <stage xml:id="Redna-16-1993-12-18.stage80">(33
                     poslancev.)</stage></p>
               <p>Ugotavljam, da bomo glasovanje ponovili.</p>
               <p>Na glasovanje dajem amandma k 42. členu, predlagateljev skupine poslancev, prvo
                  podpisanega dr. Cirila Ribičiča. Besedilo 42. člena se spremeni tako, da se glasi:
                  <q>" Župana volijo polnoletni prebivalci na neposrednih tajnih volitvah."</q> Ugotovimo
                  sklepčnost! <stage xml:id="Redna-16-1993-12-18.stage81">(80 prisotnih.)</stage></p>
               <p>Kdo je za? <stage xml:id="Redna-16-1993-12-18.stage82">(39 poslancev.)</stage> Je kdo proti? <stage xml:id="Redna-16-1993-12-18.stage83">(38
                     poslancev.)</stage></p>
               <p>Ugotavljam, da je amandma sprejet.</p>
               <p>Kot sem že prej povedal, sta amandmaja pod točko 2. in 3. brezpredmetna.</p>
               <p>Odrejam odmor. Sejo nadaljujemo ob 14.00 uri.</p>
            </sp>
            <stage type="time">(Seja je bila prekinjena ob 13.03 uri in se je nadaljevala ob 14.05
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi, nadaljujemo sejo. Za popoldanski del seje
                  so se opravičili gospod Miroslav Geržina in gospod Battelli. Prosim, ugotovimo
                  prisotnost v dvorani. <stage xml:id="Redna-16-1993-12-18.stage85">(59 prisotnih.)</stage> Ugotavljam, da je zbor
                  sklepčen in da lahko nadaljujemo delo.</p>
               <p>Še vedno smo pri 42. členu, amandma pod točko 3: V prvem stavku se besedi
                  <q>"polnoletni prebivalci"</q> nadomestita z besedami <q>"državljani, ki imajo v občini
                  stalno prebivališče"</q>. Predlagatelj je poslanska skupina Slovenske ljudske stranke,
                  prvopodpisani gospod Štefan Matuš; matično delovno telo amandma podpira;
                  predlagatelj podpira, Vlada amandmaju ne nasprotuje. Ugotovimo sklepčnost!
                     <stage xml:id="Redna-16-1993-12-18.stage86">(67 prisotnih.)</stage></p>
               <p>Kdo je za sprejem takega amandmaja? <stage xml:id="Redna-16-1993-12-18.stage87">(62 poslancev.)</stage> Je kdo proti?
                     <stage xml:id="Redna-16-1993-12-18.stage88">(5 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na naslednji amandma k 52. členu, imamo štiri amandmaje. Želi kdo o
                  amandmajih razpravljati? Predstavnica Vlade, prosim. Ne glasujemo o členih, ker je
                  tretja obravnava samo o amandmajih, nikoli nismo glasovali o členih. Izvolite!</p>
            </sp>
            <sp who="SDZ1:FerležMarija">
               <speaker>MARIJA FERLEŽ:</speaker>
               <p>Spoštovani! Ponovno bi rada obrazložila amandma Vlade oziroma stališče Vlade, da
                  se črta 4. točka 52. člena oziroma na splošno obrazložila stališče, zakaj se Vlada
                  ne zavzema za to, da se že v zakonu o lokalni samoupravi določi obseg sredstev, ki
                  pripada posamični občini. Z zakonom o lokalni samoupravi je že sedaj določeno, da
                  lokalne zadeve javnega pomena financira občina iz davkov in drugih virov. V
                  naslednji točki je določeno, katere vrste davki od prihodkov pripadajo občinam. V
                  tem smislu je po našem mnenju zagotovljena finančna stabilnost novih bodočih
                  občin. V drugem delu, ker občine potrebujejo davke in finančne vire zato, da
                  financirajo določeno porabo, pa ta del nalog še ni finančno kvantificiran. Zato bi
                  s takšnimi izračuni oziroma računi, ki temeljijo na sedanjih občinah in na
                  sedanjem obsegu finančnih potreb, ki jih imajo občine, v bodoče, po našem mnenju,
                  zaprli pot za dodelavo finančnega inštrumentarija za financiranje občin.</p>
               <p>Zato predlagamo, da se v 52. členu tretji odstavek črta in da se ne sprejme
                  kakršnegakoli limita za financiranje občinske porabe. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predstavnici Vlade. Želi o tem in o ostalih treh amandmajih kdo
                  razpravljati? <stage xml:id="Redna-16-1993-12-18.stage89">(Ne.)</stage> Prosim, gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Večina članov komisije in tudi naše poslanske skupine bo
                  podprla prvo oziroma drugo varianto, se pravi črtanje ali spremembo teh 80%, vsi
                  pa podpiramo tretji oziroma četrti amandma na ta člen, razlika je samo v dodatni
                  besedi v tretji vrsti tega amandmaja, in sicer na prebivalca v občinah v prvem
                  amandmaju ni.</p>
               <p>Predlagam, da se najprej glasuje o četrtem, malo dopolnjenem amandmaju, če pa ta
                  ne bo sprejet, pa še o tretjem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak, prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Samo eno nianso bom dodal. Demokrati bomo ravno tako glasovali za četrti amandma,
                  in sicer bi rad opozoril še na neko nevarnost, ki se, po našem mnenju, skriva, če
                  bi ostal tekst kot je zdaj. Ta tekst predpostavlja, da obstoja neka določljiva
                  skupna vsota, ki naj bi bila v občinah potrebna in se reče - občine imajo pravico
                  predpisati take in take davke in prispevke; tisto, kar so predpisale je 80%, ne
                  glede na to, koliko to je in se na to vsoto še doda 25%. To lahko pomeni, da bo
                  ena občina imela, glede na njene dohodke je sicer možno, da bo šla čez nekih
                  idealnih 100%, nekatere bodo še vedno, kljub tej izravnavi, ostajale nižje. Ta
                  formulacija je po našem mnenju neke vrste past in zato bomo glasovali za četrti
                  amandma, ki isti sistem, kot je bil zdaj, zadržuje in mislimo da je smiseln.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Ribičič, prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Najprej bi podprl to, kar je predložila gospa Primožičeva; tudi glede vrstnega
                  reda. Komisija je vložila svoj amandma, ki je pod točko 4, samo zato, da bi bilo
                  jasno, na kaj se nanaša teh 90% povprečne porabe. Strinjam se s tem, da se najprej
                  glasuje o točki 4, potem o točki 3, samo če točka 4 ne bi bila izglasovana.</p>
               <p>Predlagam, da bi o točki 1 odločali pozneje. Zakaj? Ker smo se v komisiji
                  strinjali s tem, da se točka 1 črta pod pogojem, da bomo na drug način
                  zagarantirali občinam minimalno finančno stabilnost, to, kar sedaj zagotavljamo s
                  temi amandmaji pod točko 4 oziroma 3. Če bi najprej umaknili ta odstavek, potem pa
                  ne bi bil sprejet amandma, bi bilo to slabo. Mislim, da bi bilo potrebno o točki 1
                  glasovati pozneje, če je to mogoče. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kot je bilo iz razprave razvidno, predlagate, da najprej glasujemo o
                  točki 4.</p>
               <p>Prosim, gospod Lenič, gospod Anderlič, gospod Sušek.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Spoštovani gospod podpredsednik, spoštovane dame in gospodje!</p>
               <p>Želel bi razpravljati o vseh štirih vloženih amandmajih. Na zečetku bi rad
                  povedal, da bom podprl predlog, da se črta ta del teksta, ki govori, v kakšni
                  višini naj bi bila izravnava za občine. Bom podprl vladni amandma. Bom glasoval
                  tudi proti tretjemu in četrtemu amandmaju, ker obadva govorita o tem, da naj bi se
                  občine financirale z izravnavo do najmanj 90% republiškega povprečja na
                  prebivalca.</p>
               <p>Sedaj bom razložil zakaj. Menim, da je financiranje do nekega povprečja popolnoma
                  zgrešena stvar. Mi smo o tem zakonu v nekem členu zapisali, da je država dolžna
                  financirati občine za opravljanje nujnih nalog oziroma minimalnih nalog. Nekako
                  tako je bila ta dikcija. Nikjer ni opredeljeno, kaj so to nujne naloge, vendar to
                  piše. Po moje bi bilo bistveno bolj smiselno, da država poskrbi, da vsaka občina v
                  Sloveniji lahko funkcionira, to pomeni, da opravlja tiste minimalne nujne naloge.
                  Ne bi bilo primerno iti v tako uravnilavko v financiranju, da vse občine
                  približujemo povprečju, kajti v tem primeru bodo vse občine enako trošile za te
                  javne potrebe in ne bomo imeli boljših in slabših. Mislim, da je v temeljnem
                  nasprotju z nekim tekmovalnim, podjetniškim, z neko kompetativno ureditvijo. To je
                  neka uravnilovka na področju financiranja občin.</p>
               <p>Vsi tisti, ki mi oporekajo in takih je veliko, pravijo, mi smo se opredelili za
                  policentrični razvoj. Osebno policentrični razvoj ne vidim v tem, da so vsi enaki.
                  Mislim, da so nekatere regije bogatejše, neke pa nekoliko manj bogate in vidim
                  policentrični razvoj in decentralizacijo v tem, da se vsem omogoči, da financirajo
                  minimalne naloge, ne pa, da so vsi enaki. To je nekaj podobnega, kot če bi se v
                  Republiki Sloveniji zmenili, da bomo vsem tistim, ki prejemajo osebne dohodke
                  slabše od povprečja, subvencionirali do povprečja, do 90% povprečja. Jaz pa nisem
                  za to. Sem za to, da se da socialno podporo tistemu, da pride do zajamčene plače,
                  ne pa do povprečja. To je anologija na občinski ravni za moj okus ista.</p>
               <p>Ta sistem se mi zdi zelo nestimuliran, kajti vsi tisti, ki bodo pod 90% se ne bodo
                  nikoli trudili, da bi prišli nad 90 ali celo čez, ker bodo tako in tako bodo
                  dobili od države. Enostavno se ne bo vlagalo v tiste občinske projekte, ki bi
                  dolgoročno lahko prinašali dohodek, ampak se bo vlagalo samo v potrošnjo in
                  čakalo, da do tistih 90% država izravna prihodke. Zdi se mi zelo
                  nestimulativno.</p>
               <p>Še na en vidik bi opozoril, ki pa ni nepomemben. Prihajam iz občine Domžale. Vsi
                  jo imate v glavah kot neko bogato občino, vendar nihče ne ve, da je vsaj pol te
                  občine relativno precej revne, to je ves Črni graben, in bi se po novih kriterijih
                  uvrstila v te občine, ki so pod 90% povprečja. Pomeni, da bi se teoretično v
                  Sloveniji bistveno večji del teritorija napajal iz budžeta kot sedaj, ko ti večji
                  občinski centri na nek način pokrivajo tudi tisto podeželje. Pomeni, da bi bil
                  teoretično vpliv na proračun zelo velik, bistveno večji, kot je to danes. To nihče
                  ne ve, koliko to sploh je.</p>
               <p>Ti sistemi so še zelo nedomišljeni. Osebno menim, da ni nikakršne, prvič ne zdi se
                  mi konstruktivno to danes tukaj zapisati, ker mislim, da se bo o tem financiranju
                  občin še tako veliko govorilo, kajti to so samo neke osnovne konture, ki jih imamo
                  v tem zakonu. Zato podpiram amandma pod številko 1. Ne podpiram pa amandmajev pod
                  številko 3 in 4. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Potočnik, prosim.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Mi smo leta 1990 imeli takšno porabo po občinah - povprečno recimo -
                  141% povprečja na prebivalca v Ljubljani in 71% povprečja na prebivalca, recimo v
                  občini Šentjur, pa 72% v občini Šmarje pri Jelšah.</p>
               <p>Ob tem pa so vse občine, od Ljubljane do Šentjurja bile sofinancirane oziroma
                  njihovi proračunu so bili sofinancirani iz državnega proračuna, seveda, ker pač ni
                  bil sistem tako narejen, da bi se lahko občine v dovolj veliki meri same
                  financirale.</p>
               <p>Mi smo potem vsako leto sprejemali sklepe ob sprejemanju državnega proračuna, tako
                  da smo nekako postopno prihajali do manjših razlik na prebivalca. Moram vas
                  opozoriti tudi, da smo letos ob sprejemu proračunskega memoranduma sprejeli
                  dodatni sklep. Ali ti sklepi Državnega zbora kaj veljajo ali ne, mi imamo
                  izkušnje, da bolj malo, ampak vendarle, mi smo sprejeli sklep, da mora biti ta
                  poraba izravnana na 95% povprečja v občinah.</p>
               <p>Zato jaz podpiram ta četrti amandma, ki govori o 90%. Ob tem je potrebno povedati
                  še to, da seveda poraba na prebivalca še ne pove vsega. Mi imamo redko poseljene
                  občine z malim številom prebivalstva, torej bo v proračunu malo denarja, imajo pa
                  velike potrebe za vzdrževanje ali pa popravljanje komunikacij in tako naprej.</p>
               <p>Tako da še enkrat pravim, bom podprl ta četrti amandma, ki vendarle zagotavlja nek
                  enakomernejši razvoj naše države. Seveda, če bo pa to primarno financiranje tako
                  urejeno, da bo pač v večini primerov do takšne vsote prišlo, potem pa tako ali
                  tako ne bo potrebno iz državnega proračuna prispevati za občinske proračune.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Spoštovane kolegice in kolegi! Jaz sem nasprotnega mišljenja kot
                  moj kolega Lenič. Mislim, da dejansko nastopa obdobje, kjer bomo morali temeljito
                  razčistiti financiranje lokalne samouprave. To ni dvoma.</p>
               <p>Ravno ta osnova izhodišča, ki jih sedaj trasiramo s tem zakonom, so tudi v nekem
                  smislu bistvena. Zato bi rekel, podpiram umik prejšnjega, te 80% klavzule, torej
                  sem pristaš vladnega amandmaja na prvo, ampak ne zaradi tega, da se umikam recimo
                  od filozofije financiranja, ampak predvsem zaradi tega, ker je toliko nasprotij
                  rodila ta dikcija, in sicer v plus in minus.</p>
               <p>Torej namen ni bil dosežen. Mi smo imeli pač dejansko nekje čisto en drug namen,
                  prišlo je pa do take polarizacije zaradi nerazumevanja in zaradi tega sem za to,
                  da se umakne ta zadeva, vendar pa nisem za to, da pa mi ne bi včlenili neko
                  varovalko, recimo za skladen razvoj Slovenije kot take in za tem stojim.</p>
               <p>Rekel sem že prej, da zagovarjam recimo takšno financiranje, ki bo spodbujalo,
                  dejansko tudi spodbujalo bodoče asociacije lokalne samouprave. Vendar pa vemo, mi
                  imamo zatečeno stanje, imamo zatečeno stanje - po eni strani. Po drugi strani si
                  postavljamo dolgoročne cilje. Ti dolgoročni cilji izhajajo iz tega razmišljanja o
                  skladnem razvoju Slovenije kot take. Mi vemo, da to čez noč ne bomo dosegli
                  dolgoročnih ciljev, ampak da je to proces. Vendar pa moramo startati z nečem. In
                  start je dejansko ta, da recimo zagovarjamo, da bomo hitreje prišli do tega
                  dolgoročnega cilja takrat, kadar bomo postavili nek spodnji plafon porabe v
                  najbolj nerazvitih delih naše države kot take. To je ena zadeva.</p>
               <p>Druga stvar, bi rekel to, da ta bojazen okoli tega, kaj bo zdaj s formiranjem
                  novih lokalnih samoupravnih skupnosti, meni je dokaj že prilično dosti razčiščeno
                  - mi smo imeli te funkcije razčiščene v globalu. Dejansko gre tu za malenkosti, za
                  nejasnosti ob malenkostih bolj nekje.</p>
               <p>Tudi ta letošnja proračunska poraba občin je že en del modifikacij prehoda iz
                  prejšnjega sistema občin v novi. In če vidimo recimo, če pogledamo to
                  razpredelnico povprečne porabe po občanu v Sloveniji, je ta divergenca od 85,17%
                  do 136,14%, to pomeni, ljubljanske občine imajo tako ali tako po glavi 136%,
                  medtem ko je najmanjša poraba po prebivalcu 85% povprečja. To pomeni, da od 24.000
                  po glavi - po prebivalcu na 38 oziroma 39.000 tolarjev po glavi porabe.</p>
               <p>Iz tega izhaja tudi to, da revnejše sredine kot take, recimo je praktično občan z
                  vidika javne porabe cenejši, kot pa v strnjenih, v bolj razvitih sredinah, kar je
                  verjetno resnica. To je tudi dokazano na nek način, da so verjetno stroški tam
                  večji. Ampak dokaz imam pa tule, recimo dejansko za to dosedanjo potrošnjo kot
                  tako, da bo prišlo dejansko do večje divergencije, recimo. Mi samo to želimo, da
                  komisija, predstavniki komisije, ki smo zagovarjali spodnji limit 90%, želimo samo
                  to, da se zaustavi nižja poraba v najbolj revnih sredinah kot taki zaradi tega, da
                  bomo čim hitreje prišli do našega cilja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Lenič. K razpravi so pa prijavljeni še gospod
                  Anderlič, gospod Podobnik, gospod Sisinger, gospod Šiftar in gospod Lavrinc.</p>
               <p>Prosim? Se odpovedujete repliki. Gospod Šiftar, prosim.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Se opravičujem gospod Lenič. Kolegi iz Liberalno demokratske stranke so me
                  opozorili, da sem uporabil Leniča, ne gospoda Leniča. Se opravičujem, gospod
                  Lenič. Na vas je replika. Jaz, če bi bil iz Domžal, iz Ljubljane bi verjetno tako
                  razpravljal. To je tipično. Sedaj pa, ker sem iz enega najbolj nerazvitih delov
                  Slovenije, pa razmišljam čisto drugače in podpiram četrti oziroma tretji
                  amandma.</p>
               <p>Rad bi to povedal, gospod Lenič je znan zagovornik integralnega proračuna, pa čim
                  večjega zmanjševanja sredstev. Za njim se v principu strinjam. Je pa nekje neka
                  racionalna meja. Jaz ne pravim, da on te stvari ne postavi razumsko, da jih ne
                  preštudira nasprotno. On jih vedno preštudira. Lahko vam povem eno stvar, ki sem
                  mu jo povedal na odboru, ko se je šlo za neke infrastrukturne objekte. Tam je spet
                  govoril, koliko bodo avtoceste stale oziroma vsa ta infrastruktura, pa sem mu jaz
                  rekel, jaz se s tabo strinjam. Jaz, če bi bil iz Domžal, da lahko tudi na oslu v
                  Ljubljano pridem, bi verjetno tudi tako razmišljal. S tem, ko pa moram iz Murske
                  Sobote štiri ure potovati, pa drugače razmišljam. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Sedaj ima pa repliko gospod Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Jaz bi rad morda še na en vidik
                  opozoril, na katerega so me moji poslanski kolegi tudi opozarjali in mislim, da je
                  lahko v tem primeru zelo nevarno.</p>
               <p>Poglejte. Mi smo sicer sedaj v ta zakon zapisali neke kriterije, teh 3 tisoč pa ne
                  vem, trgovina, itd. skratka, imamo neke kriterije. Ampak ti kriteriji so lahko
                  precej pesniški in dostikrat neeksaktni in tako naprej, v principu je pa vse
                  denar. <stage xml:id="Redna-16-1993-12-18.stage90">(Smeh.)</stage> Ne, v tem primeru, da se razumemo. Poglejte, čisto
                  vsakdo v Sloveniji se bo lahko spomnil narediti občino, pa tudi če dosega 30%
                  povprečja v Sloveniji, ker bo tako in tako 90 iz budžeta.</p>
               <p>Vi lahko mahate z ustavo, samo če nima pogojev, če ne dosega enih minimalnih
                  finančnih zadev, je potem to totalen finančni nesmisel, ker to bo stalo
                  davkoplačevalce. Da nekaj razčistimo okrog centralizacije, pa policentričnega
                  razvoja. Tisto, kar bodo občine financirale, občinski projekti, bo samo en segment
                  reševanja policentrizma. Država, če se bo hotela se iti skladen regionalni razvoj
                  in policentrizem, bo morala skozi druge projekte, skozi republiške zakone o
                  razvoju manj razvitih območij in z drugimi projekti to zagotoviti. Kdo bo dosegel
                  cestno povezavo manj razvitih območij? Ali bomo to naredili z občinskim denarjem?
                  Pa to je nonsens! Poslušajte, občine bodo financirale neke lokalne zadeve. In
                  policentrizem in decentralizacija v Sloveniji se s tem ne bo zagotovila. S tem
                  bomo samo dosegli to, da bomo na dolgi rok vsi revni in čisto nič drugega. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Anderliču. Potem gospod Podobnik.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Lahko bi sicer rekel, da se v popolnosti strinjam z gospodom Leničem,
                  pa najbrž ne bi bilo zadosti. Prepričan sem, da je tudi sicer slabost tega zakona,
                  da nekatere stvari, ki ne sodijo v ta zakon, poskuša stlačiti sem noter, druge, ki
                  bi bile pa nujne, predvsem glede kriterijev in tako naprej, pa premalo jasno
                  postavlja. Ampak to je neka druga zadeva.</p>
               <p>Prepričan sem, da moramo najprej glasovati o prvem amandmaju, in to iz razloga,
                  ker prvič, to določilo, kar jih nekako v različnih oblikah potem ponujamo v
                  drugem, tretjem, ali pa tisto, kar je v osnovi, ne sodi v ta zakon, kajti
                  določila, ki so že sprejeta z memorandumom in nekaterimi drugimi zakoni, seveda bi
                  morale te stvari urediti. Jasno je tudi, da Vlada - včeraj je gospod Gaspari tukaj
                  med drugim povedal tudi, koliko bo ta zakon odnesel milijard v prihodnjem letu, če
                  bomo sprejeli ali 80 ali 95 ali kolikor že procentov te povprečne porabe.</p>
               <p>Prepričan sem, da je solidarnost največje zlo, ki je v zadnjih desetletjih krožilo
                  nad teritorijem bivše Jugoslavije, pa tudi v Sloveniji. Prepričan sem, da nekatere
                  stvari, ki se pod krinko skladnejšega regionalnega razvoja, ali kakršnega koli
                  policentrizma in tako naprej, morajo urediti skozi programe, ki jih bo Vlada
                  sprejela in seveda Državni zbor potrdil in se zato tudi zagotovijo finančna
                  sredstva točno namensko, če bo temu tako. Zato bi bil zelo vesel, če bi Vlada
                  čimprej pripravila kriterije za tiste stvari, ki naj bi jih te bodoče občine
                  morale opravljati in tudi financirati in do katere meje lahko gredo ti
                  solidarnostni viri oziroma solidarnostno pokrivanje teh zadev. Še enkrat poudarjam
                  to, da sem prepričan, da je potrebno glasovati najprej o prvem amandmaju, tako kot
                  je pač po vrstnem redu in potem šele o vseh ostalih, kajti če bo ta prvi sprejet,
                  potem pomeni, da vseh ostalih ali več ali manj, da se s temi amandmaji ureja, je
                  brezpredmetno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani podpredsednik, poslanke in poslanci, rad bi povedal, da podpiram 4.
                  amandma. Oba spoštovana kolega, ki sta govorila pred menoj, sta mi dala zelo dobro
                  izhodišče, da vendarle povem, da sta zelo korektno, ampak enostavno povedala ta
                  zelo surovi liberalni princip, ki je bil prisoten v tej misli, namreč, da je bila
                  solidarnost največje zlo v preteklih časih. Ta izjava nikakor ne drži. Jaz sem
                  prepričan, da v vsaki državi, v vsaki družbi, v vsakem sistemu mora biti načelo
                  solidarnosti vgrajeno tako v državne mehanizme, predvsem pa v načelo delovanja v
                  neki družbi, kar velja še posebej tudi za lokalno samoupravo. Prihajam iz kroga
                  tiste stranke, ki se nikakor ne sramuje te besede <q>"solidarnost"</q>. Spoštujem vaše
                  mišljenje, spoštovani kolegi liberalci, ampak prepričan sem, da vaša razmišljanja,
                  v katerih se bojite te besede, niso perspektivna. Niso perspektivna zato, ker če
                  bomo to načelo uveljavljali v praksi, potem bomo večali tudi nezaupanje v
                  politiko. Kajti politika je dolžna, da ustvarja pogoje, da se solidarnost lahko
                  izrazi. In poglejte konkreten primer, če sem kje videl vendarle nek konsenz v naši
                  komisiji, sem ga videl v tem, da je dolžnost Komisije za lokalno samoupravo, da
                  zaščiti manjše občine, da zaščiti nove občine, da zaščiti te nove občine, ki bodo
                  nekako razvojno šibke oziroma, ki bodo težko zaživele. Jaz sem prepričan, da je
                  dolžnost Državnega zbora, da ob pripravi tako pomembnega zakona zaščiti tiste, ki
                  bodo že v začetku imeli slabše pogoje. V teh razpravah pa imajo težo vsi tisti na
                  periferiji, ki se bojijo tega zakona. To je pa drugi vidik tiste naše prejšnje
                  razprave, ki me je osebno nekoliko prizadela, ker je preklala ta parlament na
                  dvoje. Zakaj ga je preklala? Zato, ker je Vlada preklana na dvoje in te svoje
                  preklanosti na dvoje ne uspe razrešiti in ga je prenesla v ta parlament. To mene
                  osebno zelo boli. Morda bi bil čas, da bi gospod Rigelnik prišel sem in to
                  povedal, kajti tudi status tega parlamenta se znižuje s tem. To vam povem,
                  zagotavljam vam to. Torej glede tega amandma-ja pa menim, mi moramo vtkati vanj
                  tudi načelo solidarnosti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, replika gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala, jaz bi samo v toliko repliciral predgovornika v tem. Nisem preveč navdušen
                  nad politizacijo recimo enega takega vprašanja, ker smo si približno vsi enotni po
                  mojem. Tudi liberalizem ni zamišljen recimo tako, da bi samo banalno ustvarjali in
                  ne sebično oziroma in sebično to delili. Ampak bistvo je to, da krepimo
                  ustvarjanje na eni strani in smo tudi na drugi strani za to, da se pravično deli.
                  V kolikor je divergenca pri nas, je samo tu sedaj, tu se pač začasno razhajamo.
                  Eni so pač mišljenja, da je pravična delitev takšna, drugi, da je pravična taka in
                  tu smo se samo razhajali. Ne razhajamo se recimo tu v globino. Jaz sem prepričan,
                  da bo naš Državni zbor na tem področju pokazal vso svojo zrelost.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sisinger, potem gospod Lavrinc, gospod Malovrh in
                  gospod Mozetič.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovane poslanke in poslanci, spoštovani predsedujoči! Tako kot sem prej
                  povedal, moramo biti zopet odkriti. Mislim, da gre zopet za eno od vprašanj, kjer
                  tudi nismo tako lahko oblikovali te štiri točke v tem členu, in kako to razrešiti.
                  Moram reči tudi nekaj: vi in jaz, vsi smo dobili celo vrsto pisem številnih
                  skupščin občin, predsednikov izvršnih svetov, ki so nas opozarjali na te zadeve.
                  In če se spomnim nekaj mesecev nazaj, ko sem sedel med predsedniki občin in
                  izvršnih svetov v tej dvorani in sem jih poslušal samo nekaj ur - nisem
                  razpravljal, ampak sem jih poslušal kot član Komisije za lokalno samoupravo -
                  zato, ker so nas opozarjali, da ni samo vprašanje vaše organiziranosti, če ne
                  boste zagotovili vira financiranja sredstev, če ne boste omogočili tega dela,
                  potem je to jasno. Jaz ne prihajam iz bogate občine, ne prihajam pa tudi ne iz
                  najbolj revne. Denarja ima premalo Maribor in vse druge občine - to nam je vsem
                  jasno. Vendar pa vam moram reči, dragi prijatelji: mi ne ustvarjamo zakona o
                  lokalni samoupravi, kot pravimo, za te občine, ampak za tiste, ki bodo nastale. Če
                  pa ga delamo za tiste, potem sem se na komisiji odločno zavzel za to, da bom tukaj
                  branil točko 4, kot je povedala gospa Primožičeva - to je tista rešitev, kajti ko
                  sva z gospo Primožičevo skupaj sedela, je ona pravzaprav prišla s točko 3 in je
                  bila pripravljena v kompromisnem sodelovanju ustvariti to novo 4. točko. Zato vas
                  prosim, podprimo tako, kot je že predlagala! In glasujmo za točko 4 - in prepričan
                  sem, da bo ta zmagala. In šele potem je šele točka 3, če 4 ne bi bila. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Besedo dajem gospodu Lavrincu.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Spoštovane kolegice in kolegi! Vsi proletarci tega sveta, združite se! - tako bi
                  rekel za uvod. Poglejte, po mojem je paradoks tega parlamenta, pa tudi naše
                  politične scene, da prav tisti, ki imajo včasih polna usta pljuvanja ali
                  izpljunkov na račun prejšnjega sistema, uporabljajo popolnoma enake metode. In
                  kljub temu, da je bilo veliko razpravljavcev po Jožetu Leniču, kolegu iz stranke,
                  ki res prihaja iz bogate občine, ampak ne toliko kot je npr. naša - <stage xml:id="Redna-16-1993-12-18.stage91">(smeh v
                     dvorani)</stage> - moram reči, da je zaskrbljujoče to, da smo pri tretjem
                  branju <stage xml:id="Redna-16-1993-12-18.stage92">(govorim z vso resnostjo)</stage> v 52. členu pripeljali določilo,
                  ki nikakor ne sodi sem. <q>"V strukturi prihodkov občin morajo lastni viri
                  financiranja občin dosegati v povprečju najmanj 80%."</q> Saj to je skoraj nora
                  varianta. In bom rekel, da je tukaj stroka na nek način popolnoma zatajila. Zato
                  je tudi ta rešitev, ki jo ponuja amandma, lahko samo začasna rešitev, ki bi sodila
                  v <q>"prehodne in končne določbe"</q>, nikakor pa ne v sistemski zakon. Vsi tisti
                  pomisleki, ki jih je tukaj naštel Lenič in jih ne bom ponavljal, prav gotovo
                  držijo. In na nek način stimulirati tiste, da se bodo malo bolj podjetno obnašati,
                  in destimulirati tiste, ki stojijo ob strani - mislim, da bi to moralo biti
                  vgrajeno. Sedaj je pač tukaj to kar je. Sam osebno pa bom glasoval tako, kot se je
                  za to odločil Lenič.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR T0PLER:</speaker>
               <p>Hvala lepa. Repliko ima gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Še enkrat bi rad poudaril, zakaj je komisija podprla amandma, ki ga
                  imate pod točko 4 oz. točko 3, in da se je strinjala tudi s tem, da bi sedanji
                  tretji odstavek 52. člena opustili, kot predlaga tudi Vlada. Mislim, da na ta
                  način na posrečen način zagotovimo neke minimalne pogoje za potrebno finančno
                  stabilnost delovanja občin. Mi se zavedamo, da ta odločitev ni dokončna, da bo
                  marsikaj odvisno od drugih finančnih predpisov in proračunov, ampak menimo, da
                  mora ta zakon, če želi dati garancije za uspešno in avtonomno lokalno samoupravo,
                  dati neke osnovne garancije tudi za finančno samostojnost občin.</p>
               <p>Moram reči, da je bila to točka, glede katere smo se v tem zboru bolj strinjali
                  kot o drugih točkah. Tudi tisti, ki se z marsičem pri delovanju komisije in pri
                  njenih predlogih niso strinjali, so poudarjali, da je zagotovitev stabilnih virov
                  financiranja občin izredno pomembna in nujna. Mi smo pri tem skušali iskati nek
                  minimalni okvir, ki je potreben in ki daje neka osnovna zagotovila; zavedamo pa
                  se, da je to šele prvi korak in da so glavne bitke glede tega, kakšna bo
                  razmejitev sredstev med državo in lokalno samoupravo, stvar drugih odločitev tega
                  zbora. Toda mislim, da bi naredili resen korak nazaj od druge obravnave, če bi
                  upoštevali samo amandma Vlade na tretji odstavek in če bi pri tem opustili, da
                  nadomestimo to določbo z drugo rešitvijo, ki take minimalne garancije daje.</p>
               <p>Skratka, podpiram tisto, kar je tukaj v predlogu gospe Primožičeve in tudi
                  obrazložitev, ki jo je tukaj dal gospod Janez Podobnik. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Jurij Malovrh.</p>
            </sp>
            <sp who="SDZ1:MalovrhJurij">
               <speaker>JURIJ MALOVRH:</speaker>
               <p>Spoštovane kolegice in kolegi! Gospod Ribičič je povedal skoraj vse. K razpravi me
                  je spodbudila besedica <q>"politiziranje"</q>. To ni politiziranje, to je politična
                  odločitev, ali bomo revna področja naredili še bolj revna in bogata še bolj
                  bogata.</p>
               <p>Kdor je pogledal, kakšne so naloge občin, vidi da je to predvsem priprava
                  komunalnega gospodarstva v tej smeri, da je bolj ugodno za občana. Tako imamo še
                  danes na našem področju telefonski priključek, ki stane 3500 mark, v Domžalah pa
                  800 mark. S tem bo možno sofinanciranje skozi tak način, v tisti del komunalnega
                  gospodarstva, ki bo spodbujal napredek v neki občini.</p>
               <p>Zato bom podprl četrti amandma. Predlagam, da bi bil četrti amandma kot prvi na
                  vrsti za glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa kolegi in kolegice! Prej je bilo rečeno, da marsikaj v ta zakon ne
                  spada. V bistvu se s tem strinjam, da marsikaj, med drugim je tudi zanimiva
                  določba, ki smo jo prej sprejeli in se je Državni zbor odločil, da so edino
                  najbolj demokratične volitve neposredne volitve, ne da bi pustil ljudem, da se
                  sami s svojimi statuti odločijo, ko bodo volili župane. Dosti takih reči je. Tudi,
                  kako naj se organizirajo. Pred opisovanje kriterijev je tudi določba, ki gre na
                  to, da ljudje ne vedo, kako se organizirati.</p>
               <p>Kar zadeva točke okoli procentov, takoj priznam, da se na procente ne zastopim,
                  zato bom sledil kolegici Ani Primožič pri tej zadevi in ji verjamem. Povedal bom
                  zakaj.</p>
               <p>Mi se vedno tukaj sklicujemo in govorimo država, proračun. Vedno pozabljamo kdo so
                  država. Po teoriji države ne bi jaz to, ker tudi ne znam dobro razložiti, ampak en
                  bistven element pri državi so državljani, so ljudje. Brez ljudi, brez državljanov
                  države ni. Če iz tega naprej izhajamo, vsi državljani, živimo v nekem kraju. V
                  tistem kraju živimo, delamo, v tistem kraju tudi plačujemo davke. Če je država
                  samo za to, da pobira davke in samo takrat pozna državljane, mislim, da je to
                  narobe. Morala bi jih poznati tudi takrat, ko gre za to, da svojim državljanom
                  zagotovi približno enake pogoje življenja.</p>
               <p>V ustavi imamo zapisano na zelo pomembnem kraju, da smo tudi socialna država.
                  Tako, da tista o solidarnosti, da je solidarnost največji greh ne bo čisto
                  skladna. To je približno povsod, v vseh državah. Država mora zagotavljati
                  približno enak status, približno enake pogoje vsem državljanom, ne glede kje
                  živijo. Namen te določbe je in verjamem predlagateljem in zato bom to 4 točko
                  oziroma 3 podprl.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak ima besedo.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Če pogledamo amandmaje k 52. členu, ne bom razlagal, vsak bo vedel, da nisem za
                  to, da se prvi amandma sprejme pod točko 1. Kaj če se sprejme pod točko 2 in 4?
                  Ker sta si 3 in 4 podobna? Četrti je boljši kot tretji.</p>
               <p>Pod točko 2 pravi, da mora občina sama zagotavljati 80% sredstev. Najrevnejši ne
                  bodo sposobni. Če se zgodi, da bi zbor sprejel pod točko 2 in 4, bo morala
                  republika pokriti razliko 10%, to je skoraj nič. Ne vem, zakaj je potem tukaj
                  diskusija. Vsa diskusija bi morala biti usmerjena v to, da je potrebno sprejeti
                  četrti amandma, drugega in prvega pa ne. Tretji bi se umaknil.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Še gospod Kopač, razprava.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Rekel bom zopet tisto, kar sem že enkrat ob tem zakonu rekel.
                  Podajamo se v temo in ne vemo, kam stopamo. Amandma pod točko 4 oziroma pod točko
                  3 pomeni za naslednje leto nič, nobenih sprememb glede na obstoječe stanje. To je
                  določba zakona in <stage xml:id="Redna-16-1993-12-18.stage93">(ne)</stage> reševanje proračuna.</p>
               <p>Če bi se slučajno zgodilo, da bi bilo sto, dvesto, morda tristo občin, potem se bo
                  zgodilo, da bodo sedaj nerazviti deli razvitih občin, npr. v Domžalah, morda v
                  Ljubljani ali kje drugod, se bo tisto povprečje, ki se sedaj računa pri
                  šestdesetih občinah, potem računalo pri dvestotih občinah. Razlike bodo izjemne.
                  Zaradi tega bo potrebno ogromno sredstev za finančno izravnavo. Zelo možno je, da
                  mnogokrat tudi povsem brez potrebe.</p>
               <p>Še nekaj je potrebno reči. Zagovorniki amandmaja pod točko 4 mislijo, da bodo
                  pomagali manj razvitim občinam. Pa ne bodo nič pomagali. To ni amandma v interesu
                  manj razvitih občin, niti v interesu razvitih občin. V interesu nikogar ni ta
                  amandma. Če bo povprečna poraba sto tisoč tolarjev, pa bo potem pomenilo, da je
                  90% devetdeset tisoč tolarjev, bo teh devetdeset tisoč tolarjev vedno toliko.
                  Recimo, da so stalne cene in se ta struktura porabe, kar je zaželjeno, da se z
                  reformo lokalne samouprave naredi, ne bo nič spremenila.</p>
               <p>Lahko rečem samo to. S sprejetjem amandmaja pod točko 3 oziroma 4 se podajamo v
                  neznano veliko število milijard tolarjev, lahko rečem, odstotkov bruto domačega
                  proizvoda, ki ga bo potrebno potrošiti. Vprašanje je mnogokrat brez potrebe.
                  Vprašamo se lahko, kje to dobiti? Ali iz državnega proračuna, možno ali z
                  odvzemanjem denarja bolj razvitim občinam? Tudi možno. Seveda bi to sprožilo
                  nadaljnje politične probleme. Jaz sem globoko prepričan, da bo verjetno še ta
                  Državni zbor, če bo ta določba slučajno sprejeta, jo čez leto, dve ali tri tudi
                  spremenil, ker se bo pač ugotovilo, da je bila kalkulacija napačna, ampak treba je
                  pa reči tudi to: sedaj se bo mnogo, bom rekel, pa ne mi zameriti tega izraza,
                  lokalnih mogotcev opogumilo in reklo: <q>"saj tako ali tako nam bodo krili vse, kar
                  potrebujemo do 90% povprečja. Ni problema, gremo ustanavljati občino."</q> In zopet
                  lahko rečem teoretično in pretirano, zmislilo se bo 100 ali 200 ljudi, pa bodo
                  imeli svojo občino in popolnoma nič jim ne bo treba skrbeti za to, da bi na
                  kakršen koli način prišli do bližine nekega povprečja, torej to, kar je govoril
                  gospod Lenič.</p>
               <p>Pa še na eno teoretično predpostavko lahko pomislimo. Recimo, da se v neki ali pa,
                  da v 5% slovenskih občin, ali pa v 10% slovenskih občin v nekem letu prodajo
                  recimo precej svojega premoženja, ali pa še bolj hipotetično, da dobijo neko
                  veliko darilo do nekod, na primer v znesku, ne vem, 100 milijonov dolarjev, ali pa
                  kar koli. Potem seveda pomeni, da bi se povprečna poraba zelo povečala, ampak bi
                  se morala potem povečati tudi tam, kjer sploh ne bi prodali tega premoženja,
                  dobili neke donacije, ali česar koli drugega, zopet povsem brez potrebe. In seveda
                  se ponovno pojavlja vprašanje, od kod to vzeti? Iz državnega proračuna ali iz
                  proračuna bolj razvitih občin? Pa ker je v drugih določbah tega zakona določeno,
                  da se za financiranje - so neki kriteriji in se tudi ve, kaj naj bi občine
                  približno počele in za kaj daje denar država, za kaj več pa ne. To seveda pomeni,
                  da vir drugje biti ne more, kot v odvzemanju denarja bogatejšim občinam, ne pa iz
                  državnega proračuna, ker ne bo šlo za neko dodatno opravljanje od države
                  prenešenih nalog.</p>
               <p>Skratka menim, da ta amandma v letu 1994, morda tudi v letu 1995 ne bo povzročil
                  ne škode ne koristi, za kasneje pa sem prepričan, bo povzročil ogromno škode. Ga
                  bo potrebno spremeniti, vendar se bodo vmes zgodile že neke stvari, ki pa bodo
                  trajneje zaznamovale prihodnost te države. Mislim predvsem na morda nepotrebno in
                  neracionalno veliko število ali pa obseg - obliko bodočih občin. Zato bom jaz
                  glasoval proti temu amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Imamo tri replike. Najprej gospod Frim, potem gospod Šiftar in gospod Zagožen in
                  še gospod Jagodnik.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala gospod podpredsednik. Spoštovane poslanke in poslanci! Mislim, da zadeva ni
                  tako črna, kot je moj kolega, gospod Janez Kopač povedal. Namreč, res je, da je ta
                  kriterij 90% povprečne porabe daleč od idealnega. Menim tudi, da bi mi morali, ko
                  bo sprejet zakon o financiranju lokalne samouprave o financiranju občin, takrat
                  postaviti seveda nekako drugačen sistem financiranja, določiti osnovne standarde
                  in minimum teh standardov, ki bi jih naj enako oziroma, ki jih naj s pomočjo
                  države vsaka občina tudi sfinancira.</p>
               <p>Seveda nad tem minimalnim standardom, ki omogoča, bi rekel eno enostavno
                  reprodukcijo tem občinam, pa bi morala potem biti vsaka občina motivirana k nekim
                  dodatnim lokalnim taksam - davščinam, ki bi omogočale potem večji razvoj in zato
                  tudi pridobivanje dohodka dolgoročno iz tega naslova.</p>
               <p>Vendar pa vemo, da teh kriterijev nimamo in da se nahajamo v nekakšnem praznem
                  prostoru, zato podpiram ta amandma, teh 90% povprečne porabe, ker enostavno
                  zagotavlja, torej ne pridemo v nek prazen prostor, tudi če se nekje na nekem
                  področju ustanovi občina. Po tem kriteriju lahko računajo, kaj jim pač to
                  pomeni.</p>
               <p>Da pa ta kriterij tudi ni tako idealen za, bi rekel nekoliko manj razvite občine,
                  bom povedal na primeru. Na primer, v Slovenskih Konjicah bi po tej razdelitvi v
                  nove občine imeli tri ali štiri mogoče in ena največjih, to je sedanja krajevna
                  skupnost Vitanje, po površini zajema skoraj polovico občine. Vendar prebivalcev je
                  tukaj komaj 3.000, površina pa je tukaj izjemno velika. To pomeni tudi izjemno
                  razpršenost ljudi. In ta kriteri 90% zagotavlja nek minimum, ki pa zdaleč zdaleč
                  ne zadošča niti za pokrivanje teh stroškov komunikacij, ki so na tem področju.
                  Vendar, vsaj en kriterij bi imeli sedaj. Se pa strinjam in mislim, da ta amandma
                  90% tudi sili Vlado k hitrejšemu iskanju oziroma k hitrejši pripravi zakona o
                  financiranju lokalne samouprave in potem se strinjam, da hkrati s sprejemom tega
                  zakona, popravimo to določbo. Zato bom podprl ta četrti amandma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Frimu. To so bolj splošne razprave. Jaz bi prosil, če je možno,
                  da ste malo krajši, čeprav vam ne jemljem besede.</p>
               <p>Prosim, gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Strinjam se z gospodom Frimom v tem delu, da v bistvu ta amandma ni idealen,
                  sigurno pa bo prispeval, da Vlado prisili, da to zakonsko uredi.</p>
               <p>Rad bi pa povedal nekaj gospodu Kopaču. To, kar nam je gospod Kopač prikazoval
                  tako črno, sigurno ni tako črno. V tem primeru nas je sigurno zavajal. Razen tam
                  je bil čisto iskren, ko se je bal za privilegije bogatih občin. To se z njim
                  strinjam. Želel bi pa njejgovo obrazložitev kako lahko tistih 200 ljudi, ki jih bo
                  po tem amandmaju financirano in tako dalje, recimo iz tega nekaj pridobilo.
                  Recimo, tudi izpelje neko investicijo, ali kar koli, tiste investicije, ki bodo v
                  občinski kompetenci. Če mi to gospod Kopač nekako računsko opredeli, da se to
                  izplača, potem bom glasoval proti četrtemu amandmaju, drugače ga pa podpiram.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu dr. Zagožnu. Lahko obrazložite zadaj, lahko pa
                  tudi tukaj, če želite. Imate repliko? Izvolite, gospod dr. Zagožen, replika.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Se opravičujem. Saj se ne bi rad zapletal v to polemiko, samo to sem hotel reči.
                  Gospod Šiftar pravi, denar bo šel za investicije. Nikjer ne piše, da bo šel za
                  investicije. Namreč, mi v tem zakonu nimamo kriterijev, za kaj naj bi šel denar iz
                  morebitne izravnave. Morda bo šel pa za plačo lokalnega mogotca, ki bo župan v
                  občini z 200 prebivalci. To nič ne piše. Jaz sem samo želel poudariti to, da je
                  vezava na povprečje nekaj neproduktivnega, nekaj zelo slabega. Vezava na
                  kriterije, kjer je pa res treba reči, da jih Vlada ni pripravila, drugi pa tudi
                  ne, bi pa bila smiselna. Ne pa na povprečje. Zato je ta amandma nevaren in se
                  podajamo v neko neznano globino. Samo toliko.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod dr. Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz bom podprl ta amandma. Mislim, da ni nevaren, ampak ravno
                  nasprotno. Zelo potreben je. Če bi vse sedanje, prihodnje ali kakršnekoli že
                  slovenske občine štartale iz neke približno enake osnove, potem prav gotovo ne bi
                  bil potreben. Ampak, žal so nastale velike razlike v preteklosti in mene to
                  seveda, da se jih sedaj prepusti same sebi, spominja na to, da najprej bomo recimo
                  gradili pri nas, potem bomo pa vsak svoje. In tako se je sedaj dejansko stekal
                  denar v posamezne centre. Kljub policentričnemu razvoju, je bilo teh centrov pač
                  60 na račun periferije in ko prehajamo v drugačni sistem, je seveda štartna osnova
                  bistveno različna in mislim, da je ta amandma nujno potreben vsaj za začetek. Če
                  se bo pa pokazalo, da najdemo kasneje drugačen način zagotavljanja, delovanja teh
                  občin in skladnega regionalnega razvoja in vzdrževanja in gradnje infrastrukture,
                  bom pa seveda tudi na to pristal. Glasoval bom za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jagodnik se odpoveduje. Prehajamo na odločanje. Razpravo
                  zaključujem. Najprej bomo odločali o 1. členu zato, ker se to nanaša na zadnji
                  odstavek. To, ko sem rekel prej od točke 4, je nov odstavek. To točko predlaga
                  amandma Vlade Republike Slovenije, matično delovno telo podpira, predlagatelj
                  zakon podpira.</p>
               <p>Amandma se glasi: <q>"Črta se zadnji odstavek tega člena - to je 52. člena."</q>
                  Ugotovimo sklepčnost! <stage xml:id="Redna-16-1993-12-18.stage94">(65 prisotnih.)</stage></p>
               <p>Kdo je za? <stage xml:id="Redna-16-1993-12-18.stage95">(38 poslancev.)</stage> Je kdo proti? <stage xml:id="Redna-16-1993-12-18.stage96">(23
                     poslancev.)</stage></p>
               <p>Ugotavljam, da je amandma sprejet.</p>
               <p>S tem je amandma pod točko 2 brezpredmeten.</p>
               <p>Prehajamo na točko 3 in 4. Najprej smo rekli, da bomo glasovali o točki 4, to, da
                  se doda nov četrti odstavek, ki se glasi: <q>"Država zagotavlja občinam finančno
                  izravnavo v takšni višini, da bo javna poraba na prebivalca v vsaki občini dosegla
                  v povprečju najmanj 90% povprečne porabe na prebivalca v občinah v Republiki
                  Sloveniji."</q> Predlagatelj je Komisija za lokalno samoupravo. Komisija za vložitev
                  tega amandmaja, umika že vloženi amandma v 52. členu.</p>
               <p>Predlagatelji zakona amandma podpirajo. Ugotovimo sklepčnost! <stage xml:id="Redna-16-1993-12-18.stage97">(70
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage98">(55 poslancev.)</stage> Je kdo proti? <stage xml:id="Redna-16-1993-12-18.stage99">(11
                     poslancev.)</stage></p>
               <p>Ugotavljam, da je amandma sprejet. S tem pa mislim, da je amandma pod točko 3 tudi
                  brezpredmeten.</p>
               <p>Prosim, gospod Lenič. Proceduralno.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Jaz nisem čisto prepričan, da
                  so čisto vsi poslanci razumeli interpretacijo tega člena, pa bi prosil, da se
                  ponovno o tem glasuje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>O čem? Gospod Lenič, mi glasujemo, če je bil kakšen odgovor. Ker ugovora ni,
                  mislim, da tudi ne moremo govoriti, da poslanci niso razumeli. Jaz upam, da so vsi
                  razumeli.</p>
               <p>Prehajamo k 53. členu. Imamo več amandmajev, amandma predlaga poslanska skupina
                  Slovenskih krščanskih demokratov,</p>
               <p>prvopodpisani Franc Černelič. Matično delavno telo podpira, predlagatelj podpira,
                  predstavnik Vlade to ni, imam prečrtano. Potem imamo amandma pod številko dva.
                  Predlagatelj je skupina poslancev, prvopodpisani Maks Sušek, matično delavno telo
                  ne podpira, predstavnik Vlade ne podpira. Pod točko tri imamo amandma,
                  predlagatelj Komisije za lokalno samoupravo, predlagatelj zakona, amandmaje pod
                  točka a, b, c, d, podpira predstavnik Vlade, prav tako ali želi kdo razpravljati o
                  amandmajih k 53. členu? Prosim gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, predlagam proceduralno, da najprej glasujemo o 96. členu pod pet, ker
                  je identičen. Dejansko ta odstavek bolj odgovarja na tem mestu, ne bi ga pa rad
                  umaknil, če pri 69. ne bi šlo skozi. Torej bolj v redu bi bilo, če bi bil ta
                  odstavek dejansko pri 96. členu pod pet, tako kot je tudi predlagan. Prosim, če se
                  da to zagotoviti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Amandmaje ne moremo spreminjati. Mi smo sedaj po vrsti glasovali, prosim, gospod
                  Ribičič. Je pa res, da je to prehodna določba. Prosim gospod Ribičič kot
                  predlagatelj.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>To, kar piše tukaj, da mi to podpiramo, podpiramo vsebinsko. Glede tega, kam se
                  locira smo pa mi podprli, da se to locira k 69. členu, to se pravi, k prvemu
                  členu, ki govori o prehodnih določbah in bi bilo bolje, če se to oblikuje in
                  sprejme tam. Rad bi še povedal, kaj pomeni ta amandma pod točko dva. To, kar je
                  gospod Sušek predlagal, pomeni, da bi izpadel prometni davek. Mi smo v komisiji z
                  večino glasov izglasovali to, kar imate v zakonu, tukaj je pa predlog, da bi
                  prometni davek izpadel in za to se zavzema tudi Vlada oziroma Vlada, kolikor ima
                  tukaj pomislek, nima pomislek iz istega razloga kot matično delovno telo. Skratka
                  matično delavno telo je bilo za širšo formulacijo, kot jo je tukaj predlagal
                  gospod Sušek, medtem ko ima Vlada pomisleke, ki jih bo seveda sama pojasnila.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, želi še kdo razpravljati o teh amandmajih. Predstavnik Vlade, potem
                  gospod Lenič.</p>
            </sp>
            <sp who="SDZ1:FerležMarija">
               <speaker>MARIJA FERLEŽ:</speaker>
               <p>Spoštovani! 53. člen je v zakonu o lokalni samoupravi zelo pomemben. S tem členom
                  se namreč določa pripadnost določenih virov dohodkov, ki so uvedeni v Republiki
                  Sloveniji. Z osnovnim besedilom prvega odstavka so že sedaj določeni viri, ki
                  pripadajo občinam od davka na premoženje, dediščine in darila in na dobitke od
                  iger na srečo, ki so tudi v drugih državah običajno prihodki, ki pripadajo občini,
                  kjer so pobrani. V točki 4 je določeno, da lahko občini pripadajo tudi drugi
                  davki, določeni z zakonom, to se pravi, v primeru, da se Državni zbor ob
                  uveljavitvi določenega davka odloči, da ta pripada občini in torej ni v ničemer,
                  bi rekla, v naprej zaprta pot, da se v primeru potrebe ali kakršnega koli drugega
                  razloga to tudi naredi. Zato Vlada meni, da je zadosti, da ostane besedilo v
                  zakonu v nadaljevanju tako, da se med občine in državo razporedijo tudi viri iz
                  dohodnine in davka na promet nepremičnin.</p>
               <p>V tem predlogu sta dve razliki v amandmajih. Prvi je ta, da se davek na promet
                  nepremičnin v celoti prepusti občinam, medtem ko je v sedanji zakonodaji določeno,
                  da občinam pripada le 30% tega davka. To pomeni, da avtomatično s tem zakonom
                  republiški proračun v letošnjih številkah izgubi milijardo tristo milijonov
                  tolarjev, ki se prenese na občine, vendar pa se za ta znesek finančna izravnava iz
                  proračuna ne zmanjša, da bi bila zato, bi rekla, operacija nevtralna, ker je
                  struktura virov recimo iz tega naslova po občinah različna.</p>
               <p>Enako Vlada nikakor ne more sprejeti predloga, da se med občino in državo delijo
                  prihodki iz naslova prometnega davka. Prometni davek je eden od najvažnejših virov
                  državnega proračuna in v svetu, moram reči, ni prakse, da se delijo takšni veliki,
                  najpomembnejši državni viri. Prometni davek se tudi ne ugotavlja, po stalnem
                  bivališču prebivalcev, ampak se obračunava, kot sami veste, po sedežu največjih
                  obračunalcev prometnega davka, to so pa velika trgovska podjetja. Tako, da v tem
                  primeru absolutno nasprotujemo temu dejstvu. Tudi v sedanjem zakonu o financiranju
                  javne porabe se med državo in občine v bistvu deli samo dohodnina in davek na
                  promet nepremičnin, poleg teh treh virov, ki so že sedaj v sto procentni
                  pristojnosti občin. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Leniču.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod predsedujoči, spoštovane dame in gospodje! Menim, da je amandma k 53.
                  členu, tako kot amandma k 96. členu, popolnoma nedomišljen, če hočete neluciden in
                  tudi popolnoma nesprejemljiv. Dobro si ga preberite! Amandma pravi, da na podlagi
                  kriterija števila prebivalcev prenesemo javno porabo v občine. Prvič, kaj spada v
                  definicijo javne porabe v občini? To sicer načeloma vemo, ampak v praksi to ni
                  tako enostavno. Drugič vam lahko na dveh konkretnih primerih, ki bosta čisto
                  kontra, dokažem, kako bi bilo to nesprejemljivo. Konkretno vem, ko bi se odcepil
                  npr. Mengeš od domžalske občine, ali npr. Rogaška Slatina od svoje občine, bi
                  <q>"pokasirala"</q> zelo veliko denarja, ker je tam največja gostota prebivalstva, vsi
                  ostali ostanejo brez. Se pravi, to je na tem mikro nivoju - tokrat pa je precej
                  velika razlika oz. ta dilema bogati - revni na mikro nivoju. Drug absurden primer
                  bi se npr. lahko zgodil v Ljubljani. Če se odcepijo Fužine oziroma tisti konec in
                  imajo bistveno več denarja kot v občini Center, kjer ne prebiva veliko ljudi. Kar
                  pa je najhujše pri tem amandmaju, pa je to, da prinaša samo aktivo, ne pa pasivo.
                  Prinaša vire, ne prinaša pa obveznosti. In to je nesprejemljivo. Vem, da je to
                  problem, ampak tako nedomišljen amandma se mi zdi pa tudi nesmiselno sprejeti v
                  tem zakonu. Dajmo možnost, da se to ureja z nekimi drugimi akti, na premišljen in
                  prefinjen način. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Gospod Lenič je sedaj sicer govoril o obeh amandmajih - o temu k 53. členu in o
                  tistem k 96. členu. Rad bi povedal, da podpiram tisti amandma k 96. členu, ki
                  pravi samo naslednje: <q>"V tistem letu, v katerem pride do razdelitve občine med
                  letom - se pravi, da ni bilo mogoče tega s proračunom prej predvideti, npr. nekje
                  sredi leta - se za tisto leto občinski proračun razdeli upoštevajoč število
                  prebivalcev, pri tem, da začetne investicije ostanejo tako, kot so bile začete."</q>
                  Hočem povedati to, da se tukaj pač išče rešitev za primere, ko bo v neki občini
                  prišlo tekom leta do delitev, in samo za tisto leto in nič drugega. Zato, da ne bi
                  del občine ostal popolnoma brez proračunskih sredstev.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Repliciral bi samo predstavnici Vlade, in sicer v tem, da predlagatelji in v
                  komisiji dejansko nismo razumeli ta amandma tako, da bi davek na promet
                  nepremičnin v letošnjem letu oz. v naslednjem letu že bil dejansko 100% vir občin,
                  ampak v oblikovanju novih občin kot takih. Strinjamo se s tem, da ne bi sedaj
                  rušili sedanji sistem na račun bodočega sistema. Mislim, da je to možno urediti
                  tudi na način, da se bo našel za naslednje leto en kompromis na tem področju, da
                  se bo štelo v bilanco izravnave. Nam gre dejansko za kreacijo finančne
                  konstrukcije novih bodočih občin kot takih. Naša intenca je bila, da dejansko
                  pride ta kategorija v ta sto procentni vir same občine, ker je v letošnji porabi
                  to predstavljalo 1,3%.</p>
               <p>Ista skupina smo pa dali amandma na ta amandma ravno tudi za področje prometnega
                  davka. In res ta ne sodi sem noter, ker nam dejansko ruši celotno koncepcijo. To
                  moram <q>"fer"</q> povedati. Tako, da po mojem gledamo s tega vidika, kot moramo
                  strokovno tudi gledati. In smo za to, da se ta dikcija umakne - prometni davek kot
                  tak iz te osnove kot take, ker bomo potem z novim zakonom o izravnavi to dejansko
                  porazporedili pač tako, kot se bomo zmenili - iz skupnih virov republike.</p>
               <p>Torej je smisel teh dveh amandmajev ta, da s prvim amandmajem na eni strani
                  prevedemo kvaliteto tega davka na promet nepremičnin v 100% vir občine; amandma na
                  amandma pa, da dejansko popravi kvalitativno, predvsem strokovno to zadevo, da
                  prometni davek izvzamemo iz te osnove že v naprej določene delitve, ampak bo potem
                  kot predmet delitve zakona o financah.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma pod točko 1 je bil umaknjen. Razpravo zaključujem in prehajamo
                  na glasovanje.</p>
               <p>Imamo amandma prvopodpisanega gospoda Maksa Suška: drugi odstavek 53. člena se
                  preoblikuje tako, da se na novo glasi: <q>"Za financiranje lokalnih zadev javnega
                  pomena pripadajo občini tudi prihodki iz dohodnine."</q> Matično delovno telo ne
                  podpira; Vlada ne podpira. To je amandma na amandma Komisije za lokalno
                  samoupravo, pod točko 3.</p>
               <p>Gospod Kopač želi obrazložiti glas. Prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Rad bi obrazložil glas in povedal, da podpiram ta amandma, treba pa je
                  morda za razumevanje povedati samo to, da je to pisalo notri že prej, da je
                  komisija potem predlagala še prometni davek - kar je bilo že rečeno, da na noben
                  način ne sodi noter, ker je sedaj v zakonskem tekstu - in da se sedaj s tem
                  vzpostavlja prejšnje stanje, s to izjemo, da pa je davek na promet nepremičnin kot
                  100% prenešen med prihodke občin, kar mislim, da je tudi še znosno in za
                  podpreti.</p>
               <p>Skratka, amandma Maksa Suška se mi zdi, da vzpostavlja nazaj nekaj razumnega. Zato
                  ga seveda podpiram.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Breda Pečan - obrazložitev glasu. Prosim. Lahko je tudi
                  proceduralno.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Predsednik bo povedal, kaj je to. Namreč, pri 2. točki je napaka v besedilu: gre
                  za tretji odstavek 53. člena - ne za drugi. Sedaj je mene malo zaskrbelo, ker če
                  bi to sprejeli kot amandma na drugi odstavek, pomeni, da potem drugi odstavek tak
                  kot je črtamo, če pogledate v predlogu zakona. In potem imamo praktično dvakrat
                  tretji odstavek: enkrat napisan na en način, drugič pa na drugi. In mislim, da je
                  treba popraviti samo to, da gre za tretji odstavek in ne drugi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Jaz to potrjujem. Vidite, da je tukaj tudi napisano 54. člen. Včeraj so bile neke
                  težave z računalnikom, skratka, računalnik nam je nekaj preskakoval.</p>
               <p>To je tretji odstavek 53. člena. Rad bi še jasno povedal, za kaj gre. Razložil je
                  gospod Sušek. Gospod Sušek meni, da je dovolj, če je samo dohodnina, ne pa
                  prometni davek. Tisto, kar je bilo sedaj v tretjem odstavku 53. člena, je bil
                  davek na promet nepremičnin. Tega po predlogu komisije uvrščamo med tiste točke,
                  ki pripadajo občini. Del vsebine je pod točko 3. Kdor bi podprl to, kar gospod
                  Sušek predlaga, bi s tem povzročil, da bi se tisto, kar predlaga, komisija v 3.,
                  točki pod točko b, nanašalo samo na dohodnino, ne pa na prometni davek. To je
                  amandma na tisti amandma, ki ga vlaga komisija. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ni bilo tiskarske napake, ker je gospod Maks Sušek in skupina poslancev vložila
                  amandma na amandma k 54. členu. Prej sem že povedal, da je to 53. člen. Razvidno
                  je tudi iz magnetograma.</p>
               <p>Obrazložitev glasu, procuderalno.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa. Samo procuderalni predlog. Predlagam, da se najprej glasuje o 3.a
                  točki oziroma amandmaju, da uvrstimo davek na promet nepremičnin in šele nato o
                  tem drugem amandmaju oziroma 3.b; nanašata se na isto zadevo. Potem pa o 3.c.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To ni možno, ker imamo amandma na amandma in potem amandma.</p>
               <p>Najprej glasujemo o amandmaju gospoda Maksa Suška in podpisanih, ki ga imate pod
                  točko 2. To je amandma na amandma k 53. členu. Ugotovimo sklepčnost! <stage xml:id="Redna-16-1993-12-18.stage100">(74
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage101">(26 poslancev.)</stage> Je kdo proti? <stage xml:id="Redna-16-1993-12-18.stage102">(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma Komisije za lokalno samoupravo na strani 5. Predlagatelji zakona pod
                  točko a, b, c, d, e podpirajo a, b, in c. Glasujemo o amandmaju v celoti.</p>
               <p>Prosim, gospod Kopač, obrazložitev glasu.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Glasoval bom proti amandmaju. Rad bi samo povedal zakaj, ker to kar se
                  sedaj gremo, nas pelje nekam v povsem neznane vode.</p>
               <p>Prometni davek naj bi se tukaj vključil kot vir za financiranje občin. Je drugačen
                  davek kot sta dohodnina in davek na promet nepremičnin. Pri dohodnini, dohodnina
                  se financira iz dohodka nekega prebivalca. Njemu se da določeno stalno
                  prebivališče in se ve, kam pripada. Davek na promet nepremičnin gre na prodano
                  zgradbo, ki nekje stoji, v neki občini. Prometni davek, je davek, ki se obračunava
                  ob prometu, ob prodaji. Mi imamo večino pobranega prometnega davka v Ljubljani,
                  skratka v večjih urbanih naseljih, ne pa v majhnih občinah. Ravno tisti, ki ste se
                  prej tako zavzemali za majhne občine, bi pomenilo, da s tem definitivno, preko
                  vseh meja katere koli znosnosti, pa dajete privilegij, neke posebne vrste
                  privilegij, urbanim središčem. Po moje povsem nerazumno, medtem, ko bodo oni drugi
                  daleč nekje. Prometni davek se obračunava po sedežu prodajne organizacije. Kje
                  imajo sedež, kje imajo sedež banke, zavarovalnice, velike trgovske hiše? V
                  Ljubljani in še v kakšnem urbanem središču. Nikjer drugod v Sloveniji. Zato je
                  nemogoče deliti prometni davek po kriteriju, po kakršnem je tukaj notri
                  zamišljeno. To je pa res. Imate občino, v kateri je bolj ali manj sama
                  proizvodnja. Tam ni nič prometnega davka, razen v tistih parih vaških trgovinah.
                  Imate pa trgovska središča, tam je ogromno prometnega davka. Predstavljajte si, da
                  bi nekje v Sloveniji bilo posebno trgovsko središče, kjer bi se vsi vozili v tisto
                  občino, sama občina pa bi imela tisoč prebivalcev. To bi bila morda najbogatejša
                  občina zaradi tega, čeprav bi bila povsem revna.</p>
               <p>Prometni davek ne sodi v to kategorijo. Zato je potrebno glasovati proti temu
                  amandmaju, drugače pripeljemo stvari v neke nerazumne vode.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, obrazložitev glasu.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Ni bil sprejet amandma pod točko 2, ki je hotel razrešiti na predlog
                  gospoda Suška ravno to vprašanje. Tisto, kar sem jaz hotel opozoriti, je, da je v
                  tem amandmaju tudi točka c, nekoliko izboljšano besedilo kot je bilo doslej
                  predlagano. Govori o tem, da razmere za razporeditev prihodkov iz prejšnjega
                  odstavka določi zakon. To je tista rezerva, ko bo zakon določil, kako in kaj bo z
                  uporabo prometnega davka. Tukaj v tem členu ni zavezujoče kako in kaj bi usmerjalo
                  ta sredstva. Edino kar je zavezujoče, je, da se del sredstev zbranih iz prometnega
                  davka nameni za potrebe občin. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, vprašal bi vas kot predsednika Komisije za lokalno
                  samoupravo, ali bomo glasovali o točki a, b, c skupaj, ali o vsaki točki
                  posebej?</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Predlagam, da glasujemo, kar zadeva komisijo lahko glasujemo tako ali drugače.
                  Jasno je, da točka b ni spremenjena, glede na to, da amandma ni bil sprejet.
                  Komisija podpira vse tri točke enakovredno.</p>
               <p>Predlagal bi, da vsaj b in c skupaj sprejemamo. Morda bo kdo nasprotoval točki b,
                  ker ne bi imel tega zagotovila, da se z zakonom urejajo stvari. Za mene bi bila
                  najboljše vse tri skupaj, lahko pa o prvem posebej.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Predlagam, da Državni zbor odloči, da najprej glasujemo o točki a, nato o točki b
                  in c skupaj. Bi tak proceduralni sklep dal na glasovanje. Predlagam, da glasujemo
                  o točki a posebej, nato pa o točki b in c skupaj. Tak proceduralni predlog dajem
                  na glasovanje. Ugotovimo sklepčnost! <stage xml:id="Redna-16-1993-12-18.stage103">(71 prisotnih.)</stage></p>
               <p>Kdo je za? <stage xml:id="Redna-16-1993-12-18.stage104">(45 poslancev.)</stage> Je kdo proti? <stage xml:id="Redna-16-1993-12-18.stage105">(5
                     poslancev.)</stage></p>
               <p>Ugotavljam, da je proceduralni predlog sprejet.</p>
               <p>Na glasovanje dajem amandma pod številko 3, točko a. V prvem odstavku 53. člena se
                  za 3. točko vključi nova 4. točka, ki se glasi: <q>"Davek na promet nepremičnin"</q>.
                  Sedanja 4. točka postane sedaj 5. točka. Ugotovimo sklepčnost! <stage xml:id="Redna-16-1993-12-18.stage106">(74
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage107">(58 poslancev.)</stage> Je kdo proti? <stage xml:id="Redna-16-1993-12-18.stage108">(2
                     poslanca.)</stage></p>
               <p>Ugotavljam, da je točka sprejeta.</p>
               <p>Dajem na glasovanje točko b in c.</p>
               <p>Prosim, gospod Černelič, obrazložitev glasu.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Žal mi je. Moram glasovati proti, čeprav bi z veseljem glasoval za točko c), kajti
                  točka c) je smiselna in bi bilo prav, da bi bilo spremenjeno, torej da bi bila
                  dikcija, ki je skrajšana, spremenjena tako, da se konča z zakonom, medtem ko je
                  seveda zaradi procedure to nemogoče in bom pač glasoval proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas. Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Ne, saj čeprav sta oba združena zdaj, kolikor sem razumel. Jaz mislim, da
                  je vseeno pametno glasovati proti tudi, če je ta rezerva notri, ki jo je omenil
                  gospod Ribičič. Namreč, v prvotnem tekstu piše, da se razmere določi z aktom
                  Državnega zbora. Akt Državnega zbora je lahko tudi odlok. Jaz ne vem, zakaj bi to
                  moralo pisati v zakonu, ker zagotovo to ne bodo za dolgo časa fiksirana razmerja.
                  Tudi zdaj se vsako leto to sproti določa - s posebnim aktom Državnega zbora in ne
                  vidim potrebe, da bi za to moralo pisati poseben zakon, ki bi ga potem seveda
                  verjetno ob mnogih vznesenih nagovorih sem in tja morali spreminjati.</p>
               <p>Skratka jaz menim, da je osnovno besedilo predloga zakona dobro, kar se tega tiče,
                  torej tisto, ki opredeljuje, da del dohodnine pripada občinam in da se razmere
                  določa s posebnim aktom in tako naj ostane. Zato bom glasoval proti temu
                  amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage xml:id="Redna-16-1993-12-18.stage109">(70 prisotnih.)</stage></p>
               <p>Kdo je za? <stage xml:id="Redna-16-1993-12-18.stage110">(12 poslancev.)</stage> Je kdo proti? <stage xml:id="Redna-16-1993-12-18.stage111">(51
                     poslancev.)</stage></p>
               <p>Ugotavljam, da točki b) in c) nista sprejeti.</p>
               <p>Prehajamo k 72. členu. Imamo pet amandmajev. Dajem amandmaje v razpravo. Želi kdo
                  besedo? <stage xml:id="Redna-16-1993-12-18.stage112">(Ne.)</stage> Razpravo zaključujem. Prehajamo na amandma pod
                  številko ena. <q>"Za prvim odstavkom 72. člena se doda nov odstavek, ki se glasi:
                  pokrajina se ustanovi na širšem geografsko zaokroženem območju, na katerem se
                  odvija pomemben del družbenih, gospodarskih in kulturnih odnosov tam živečega
                  prebivalstva in na katerem je glede na površino zemlje število prebivalstva, ter
                  obstoječih in potencialnih gospodarskih zmogljivosti mogoče planirati razvoj, ki
                  bo pospeševal gospodarsko, kulturno in socialno ravnotežje v pokrajini in v
                  republiki."</q> Predlagatelj skupina poslancev, prvopodpisani dr.Ciril Ribičič.
                  Matično delovno telo podpira, predlagatelj in Vlada podpirata. Ugotovimo
                  sklepčnost! <stage xml:id="Redna-16-1993-12-18.stage113">(71 prisotnih.)</stage></p>
               <p>Kdo je za? <stage xml:id="Redna-16-1993-12-18.stage114">(40 poslancev.)</stage> Je kdo proti? <stage xml:id="Redna-16-1993-12-18.stage115">(31
                     poslancev.)</stage></p>
               <p>Ugotavljam, da je amandma sprejet. Imamo amandma pod številko 2. Proceduralno
                  gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede na to, da je bil ta amandma sprejet, predlagam, da se v
                  redakcijski pripravi oziroma zakona za objavo <q>"republika"</q> nadomesti z <q>"država"</q>, pa
                  tudi izraz <q>"planirati"</q> ni ravno najbolj lep. Lahko bi bilo <q>"načrtovati"</q> ampak
                  predvsem <q>"republika"</q> naj ne piše, <q>"država"</q>, kajti <q>"republika"</q> z malo ni institut v
                  ustavi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Preglju. Prehajamo na glasovanje o amandmaju pod točko 2.
                  Predlagatelj je skupina poslancev, prav tako prvi podpisani dr. Ciril Ribičič.
                  Matično delovno telo podpira. Predlagatelj podpira. Vlada podpira. Ugotovimo
                  sklepčnost! <stage xml:id="Redna-16-1993-12-18.stage116">(71 prisotnih.)</stage></p>
               <p>Kdo je za? <stage xml:id="Redna-16-1993-12-18.stage117">(39 poslancev.)</stage> Je kdo proti? <stage xml:id="Redna-16-1993-12-18.stage118">(28
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na šesto stran. Amandma pod točko tri, ista skupina podpisanih kot
                  predlagatelj amandmaja. Delovno telo, Vlada, predlagatelji amandma podpirajo.
                  Ugotovimo sklepčnost! <stage xml:id="Redna-16-1993-12-18.stage119">(68 prisotnih.)</stage></p>
               <p>Kdo je za? <stage xml:id="Redna-16-1993-12-18.stage120">(39 poslancev.)</stage> Je kdo proti? <stage xml:id="Redna-16-1993-12-18.stage121">(30
                     poslancev.)</stage></p>
               <p>Ugotavljam, da je amandma pod točko 3. sprejet.</p>
               <p>Pod točko 4. amandma, ista skupina poslancev. Matično delovno telo, Vlada in
                  predlagatelji podpirajo. Ugotovimo sklepčnost! <stage xml:id="Redna-16-1993-12-18.stage122">(71 prisotnih.)</stage></p>
               <p>Kdo je za? <stage xml:id="Redna-16-1993-12-18.stage123">(33 poslancev.)</stage> Je kdo proti? <stage xml:id="Redna-16-1993-12-18.stage124">(36
                     poslancev.)</stage></p>
               <p>Ugotavljam, da amandma pod točko 4 ni sprejet.</p>
               <p>Imamo amandma pod točko 5. Predlagatelj ista skupina poslancev. Matično delovno
                  telo podpira, Vlada podpira, predlagatelj podpira. Ugotovimo sklepčnost!
                     <stage xml:id="Redna-16-1993-12-18.stage125">(63 prisotnih.)</stage></p>
               <p>Kdo je za? <stage xml:id="Redna-16-1993-12-18.stage126">(37 poslancev.)</stage> Je kdo proti? <stage xml:id="Redna-16-1993-12-18.stage127">(36
                     poslancev.)</stage></p>
               <p>Ugotavljam, da je amandma sprejet.</p>
               <p>S tem smo končali amandmaje k 72. členu. K 77. členu</p>
               <p>so redakcijski popravki. V četrti alinei se v skladu s sprejetimi amandmaji k
                  členu v drugi obravnavi predloga zakona črta beseda <q>"samoupravnih"</q>.</p>
               <p>Prehajamo k 79. členu. Člen se črta. Predlagatelj, Komisija za lokalno samoupravo.
                  Predlagatelj in Vlada ta amandma podpirata.</p>
               <p>Dajem ta amandma v razpravo. Ne želi nihče razpravljati? Razpravo zaključujem.
                  Prehajamo na odločanje. Ugotovimo sklepčnost! <stage xml:id="Redna-16-1993-12-18.stage128">(64 prisotnih.)</stage></p>
               <p>Kdo je za? <stage xml:id="Redna-16-1993-12-18.stage129">(43 poslancev.)</stage> Je kdo proti? <stage xml:id="Redna-16-1993-12-18.stage130">(7
                     poslancev.)</stage></p>
               <p>Ugotavljam, da je amandma sprejet.</p>
               <p>K 84. členu imamo prav tako redakcijski popravek. V tretjem odstavku 84. člena se
                  vnese popravek "v skladu s sprejetim amandmajem k 93. členu, prej 40. členu,
                  oziroma z vidika uskladitve besedila tretjega odstavka 84. člena s prvim odstavkom
                  39. člena.</p>
               <p>Tretji odstavek 84. člena se zato spremeni tako, da se glasi: <q>"Na narodnostno
                  mešanih območjih, določenih z zakonom, kjer živita italijanska oziroma madžarska
                  narodna skupnost, imata narodni skupnosti v pokrajinskem svetu najmanj po enega
                  predstavnika."</q></p>
               <p>Prehajamo k 96. členu, kjer imamo vloženih pet amandmajev. Želi kdo o amandmajih
                  razpravljati?</p>
               <p>Predstavnik Vlade.</p>
            </sp>
            <sp who="SDZ1:FerležMarija">
               <speaker>MARIJA FERLEŽ:</speaker>
               <p>Rada bi samo obrazložila amandma Vlade na ta člen, ki se nanaša v bistvu na
                  finančno poslovanje novih občin. Vsi, ki se ukvarjate s proračuni, veste, kako je,
                  če se med letom v bistvu posamezni proračunski uporabniki - v tem smislu bodo nove
                  občine uporabnike starega občinskega proračuna -</p>
               <p>menjajo. In v tem smislu, v bistvu že na vsak način, bo treba sprejeti zaključne
                  račune starih proračunov, sprejeti nove proračune novih občin in šele na tej
                  podlagi bodo nove občine oziroma upravljalci novih občinskih proračunov imeli
                  pravico do črpanja sredstev po svojih proračunih. Zato s tega vidika predlagamo,
                  da se to financiranje v bistvu začne z novim proračunskim letom. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ni nobenega javljenega k razpravi, razpravo zaključujem. Ali
                  želite razpravljati? Gospa Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa. To na žalost pomeni to, da na novo ustanovljene občine od 1.7. do
                  konca leta 1994 nimajo nobenih sredstev. Tako, da podpiram peti amandma k 96.
                  členu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černelič, in potem gospod Kopač.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Spoštovani! Ne morem podpreti - pod štiri - to kar predlaga Vlada.
                  Upam pa, glede na to, da sem umaknil svoj amandma prej, da boste zdaj vsi podprli
                  tudi petega in jaz ga bom tudi podprl. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Podpiram amandma Vlade. To nikakor ne pomeni, da bi te nove občine, ki bi
                  bile ustanovljene sredi leta, ne imele denarja za financiranje do konca leta.
                  Verjetno vam je vsem poznana dikcija, ki je v vsakem zakonu o proračunu - velja
                  tudi za občine - če se ustanovi nov organ med letom, za njega se iz obstoječega
                  proračuna zagotovijo sredstva za delovanje. Če bi pa prihajalo do tega, da neka
                  nova občina kot samostojna pravna oseba začne poslovati sredi leta, je ta, na
                  katerega je prej opozarjal poslanski kolega Lenič, vsaj za tiste pol leta, ali
                  tričetrt leta, bo občina imela sredstva iz državnega proračuna, kar predlaga
                  Komisija za lokalno samoupravo v amandmaju pod številko 5, ne bo pa prevzemala
                  obveznosti.</p>
               <p>Zato je pomembno, ne za začetek njenega delovanja, to sploh ne, ona lahko začne
                  delovati tudi sredi leta, neki njeni organi lahko začnejo delovati, ampak ona kot
                  pravna oseba z otvoritveno bilanco začne delovati z začetkom novega proračunskega
                  leta.</p>
               <p>Zato menim, da bi na podlagi amandmaja Vlade bil ta prehod finančno urejen in ne
                  bi prišlo do precejšnje zmede. Amandma kot ga predlaga Komisija za lokalno
                  samoupravo pa pomeni, da bi moralo prihajati do zaključne računa sredi leta, do
                  otvoritvene bilance sredi leta, do neprenosa obveznosti do konca proračunskega
                  leta, pri čemer bi se pojavljalo nešteto sporov, kdo pa bo odplačeval tiste
                  obveznosti in tako naprej. Skratka, po mojem poznavanju stvari precejšnja zmeda.
                  Zato podpiram amandma Vlade pod točko 4.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa. Drage gospe, spoštovani gospodje! Najprej bi se zahvalil gospodu
                  Černeliču in skupini Slovenskih krščanskih demokratov za umik amandmaja pri 53.
                  členu. Glasoval bom za ta amandma pri 96. členu, torej za amandma pod točko 5 in
                  bi zato želel navesti nekaj svojih razlogov.</p>
               <p>Značilno slovenska težna je, da nikdar v razvoju nismo želeli ločnico med mestom
                  in vasjo, med ožjim urbanim središčem in podeželjem postaviti tako ostro, da bi
                  prerasla v nasprotje in spopad. Temu je bila ugodna sama industrializacija in
                  modernizacija, ki je potekala relativno počasneje kot v vrsti drugih sosednjih in
                  razvitejših dežel. To je vodilo k specifični aglomeraciji poselitve in posebnemu
                  načinu življenja, ki so mu prebivalci teh krajev zelo naklonjeni. To je
                  razsrediščenost, obenem pa ob nizki selitveni mobilnosti visoka dnevna
                  fluktuacija, zlasti v smeri zaposlitvenih središč v neposredni bližini, kar se bo
                  z ureditvijo prometa in drugih komunikacij v Sloveniji kot težnja še povečalo in
                  bolj omogočilo.</p>
               <p>Financiranje, ki bi trajno uredilo zadeve tako, da bi stimuliralo stekanje
                  sredstev v večja mestna središča, bi kljub relativni policentričnosti nekaj
                  regionalnih mestnih središč za lokalno samoupravo pomenilo določen inherenten
                  centralizem - torej težnjo po manjšem številu večjih občin. To pa bi v tendenci
                  lahko zavrlo značilno slovensko težnjo, ki je po mojem mnenju civilizacijsko
                  napredna in človeku primernejša. Trajna ureditev financiranja po glavi prebivalca
                  pa bi bila slaba zato, ker bi potencialno slabila vlogo središč kot motorjev
                  razvoja, ki vsej širši okolici dvigujejo aspiracije in dejansko kakovost
                  življenja.</p>
               <p>Zato sem za prehodno določbo te vrste v 96. členu, kajti gre za spodbudo za
                  nastanek novih, pretežno manjših občin, ki se bodo v začetku počutile bolj ali
                  manj eksperimentalno. Preizkusile bodo, ali lahko živijo na svojem in po svoje in
                  realizirajo tiste svoje želje, ki jih niso uspele dobiti in realizirati v okviru
                  večjih občin in njihovih središč. In zato s tem amandmajem dobivajo možnost,
                  verjetno ravno možnost v okviru zgoraj omenjene ambicije. Torej, ne da se
                  razvijajo nazaj v vas in klasično podeželje, ampak da pravzaprav razvijejo tiste
                  svoje ambicije širše mreže urbanizacije celotne slovenske površine. Večja središča
                  bodo takim občinam, če bodo za to zainteresirana - zainteresirana pa bodo iz
                  različnih, od ekoloških in drugih razlogov, zaščite vodnih virov, odlagališč
                  odpadkov itd. - morala ponuditi posebno vrsto odnosov. In npr. v t.i.
                  metropolitanskih območjih bodo verjetno nastali posebni odnosi mestnih občin do
                  drugih v okolici in pokrajini, v katerih se bo kasneje, po tem prehodnem obdobju,
                  vrsta problemov financirala, tudi kompenzirala z različnimi dohodki, ki se bodo
                  neposredno pretakali med občinami zaradi tega načina življenja, ki terja
                  medsebojne dogovore med občinami, v katere se ljudje stekajo k zaposlitvi, in
                  občinami, v katerih živijo.</p>
               <p>Zato bom podprl ta peti amandma. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Peršak in nato gospod Mozetič.</p>
               <p>Se opravičujem, če ste bili prej, gospod Mozetič.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bi se rad samo opredelil v zvezi z zadnjima dvema amandmajema, četrtim in
                  petim, ker mislim, da gre malo tudi za nesporazume.</p>
               <p>Poglejte, peti amandma pravi naslednje, da do sprejetja nove sistemske zakonodaje
                  za financiranje občin pripada novo oblikovanim občinam delež javne porabe po
                  sprejetem letnem proračunu, preračunano na prebivalca, pri čemer se začete naložbe
                  nadaljujejo po sprejetem programu za tekoče leto in tako naprej.</p>
               <p>Potem je pa še tisto o garanciji države. Mišljen je občinski proračun, ki se v
                  tistem letu, ko se občina formira oziroma oddeli, pač razdeli, glede na kriterij
                  števila prebivalcev. Ta zakonodaja, ki je tukaj notri omenjena, bo seveda potrebna
                  čimprej, ker bo treba financiranje občin urediti. Jaz upam, da Vlada ne bo čakala
                  tri, štiri leta s tem zakonom in da bo poskušala problem prej rešiti. Če bo pa
                  čakala, bo pa pač ta problem imela.</p>
               <p>Moram pa povedati, da stališče Vlade proti temu in stališče Vlade v zvezi z
                  amandmajem številka štiri pomeni to, kar je nekdo že rekel, da nove občine
                  dejansko ne morejo začeti delovati. Ne morejo začeti delovati zaradi tega, ker
                  pravi, ne morejo pred novim proračunskim letom. Kako bodo pa v tem letu delovale,
                  če niso prej že nekaj delovale, da so proračun sprejele? V bistvu je treba
                  zagotoviti nek prehod. Ta prehod je seveda neke vrste hibrid v nekem času.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim za malo miru v dvorani. Besedo dajem gospodu Mozetiču.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Saj nobeden več ne posluša, ampak jaz bom kljub temu povedal, ali kdo kaj posluša,
                  ali ne. Torej četrti amandma oziroma amandma pod točko 4, vladni in razprave na
                  amandma pod točko 5 me še bolj utrjujejo v prepričanju, ki sem ga že povedal, da
                  je amandma pod točko 3 namenjen samo temu, da se izpeljejo volitve v prihodnjem
                  letu, ne pa tisti del, ki začne, da bi se tudi kakšna nova občina naredila.</p>
               <p>Kar je gospod Peršak povedal, dosledno po amandmaju Vlade, pomeni, da tudi tisto,
                  ko piše tam, da bi se pa potem le organizirali referendumi do konca leta 1995,
                  pomeni, da bi v najboljšem primeru morda zaživeli leta 1997, pa še s tisto razlago
                  sploh nikoli, ker niso imeli prej proračuna.</p>
               <p>To, kar je razlagal gospod Kopač, bi morda delno šlo, če bi šla cela občina v
                  reorganizacijo. Če pa gre del občine, potem pa dejansko ta del občine ne more
                  nikoli zaživeti. Zato še enkrat ponovim to, kar sem rekel, amandma pod točko 3,
                  jaz bom zoper njega. Ampak še enkrat povem, to ni nikakršen kompromis. Vse stvari,
                  ki gredo, in amandma Vlade in nasprotovanje amandmaju pod točko 5, je jasen dokaz
                  za mene, da je tisti kompromis namenjen samo temu, da so volitve v vseh starih
                  občinah v prihodnjem letu. Zato bi jaz podprl amandma Ljudske stranke, ampak
                  podprl, ker je približno tak, kot naš. Predvsem bom pa podprl tisti amandma, ki je
                  pod točko 2, ki smo ga vložili Krščanski demokrati. Pa še komentar datuma. Na naš
                  predlog je očitek, da je 30.6. podaljšanje mandata, ampak enak datum imamo tudi v
                  tistem kompromisnem amandmaju. Sedaj, če tam ni potrebno podaljševati mandate,
                  potem tudi ni potrebno podaljševati mandate glede na amandma, ki ga mi predlagamo.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč, prosim.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bom podprl dva amandmaja, in sicer amandma pod točko 3 in 5.
                  Sprejetje teh dveh amandmajev v bistvu tudi pomeni, da je možnost za to, da ta
                  zakonodaja, če bo prišla srečno do konca, takoj tudi lahko zaživi.</p>
               <p>Sprejetje drugih amandmajev, ki so tukaj vloženi, bi pomenilo, da se stvari
                  bistveno bolj zakomplicirajo, kot so hoteli drugi povedati.</p>
               <p>Amandma pod točko 3 govori o tem, da je mogoče realizirati to lokalno samoupravo v
                  čisto vseh razsežnostih takoj po novem letu. Se pravi, tisti, ki trdijo, da je
                  potrebno narediti nove občine, imajo vso zakonsko infrastrukturo za to. Ne velja
                  to samo za nekoga, ampak to velja popolnoma za vse. Ni res to, kar nas hočejo
                  nekateri kolegi tukaj prepričati, da je to narejeno, da bi se kogar koli
                  preslepilo. Dejansko pomeni to možnost za vse tiste nove občine, ki mislijo, da bi
                  lahko bile.</p>
               <p>Druga stvar so volitve. Če nekdo meni, da ni možno teh občin narediti, potem se
                  strinjam, da je potrebno volitve izpeljati. Če se volitve ne izpeljejo meseca
                  aprila, potem bomo dejansko v tistem, kar govorijo drugi kolegi, da je neustavno
                  stanje v situaciji, ko se bo mimo tistih razlogov, ki jih predvideva ustava lahko
                  nekomu podaljševalo mandat.</p>
               <p>Točka 5 pa govori, da zaradi te možnosti, da se enostavno vzame za izhodišče stare
                  občine in se prerazdeli denar v situaciji do novega leta. Verjamem, da v tem
                  trenutku ti argumenti nobenega pretirano več ne zanimajo. Menim, da sta 3 in 5
                  povezana in edino ta dva lahko pomenita možnost za oblikovanje novih občin v čisto
                  vsaki krajevni skupnosti v Sloveniji, ne samo v tistih, ki si jih je kdo zamislil.
                  Po drugi strani pomenijo možnost za volitve. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Nimamo več prijavljenih. Razpravo zaključujem.</p>
               <p>Prehajamo na odločanje. Najprej dajem na glasovanje amandma k 96. členu pod 1.
                  točko. Člen zakona se spremeni tako, da se glasi: <q>"Referendumi za določitev
                  območij občin in mestnih občin, ki se organizirajo po tem zakonu, se izvedejo v
                  marcu leta 1994, najkasneje pa pred potekom mandata sedanjim občinskim
                  skupščinam"</q>. Predlagatelj je poslanska skupina Slovenske ljudske stranke. Matično
                  delovno telo, predlagatelj in Vlada ne podpirajo.</p>
               <p>Obrazložitev glasu. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Glasoval bom za ta amandma ker, zagotavlja, da bodo volitve, ki bodo razpisane v
                  letu 1994, ali bodo v marcu, aprilu ali juliju ali oktobra, meni je vseeno kdaj.
                  Samo da bo zakonito, v skladu z ustavo.</p>
               <p>Če bo sprejet tretji amandma, ali če ostane sedanje besedilo, bo razpis volitev
                  neustaven. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu, gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Glasoval bom proti zato, ker mislim, da bodo za ta amandma glasovali tisti, ki ne
                  želijo novih lokalnih skupnosti, zlasti ne na bolj ruralnem področju - z
                  dovoljenjem, da dokončam - zaradi tega, ker je iz moje okolice predvsem ta hip
                  prisotna težnja, da se ohrani npr. Tuhinjska dolina v sklopu Kamnika, Moravška
                  dolina v sklopu Domžal. Ljudje niso prepričani, da je zadeva dorečena do te mere,
                  da bodo lahko preživeli. To pomeni, če jim sedaj fiksiramo mesec marec leta 1994
                  brez poprejšnjega 100% zagotovila, da bodo lahko tudi živeli, se ne bodo odločali
                  za take nove občine. In kaj potem? Zato je po moji osebni oceni glasovanje za ta
                  amandma preprečitev oblikovanja novih občin, ne pa omogočanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost. Ugotovimo sklepčnost! <stage xml:id="Redna-16-1993-12-18.stage131">(75
                     prisotnih.)</stage></p>
               <p>Kdo je za? <stage xml:id="Redna-16-1993-12-18.stage132">(32 poslancev.)</stage> Je kdo proti? <stage xml:id="Redna-16-1993-12-18.stage133">(44
                     poslancev.)</stage></p>
               <p>Ugotavljam, da amandma ni sprejet.</p>
               <p>Ali je proceduralno ali kaj? Proceduralno, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>V imenu poslanske skupine prosim za eno uro odmora. Hvala. <stage xml:id="Redna-16-1993-12-18.stage134">(Smeh v
                     dvorani.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, vedno smo dajali odmor, ampak jaz predlagam, mislim da ni nikomur
                  do tega, da zavlačujemo to zakonodajo, da jo danes končamo in da naslednji teden
                  dobimo čistopis.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Imamo pravico po poslovniku, potem zahtevam, ne bom več prosil.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prav, če ste zahtevali, jaz moram sejo prekiniti. Sejo nadaljujemo v ponedeljek ob
                  10.00 uri. Vsem želim prijeten konec tedna. <stage xml:id="Redna-16-1993-12-18.stage135">(Odobravanje v
                     dvorani.)</stage></p>
            </sp>
            <stage type="time">(SEJA JE BILA PREKINJENA 18. DECEMBRA 1993 OB 15.57 URI IN</stage>
         </div>
      </body>
   </text>
</TEI>