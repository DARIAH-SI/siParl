<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-06-1993-03-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">90ABAC62443E362BC1257832004838D7</idno>
               <idno type="URI">90ABAC62443E362BC1257832004838D7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-06-1993-03-24.DZ" n="06">
               <name>Redna</name>
               <date when="1993-03-24"/>
            </setting>
         </settingDesc>
         <particDesc>
            <listOrg>
               <org xml:id="Redna-06-1993-03-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">IN SE JE NADALJEVALA DNE 24.3.1993 OB 10.05 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Poslanke in kolegi poslanci, gospe in gospodje, pričenjam nadaljevanje včeraj
                  pričete 6. seje Državnega zbora Republike Slovenije. Na to sejo smo povabili
                  predstavnike Vlade Republike Slovenije in jih lepo pozdravljam, čeprav jih še ne
                  vidim v dvorani. Za današnjo sejo zbora so se vodjem poslanskih skupin opravičili
                  poslanke in poslanci: dr. Dušan Bavdek, Irena Oman, Mihaela Logar, Borut Pahor,
                  Andrej Lenarčič, Viktorija Potočnik in Marjan Šetinc.</p>
               <p>Prosim, da najprej ugotovimo prisotnost v dvorani. Ste vsi na svojih mestih, ali
                  počakamo še malo? <stage xml:id="Redna-06-1993-03-24.stage2">(55 prisotnih.)</stage> Zbor je sklepčen in lahko odloča.
                  Za današnjo sejo se je opravičil tudi kolega dr. Peter Tancing. Gospa Logarjeva
                  je, očitno, tukaj in je ni potrebno opravičevati.</p>
               <p>Prečiščeno besedilo dnevnega reda ste prejeli na klop. Na včerajšnjem zasedanju
                  smo zaključili 2., 3. in 28. točko dnevnega reda ter opravili in zaključili
                  razpravo k 7. in 8. točki. Predlog dnevnega reda pa smo razširili z naslednjimi
                  zadevami:</p>
               <p>- s 26. točko dnevnega reda - izhodišča za pogajanja z republiko Italijo in</p>
               <p>- s 27. točko - obravnava kmetijske problematike.</p>
               <p>Predlagam, da v tem trenutku sejo nadaljujemo z obravnavo 9. točke dnevnega reda,
                  okrog 11. ure pa bi pričeli z obravnavo 26. točke dnevnega reda - izhodišča za
                  pogajanja z republiko Italijo. Gradivo smo prejeli danes zjutraj. Odmor bo
                  predvidoma od 14. to 16. ure.</p>
               <p>Kot sem torej najavil, prehajamo na <title>9. TOČKO DNEVNEGA REDA, TO JE K
                     OBRAVNAVI PREDLOGA ZAKONA O ODVETNIŠTVU</title>. Predlog je predložila Vlada
                  Republike Slovenije. Predlog zakona ste prejeli s sklicem seje. Želi predstavnik
                  Vlade besedo? Hvala lepa. Predlog zakona je obravnaval Odbor za notranje zadeve in
                  pravosodje; poročilo ste prejeli. S sklicem ste prejeli tudi mnenje sekretariata
                  za zakonodajo in pravne zadeve, prejeli ste tudi pobudo Državnega sveta Republike
                  Slovenije in mnenje Vlade Republike Slovenije do te pobude ter amandmaje Vlade
                  Republike Slovenije in mnenja do amandmajev. Želi poročevalec odbora besedo?
                  Prosim, gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani gospod predsednik, spoštovani zbor! Zakon o odvetništvu je eden od
                  sistemskih zakonov v pravosodju. Obravnaval ga je že prejšnji zbor, obravnaval ga
                  je tudi Odbor za notranje zadeve in pravosodje in je poročilo z datumom 22.3.1993
                  napisano in ga imate v gradivu. Samo na kratko bi omenil naša stališča, to je
                  stališča Odbora, do predlaganih amandmajev Vlade. Imate pismeno, da je tudi odbor
                  vložil amandmaje, vendar smo se na seji odbora sporazumeli, da formuliramo nove
                  amandmaje, in sicer, da se priključi odbor k amandmajem, ki jih je oblikovala
                  Vlada. Gre za amandmaje, ki v bistvu, razen glede disciplinskega postopka, ne
                  posegajo v bistvo zakona. Eden od amandmajev je ta, da je predvideno za odvetnika,
                  ko opravlja poklic pred sodiščem, službeno oblačilo. Gre za to, da je podobna
                  določba predvidena tudi za tožilce in za sodnike in zato je Vlada menila, da mora
                  ta določba biti vključena v zakon o odvetništvu; zato predlagam, da ta amandma
                  sprejmete. Vlada tudi meni, in sicer z ozirom na zakonodajo v Evropi, ki se
                  združuje, da bi lahko <stage xml:id="Redna-06-1993-03-24.stage3">(enako kot v državah Evrope)</stage> opravljal
                  odvetništvo pri nas tudi tuj državljan seveda, če izpolnjuje pogoje po našem
                  zakonu in če obstoja vzajemnost. Bistvena sprememba, s katero pa odvetniki, to je
                  odvetniška zbornica soglaša, je v amandmajih glede disciplinskega postopka. Tu
                  seveda ostane - kolegi prosim, če bi le morda poslušali, lepo prosim, če ne bi
                  motili govornika. <stage xml:id="Redna-06-1993-03-24.stage4">(podpredsednik: Se pridružujem vaši prošnji.)</stage>
                  Hvala lepa. - Gre za disciplinske postopke. Osnovna disciplina ostane odvetniški
                  zbornici, ki je samostojna <stage xml:id="Redna-06-1993-03-24.stage5">(gre za dve komisiji: komisija prve stopnje in
                     komisija druge stopnje)</stage>, dočim bi stvari, glede katerih lahko odvetnik
                  izgubi časovno omejeno ali neomejeno pravico do opravljanja odvetništva, bile
                  obravnavane pred posebnim disciplinskim sodiščem <stage xml:id="Redna-06-1993-03-24.stage6">(katerega bi sestavljali
                     trije odvetniki in dva sodnika Vrhovnega sodišča, v inštančnem postopku pa pet
                     sodnikov Vrhovnega sodišča)</stage>.</p>
               <p>Mnenje Vlade med drugim je, da sprejem tega zakona ne bi bil tako nujen in je celo
                  predlog, da bi se s sprejemom počakalo do obravnave osnutkov ostalih zakonov s
                  področja pravosodja, vendar je naš odbor menil, da je zakon zrel za sprejem, da ne
                  vpliva na dikcije in na vsebino zakonov, ki bodo v okviru pravosodnega sistema
                  sprejeti. Zato predlagamo, da zakon obravnavamo, sprejmemo predlagane amandmaje in
                  zakon tudi sprejmemo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz nisem želel sam prekinjati govorca, gospoda Vitodraga Pukla,
                  vendar bi vas res prosil, da v času, ko parlament zaseda, to zasedanje spoštujemo
                  in ne opravljamo drugih poslov, zlasti ne na ta način, da motimo delo zbora.</p>
               <p>Ugotavljam, da so zastopane vse poslanske skupine in pričenjam razpravo. Za besedo
                  se je že prijavila kolegica Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Dober dan vsem skupaj. Vlagam amandma k 2. členu zakona in sicer tako, da se drugi
                  odstavek 2. člena črta.</p>
               <p>Obrazložitev je sledeča: Drugi odstavek 2. člena je sporen, saj določa, da lahko
                  stranko pred sodiščem zastopa samo odvetnik, če zakon ne določa drugače. Zakon o
                  odvetništvu naj ureja odvetniško dejavnost, status odvetnika in odvetniških družb
                  ter pravice in odgovornosti odvetnikov, medtem ko vprašanje zastopanja pred
                  sodišči že ustrezno ureja zakon o pravdnem postopku. Ker bi bilo določilo drugega
                  odstavka 2. člena predlaganega zakona o odvetništvu mogoče razumeti tudi tako, da
                  pravnik, ki je zaposlen v podjetju, ne bi mogel zastopati tega podjetja pred
                  sodiščem, kot to sedaj omogoča 91. člena zakona o pravdnem postopku, predlagamo
                  črtanje tega določila.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Spoštovano predsedstvo, spoštovani zbor, dober dan. V materialih, v poročilu k
                  predlogu zakona smo dobili poročilo Odbora, ki predlaga amandma k 50. členu, ki
                  mislim, da ni smiseln. Pravzaprav piše, da je ta amandma predložila Vlada
                  Republike Slovenije in član odbora gospod Marjan Stanič.</p>
               <p>Tukaj notri piše: Zahteva se, da se v imenik odvetniških kandidatov vpiše tudi tuj
                  državljan. Jaz bi, če že ne Vlado, bi pa vsaj gospoda Staniča vprašal, kaj je
                  hotel povedati s tem amandmajem. Ali morda zastopa bosanske begunce, ki bi radi
                  postali odvetniki v Sloveniji, ali kaj je tukaj? Samo to. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Naslednji se je prijavil k besedi gospod Marjan Stanič.</p>
            </sp>
            <sp who="SDZ1:StaničMarjan">
               <speaker>MARJAN STANIČ:</speaker>
               <p>Najprej replika. Jaz tega amandma okrog tega nisem dal, tako da je verjetno
                  napaka. <stage xml:id="Redna-06-1993-03-24.stage7">(Nekdo govori iz klopi.)</stage> Tukaj jaz nimam.</p>
               <p>Amandma k 26. členu: V prvem odstavku naj se izpusti besedilo: <q>"ali kdor se obnaša
                  tako, da je mogoče na podlagi njegovega ravnanja utemeljeno sklepati, da ne bo
                  pošteno in vestno opravljal odvetniškega poklica"</q>. Vejica naj se nadomesti s
                  piko.</p>
               <p>Obrazložitev: Za brisanje dela teksta omenjenega člena smo se odločili zato, ker
                  menimo, da je preveč ohlapen, nedorečen in omogoča vsakovrstno svojevoljno
                  interpretacijo. V dikciji predlaganega črtanja besedila odseva duh minule
                  enostrankarske države. Prepričani smo, da morajo biti določeni objektivni
                  kriteriji za neprimernost opravljanja odvetniškega poklica. Kdor ni bil obsojen za
                  kaznivo dejanje, je po predpostavki nedolžen in družbeno primeren. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, predstavnik Vlade, gospod Jože Tratnik,
                  državni sekretar v Ministrstvu za pravosodje.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. Spoštovani. Odgovoril bom na amandmaje, ki so bili ponudeni
                  k zakonu o odvetništvu.</p>
               <p>K amandmaju gospe Pečanove bi dodal tole: v zakonu je popolnoma jasno napisano, da
                  gre za odvetniško dejavnost, kadar gre za delo proti plačilu. Zakon ne omejuje
                  zastopanja organizacij, ki jih zastopajo pravniki, ki so v delovnem razmerju pri
                  tej organizaciji in tudi kadar v okviru zakona o pravdnem postopku pride do
                  zastopanja, ki ni plačano; vse to ostaja. Gre samo za opravljanje odvetniške
                  dejavnosti. To lahko opravlja, se pravi, zastopanje proti plačilu pred državnimi
                  organi je dovoljeno edino odvetnikom; ker drugače nimamo kontrole nad kvaliteto
                  takšnega dela. Vsak pravnik v organizaciji bo lahko še nadalje zastopal svojo
                  organizacijo, če izpolnjuje pogoje zakona o kazenskem postopku ali zakona o
                  pravdnem postopku, bodisi, da ima pravosodni izpit ali da je brez pravosodnega
                  izpita. Zato v zakonu piše <q>"da je proti plačilu"</q>, da je ravno ta distnikcija
                  precizirana.</p>
               <p>K amandmaju gospoda Staniča bi pa dodal to, da je bila ta problematika obravnavana
                  že v prvi in pa drugi fazi sprejemanja zakona. Ne gre za moralno
                  politične-kvalitete starega tipa, ko se je ocenjeval političen odnos, do družbene
                  naravnanosti. Gre za čista etična, moralna vrednotenja osebe, ki je vredna
                  zaupanja, da je odvetnik. Gre za to. Ta kandidat, če bo negativno odločeno v
                  sprejemni komisiji, mora dobiti odločbo za to, obrazloženo odločbo, in zoper to
                  odločbo ima pritožbo; popolnoma varovana. In zoper to pritožbo seveda, tudi če bo
                  drugače rešena je še vedno upravni spor. Tako, da je popolnoma zavarovan in ne
                  more biti nekakega tihega moralno političnega vrednotenje, kot včasih - v to smer
                  gre očitek -, temveč gre res za moralne vrednote, ki dajejo človeku, kandidatu
                  kvalitete, da bo vreden zaupanja, da bo odvetnik. Odvetnik vendar more biti oseba,
                  ki je vredna zaupanja, ker opravlja določeno javno pooblastilo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miloš Pavlica. Ne? Želi kdo drug. Ja, prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedstvo, gospe in gospodje! Imam zgolj en formalen protest. Opažam, da v
                  amandmaju gospoda Marjana Staniča piše v naslovu <q>"poslanec samostojne poslanske
                  skupine Slovenske nacionalne stranke"</q>. Rad bi opozoril, da Slovenska nacionalna
                  stranka je enovita in nima nobene samostojne poslanske skupine. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Želi še kdo razpravljati o tem zakonu? Gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani! Najprej bi popravil navedbo, da naj bi predlagatelj amandmaja o vpisu,
                  bil Marjan Stanič. Lahko povem, da tega amandma ni predlagal Marjan Stanič. Morda
                  se kateri od kolegov piše Stanič, ne vem, drugače je pa prišlo do pomote.</p>
               <p>Odbor je tudi obravnaval amandma Miloša Pavlice in danes vloženi amandma glede
                  zastopanja pravnikov, ki niso odvetniki pred sodiščem in je zavzel do tega
                  amandmaja enako stališče, kot ga je obrazložil zastopnik Vlade in ne predlaga, da
                  bi ta amandma sprejeli.</p>
               <p>Amandmaja, da bi se črtalo <q>"kriteriji splošno moralne primernosti"</q>, je odbor
                  obravnaval in meni, da gre za bistveni atribut opravljanja odvetniškega poklica in
                  da bi brez take varovalke pravzaprav odvetništvo le s težavo vzpostavilo tiste
                  odnose, ki so potrebni za zaupne funkcije in za samo funkcioniranje odvetništva.
                  Zato je tudi odbor o tem razpravljal in predlagal, da se tega amandmaja ne
                  sprejeme. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Leo Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Jaz bi poskušal razjasniti samo dva eventualna nesporazuma. Kar zadeva
                  te moralne kvalitete o katerih je gospod Stanič govoril, bi se mogoče lahko
                  sporazumeli. Namreč, ne gre, tako kot jaz vidim in imam nekaj izkušenj, za
                  vprašanje pripadnosti temu prejšnjemu ali kakšnemu prihodnjemu režimu, ampak gre
                  za preprosto dejstvo, da tudi odvetniki niso bogovi, ali pol bogovi in iz
                  slovenske literature se lahko spomnite prizorov, ko odvetnik - ki tudi še danes,
                  se dogajajo sem in tja - zagovarja svojega klienta tako, da teče tožba brez konca
                  in kraja in na koncu ta branjeni ostane praznih rok, ker je pač v korist odvetnika
                  v takem primeru, da se stvar zavlačuje, da se ne zaključi. Zato ne bodimo naivni v
                  tem zboru, ne mislimo, da je vsako zastopanje optimalno in verjemimo, da je treba
                  upoštevati tudi možnosti, da moralno, ne samo strokovno, ampak moralno stvari niso
                  postavljene optimalno in da je zato treba dopustiti možnost, da je lahko odvetnik
                  peljal proceduro tako, da je mogoče reči, da je bilo moralno vprašljivo, to
                  zastopanje; čisto, ne glede na njegov politični interes, ampak samo, recimo, na
                  interes njegovega žepa.</p>
               <p>Zato predlagam, da vi upoštevate ali razumete stališče ministrstva, ki je, mislim,
                  v tem pogledu čisto korektno.</p>
               <p>Kar pa zadeva amandmaja gospe Pečanove, gre za nekaj podobnega. Jaz poznam iz
                  svoje izkušnje ljudi, ki so zastopali na sodišču in ko se je postopek zaključil
                  niso vedeli, ali je bila razprava prekinjena ali je bila zaključena, sploh si niso
                  predstavljali, v kakšni fazi je bil postopek ustavljen. In zaradi tekih situacij,
                  kar se dogaja, da na sodišče pride kdorkoli <stage xml:id="Redna-06-1993-03-24.stage8">(sem in taja seveda, to ni
                     pravilo, to je slaba izjema)</stage>, zato je gotovo smiselno, da mi v zakonu -
                  tako tudi ministrstvo predlaga - postavimo tak kriterij, da doseženo tudi glede
                  strokovnosti optimalno rešitev. Če se neko podjetje pusti zastopati svojemu
                  pravniku, ki ga je nastavilo ravnokar ali pred pol leta, ali človeku, ki nima
                  izkušenj, ali pa nekomu, ki ima zelo velike izkušnje, je to njegova stvar. Ampak,
                  kar zadeva odvetnike, pa mislim, da je tista rešitev, ki je tu v zakonu predlagana
                  v 2. členu, najboljša. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tej točki dnevnega reda? Ne. Ker ne želi
                  nihče več razpravljati, zaključujem razpravo in prekinjam to točko dnevnega reda
                  do odločanja.</p>
               <p>Prehajamo na <title>10. TOČKO DNEVNEGA REDA</title>, to je na <title>OBRAVNAVO
                     OSNUTKA ZAKONA O NOTARIATU</title>. Osnutek zakona je predložila Vlada
                  Republike Slovenije. Prejeli ste ga s sklicem seje. Z dopisom, dne 18. marca ste
                  prejeli mnenje Državnega sveta Republike Slovenije k osnutku zakona. Želi
                  predstavnik Vlade besedo? Ne. Hvala.</p>
               <p>Osnutek zakona je obravnaval Odbor za notranje zadeve in pravosodje. Poročilo
                  Odbora ter mnenje sekretariata za zakonodajo ter pravne zadeve ste prejeli s
                  sklicem. Prejeli ste tudi mnenje Vlade do mnenja Državnega sveta. Želi poročevalec
                  Odbora besedo? Prosim, gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani gospod predsednik, spoštovani zbor! Samo na kratko. Odbor je obravnaval
                  osnutek zakona o notariatu; poročilo imate. Pripomnil bi le to, da gre za važen
                  sistemski zakon, ki je potreben tudi v procesu gospodarstva, zlasti ustanavljanja
                  podjetij in drugih organizacij iz gospodarske sfere.</p>
               <p>Odbor je obravnaval tudi pripombe Državnega sveta in do teh pripomb zavzel
                  stališča, ki so tudi zapisana. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo. K razpravi se je prijavil gospod Roberto Battelli. Prosim.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala lepa. Spoštovane kolegice in kolegi! Čisto na kratko. Notariat bo služba, ki
                  bo zelo pomembna usluga, ki bo vsekakor pomagala ljudem, da rešujejo hitreje in
                  boljše mnoge probleme. Zelo važno je, ker gre tukaj pravzaprav za paradržavno
                  službo, da se v tem zakonu upošteva ustavno določilo o uradnosti obeh jezikov na
                  narodnostno mešanih območjih, se pravi na Obali in Prekmurju. To je ustavna
                  kategorija, ki vsekakor mora biti upoštevana v zakonu, kar zadeva delovanje
                  notarjev na teh dveh teritorijih. Tako da opozarjam ministrstvo, da je treba to
                  urediti v vseh tistih členih, kjer je to nujno potrebno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ugotavljam, da ne in s tem
                  zaključujem razpravo in prekinjam to točko dnevnega reda do odločanja.</p>
               <p>Prehajamo na <title>11. TOČKO DNEVNEGA REDA</title>, to je na obravnavo
                     <title>PREDLOGA ZA IZDAJO ZAKONA O POGOJIH KONCESIJE ZA MODERNIZACIJO CESTE NA
                     TRASI DRŽAVNA MEJA PRI ŠENTILJU - MARIBOR - CELJE - LJUBLJANA - POSTOJNA -
                     DRŽAVNA MEJA PRI NOVI GORICI, Z ODSEKI ZA KOPER IN DRŽAVNO MEJO PRI SEŽANI,
                     MEJNI PREHOD FERNETIČI TER DRŽAVNO MEJO PRI LENDAVI - Z OSNUTKOM
                  ZAKONA</title>. Predlog za izdajo zakon z osnutkom zakona je predložila Vlada
                  Republike Slovenije in ste ga prejeli s sklicem. Želi predstavnik Vlade besedo?
                  Ne. Hvala.</p>
               <p>Predlog za izdajo zakona z osnutkom zakona je obravnaval Odbor za infrastrukturo
                  in okolje. Poročilo Odbora ste prejeli s sklicem; mnenje Sekretariata za
                  zakonodajo in pravne zadeve ste prejeli z dopisom z dne 18. marca. Želi
                  poročevalec odbora besedo? Ne.</p>
               <p>Ugotavljam, da so zastopane vse poslanske skupine in pričenjam razpravo. K
                  razpravi se je prijavil gospod Jože Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod predsedujoči, spoštovani poslanci in spoštovane poslanke! Poslanska skupina
                  Liberalno demokratske stranke je pripravila celo vrsto sugestij k temu zakonu. Naj
                  že kar takoj na začetku povem, da vse te sugestije ne pomenijo, da smo proti
                  takšnemu načinu urejanja financiranja infrastrukture v Sloveniji, absolutno ne, -
                  vendar pa, bom rekel, nekje ugotavljamo določene pomanjkljivosti in zato
                  predlagamo, da se naše pripombe na te pomanjkljivosti vključijo v zakonsko
                  dikcijo, ki bo sledila.</p>
               <p>Torej, osnovna pomanjkljivost predlaganega teksta je verjetno v tem, da
                  predlagatelj ni predložil vsaj grobih empiričnih podatkov, na podlagi katerih bi
                  si lahko poslanci odgovorili na nekaj ključnih vprašanj. Verjamem, da predlagatelj
                  te podatke ima, ker če jih ne bi imel, bi bilo to precej veliko blefiranje, zato
                  verjamem, da predlagatelj te podatke ima in bi bilo zelo dobro, da bi jih poslanci
                  dobili.</p>
               <p>Podatki, ki jih pogrešamo, so predvsem sledeče narave. Mi bi si morali znati
                  odgovoriti na naslednjo vprašanje, ki se zdi ključno: Ali bi bilo za državo ceneje
                  najeti kredite in tako pridobiti prihodek cestnine in vseh ostalih prihodkov iz
                  spremljajočih dejavnosti ali razpisati koncesijo? Torej, mi smo verjetno vsi
                  seznanjeni, tudi iz javnih medijev in tako naprej, da se naša Vlada oziroma njeno
                  ministrstvo že dalj časa, bom rekel, že nekaj let intenzivno pogovarja o raznih
                  načinih pridobivanja kreditnih sredstev, od Evropske banke za obnovo in razvoj in
                  raznih drugih inštitucij; seznanjeni smo tudi z načinom koncesijskega pridobivanja
                  sredstev nikoli pa nismo prišli do nekega mini ekspozeja, kjer bi videli, kaj nas
                  več stane in za kaj se bolj navdušujemo. Torej, mi tukaj nimamo podatkov, koliko
                  bi od te koncesije dobili, kakšni so točno pogoji, koliko bi spremljajoče
                  dejavnosti prinesle, kako bi se to dogajalo v primeru najetja kreditov in tako
                  naprej. Skratka, to pogrešamo.</p>
               <p>Naslednje ključno vprašanje je: Koliko bo, vsaj neka proklamacija, zaslužil
                  koncesionar v 30-ih letih, kakor je v zakonu predlagana, in zakaj je ta predlagana
                  doba ravno 30 let. Verjetno tudi za ta podatek obstojajo neki podatki, neki
                  izračuni, na podlagi katerih se je ta številka zapisala.</p>
               <p>Nekje smatramo, da vsaj grobo oceno vseh teh zadev, ki sem jih tukaj sedaj omenil,
                  bi poslanci le morali dobiti v naslednji fazi tega zakona.</p>
               <p>Potem so tukaj še druge pripombe.</p>
               <p>Prvič. Na podlagi konzultacij s pravniki se sprašujemo, ali lahko država podeli
                  koncesijo za gradnjo. Mi nekje menimo, da država lahko podeli koncesijo za
                  upravljanje objekta, ne pa za gradnjo. Se pravi, nekje mislimo, da bi se moralo to
                  v členih zakona razčistiti.</p>
               <p>Drugič. V 3. členu je potrebno dodati besedo <q>"javni"</q>. 3. člen govori samo o besedi
                  <q>"mednarodni natečaj"</q>, ne govori pa o mednarodnem <q>"javnem"</q> natečaju - Mislim, da
                  mora biti absolutno razčiščeno, kaj to mednarodni javni natečaj pomeni; jaz ne
                  vem, ali to kje piše, predvsem mora biti pa razčiščeno kje se takšen natečaj
                  objavi in tako naprej, kajti poznamo primere, tudi iz slovenske prakse, ko so se,
                  recimo, podjetja prodajala z mednarodnim javnim natečajem, oglas je bil pa
                  objavljen ali v Delu ali eventualno celo v kakšnem lokalnem časopisu. Torej,
                  verjetno bi bilo treba razčistiti, kje se tovrstni mednarodni javni natečaji
                  objavljajo in pod kakšnimi pogoji.</p>
               <p>Naša tretja pripomba zadeva na probleme lastništva in odkupa zemljišč. V 4. členu
                  je opredeljeno, da je država obvezna pripraviti dokumentacijo in odkupiti
                  zemljišča. Tukaj se glavno vprašanje postavlja, ali je denar za odkup zemljišč in
                  koliko je tega potrebnega denarja - tudi to ne vemo - v proračunu, kajti v
                  nasprotnem primeru, da mi razpišemo takšen zakon in eventualno celo izberemo
                  nekega koncesionarja, mi pa iz proračuna nismo v stanju svojih obveznosti, ki so v
                  tem zakonu opredeljene, poravnati, nas lahko enostavno koncedent toži, in to
                  povsem upravičeno. Zato nekako menimo, da če bi bila takšna dikcija tega člena
                  sprejeta, bi v proračunu enostavno morali imeti sredstva za nakup teh zemljišč.
                  Tudi nam ni povsem jasno, koliko to stane in koliko stane odkup, sprememba
                  namembnosti in tako naprej.</p>
               <p>Kar se tiče lastniške problematike tega. Tukaj se ves čas nekje poudarja, da bi
                  bil koncesionar tudi investitor tega objekta. To, bom rekel, je lahko tudi čisto
                  formalno pravno precej sporno, kajti investitor, vemo, mora izdelati najprej
                  tehnično dokumentacijo in pridobiti vsa potrebna dovoljenja, med drugim tudi
                  gradbeno in tako naprej, in pogoj za takšne zadeve je tudi lastništvo nad
                  zemljišči, ki pa vemo, da v tem trenutku še ni razčiščeno. Mislim, da ena od
                  naslednjih točk so te stvarne pravice tujcev - oziroma, kar se tiče zemljišč, je
                  že razčiščeno v 68. členu ustave, zato predlagamo neko opcijo, o kateri se lahko
                  razmisli, da bi bil investitor enostavno lahko tudi država, kajti v nasprotnem
                  primeru si ne predstavljam, kako bi lahko ta investitor pridobival dovoljenja, če
                  ne more razpolagi z zemljišči in seveda bi država potem ta objekt dala
                  koncesionarju samo v upravljanje.</p>
               <p>Naša četrta pripomba se zopet nanaša, od kje v tem 5. členu ravno doba 30-ih let.
                  Ali je to na podlagi kakšnih izračunov, ali je to zgolj ocena čez palec? Zakaj vse
                  to sprašujemo? Bistveno se nam zdi vprašanje, v kolikšnem času bo koncesionar
                  dobil vrnjeno naložbo. Menimo, da bi doba morala biti izračunana tako, da
                  koncesionar ne bi vlekel nekih ekstra profitov. V tem trenutku to ni jasno, kdaj
                  bi se ta naložba povrnila, v kolikih letih; vsaj podatkov ni.</p>
               <p>Menimo, da bi moralo biti pri pogojih opredeljeno, da ima kandidat, ki ponudi
                  krajšo dobo trajanja koncesije prednost in opredeljeno bi moralo biti tudi to, od
                  kdaj začne teči trajanje koncesijske pogodbe. Ali je to od začetka gradnje, ali je
                  to od zaključka gradnje <stage xml:id="Redna-06-1993-03-24.stage9">(recimo, da se ta zaključkek gradnje zavleče za
                     nedoločen čas; recimo, da nek objekt nikoli ni povsem do konca
                  zgrajen)</stage>, ali je to od pridobitve uporabnega dovoljenja. Skratka, neka
                  malo bolj precizna dikcija, od kdaj naprej - se pravi, kdaj je tisti dan D plus 30
                  let ali 35 let, ali za kakorkoli se bomo odločili - ta zadeva teče.</p>
               <p>Menimo, da bi morali v 7. členu bolj precizno opredeliti tistih 50% vrednosti
                  domačega dela, kajti, tam piše - nimam originalnega zakona s seboj - mislim, da
                  piše 50% izvajalcev. Da si ne bi kdo napačno razlagal; mi mislimo tukaj, da bi se
                  moralo v zakon absolutno vnesti <q>"50% vrednosti vseh del."</q> To se sicer zdi samo po
                  sebi razumljivo, vendar dikcija, kakršna je predlagana v tem zakonu, bi se dala
                  lahko tudi drugače interpretirati.</p>
               <p>Potem se sprašujemo, če ne bi bil bolja smiselna v 9. členu <stage xml:id="Redna-06-1993-03-24.stage10">(ko se govori o
                     možnosti ustanovitve tega mešanega podjetja)</stage>, bolj primerna dikcija iz
                  zakona o gospodarskih družbah, kajti tam se še vedno govori o mešanem podjetju,
                  tako da tukaj mislimo, da bi bilo bolj konsistentno za zakonodajo, da bi se v
                  bodočih teh zakonskih predlogih uporabljala beseda <q>"gospodarska družba"</q>.</p>
               <p>V 11. členu se nam postavlja vprašanje kompatibilnosti z obstoječim davčnim
                  sistemom <stage xml:id="Redna-06-1993-03-24.stage11">(ta člen namreč govori, da se lahko uveljavljajo neke določene
                     olajšave pri teh zadevah)</stage>. Ugotavljamo, da je člen povsem neprecizen.
                  Sprašujemo se: Če že olajšave, koliko so te olajšave. Te olajšave bi se morale
                  videti pri specifikaciji, pri obračunih, pri vseh teh zadevah. Le na takšen način
                  lahko potem koncesionar in koncedent izračunata tiste potrebne vrednosti in svojo
                  vložke.</p>
               <p>Tukaj nam tudi manjka neko mnenje finančnega ministrstva, ali je to kompatibilno z
                  obstoječo davčno zakonodajo, ali lahko tukaj pride do nekih izkoriščanj in tako
                  naprej. Tako, da tudi mi predlagamo, tako kot tudi Odbor, da ponovno razmislimo o
                  tem členu in ga eventualno črtamo. Če so pa kakšni drugi argumenti, seveda, smo
                  pripravljeni tudi spremeniti svoje mnenje, samo če bodo dovolj trdni.</p>
               <p>V 12. členu menimo, da bi moral koncesionar odplačati poleg tistega, kar se omenja
                  - se pravi, za že izgrajene dele infrastrukture - tudi tisto, kar je Republika
                  Slovenija vložila v to naložbo, to je pridobitev zemljišč <stage xml:id="Redna-06-1993-03-24.stage12">(ki nikakor ni
                     majhna postavka, to moramo vedeti)</stage> in pa seveda tudi izdelavo vse
                  potrebne dokumentacije <stage xml:id="Redna-06-1993-03-24.stage13">(tukaj se navaja ta tehnična in
                     dokumentacija)</stage>; skratka, ves vložek, ki ga je država Slovenijo v to
                  naložbo vložila.</p>
               <p>V 14. členu bi moral biti opredeljen način in postopek izbire. Zakonodajalec tukaj
                  ni napisal, kako bo ta izbira potekala. Sedaj tukaj ponujamo dve možnosti. Ena od
                  možnosti je, da se sklicuje na odredbo o pogojih in načinu javnega razpisa za
                  oddajo določenih del, ki se financirajo iz proračuna <stage xml:id="Redna-06-1993-03-24.stage14">(ta odredba seveda
                     velja)</stage>, ali pa bi moral napisati neke drugačne precizne pogoje, pod
                  katerimi bi se ta postopek izbire vpeljal.</p>
               <p>Imamo tudi določene pomisleke na terminologijo. Recimo samo en primer: dobrina v
                  splošni rabi. To se v drugih zakonih, ki smo jih tukaj že obravnavali, enači z
                  javnim dobrim in tako naprej. Skratka, ta terminologija bi se lahko
                  razčistila.</p>
               <p>Za zaključek ponovno poudarjam, da kot poslanska skupina absolutno nimamo nič
                  proti temu koncesijskemu načinu pridobivanja sredstev, celo podpiramo ga, želimo
                  pa, da so tukaj vse zadeve tudi že v tem zakonu in pa kasneje v koncesijski
                  pogodbi čimbolj precizne, čimbolj jasne in pa čimbolj takšne, da ne bodo dopuščale
                  kakršnihkoli zlorab. Če je treba pri pogojih še kaj relativno popuščati, v redu,
                  vendar morajo biti ti pogoji jasni in nedvoumni. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Bavčar.</p>
            </sp>
            <sp who="SDZ1:BavčarIgor">
               <speaker>IGOR BAVČAR:</speaker>
               <p>Spoštovane poslanke, spoštovani poslanci! Demokrati predlagani tekst podpiramo,
                  ker je dober. Mislim, da je nekaj razmeroma jasno definiranih ciljev, katere želi
                  Republika Slovenija doseči s tem zakonskim tekstom, potrebno podpreti: zgraditev
                  manjkajočih odsekov na predlagani smeri v roku 4 do 5 let, pritegnitev zasebnega,
                  domačega in tujega kapitala za gradnjo cest, razbremenitev republiškega proračuna
                  na ta način, da ostanejo sredstva v večji meri na razpolago za vzdrževanje
                  obstoječe mreže in gradnje ostalih cestnih odsekov, ki jih pri tem ne smemo
                  zanemariti, zavarovanje interesov republike Slovenije za vestno gospodarjenje s
                  cestnimi odseki, prevalitev rizikov, financiranje in gradnje cest na koncesionarje
                  in ostale, bom rekel, pozitivne določbe zakona, kot je tudi med drugim to, da se
                  uvaja, pojem cest kot dobrina v splošni rabi, da je predlagan delež domačih
                  izvajalcev sprejemljiv, da so stroški projektne dokumentacije in odkupov zemljišč
                  jasneje opredeljeni kot strošek Republike Slovenije - pri čemer, če se ozrem na
                  diskusijo gospoda Leniča, bi bilo mogoče dobro razumeti, bom rekel, pobiranje
                  cestnine in dolžnost plačevanja odškodnine s strani koncesionarja, lahko tudi v
                  smislu financiranja odkupov zemljišč in podobno.</p>
               <p>Demokrati skratka menimo, da je dobro, da smo do tega zakona prišli. Menimo, da ga
                  je vredno podpreti, vendar pri tem posebej izpostavljamo tudi pozitivno dejstvo,
                  da je predmet koncesije gradnje trase v smeri vzhod-zahod, ki je pomembna za
                  razvoj Slovenije, ker menimo, da je to dolgoročno pozitivna odločitev.</p>
               <p>Imamo nekaj konkretnih pripomb, za katere predlagamo predlagatelju, da jih
                  upošteva pri nadaljnjem dograjevanju zakona.</p>
               <p>V 2. členu menimo, da je potrebno med tehnične elemente cestnih odsekov in
                  spremljajočih objektov, ki so predmet koncesijske gradnje, uvrstiti tudi tekst, ki
                  pravi, da se ti elementi določijo na osnovi sodobnih dosežkov stroke. Morali bi
                  paziti, da bi nam v teh razpisnih pogojih, oziroma da bi se nam ne dogajalo, da bi
                  se na to področje v izgradnjo plasirale stare tehnologije, kar mislim, da ne bi
                  bilo dobro.</p>
               <p>V 7. členu predlagamo predlagatelju, da razmisli o možnosti <stage xml:id="Redna-06-1993-03-24.stage15">(morda tudi že
                     v tem zakonu, ali pa v razpisu)</stage> uvedbe reciprocitete. Reciprocitete pri
                  tem, da če bo Republika Slovenija izdajala tujcem delovno dovoljenje za delo v
                  Republiki Sloveniji, potem bi veljalo upoštevati pri razpisnih pogojih tudi
                  možnost, da naša gradbena operativa, ki se je marsikdaj že izkazala v določenih
                  gradbenih projektih v tujini, dela tudi zunaj v državah, katerih podjetja bodo
                  recimo dobila koncesijo za izgradnjo teh cestnih odsekov. Mislim, da bi bilo
                  pametno, če bi na ta način Republika Slovenija svojo gradbeno operativo
                  promovirala v tujini.</p>
               <p>Mislim, da bi bilo potrebno v 13. členu dodati na koncu tudi <q>"s posebnim oziroma
                  na ekološki vidik in na varovanje naravne in kulturne dediščine."</q> Mislim, da je
                  pametno, če tudi v tem zakonu na to opozorimo.</p>
               <p>V 13. členu bi bilo potrebno dodati še navedbo osnovnih tehničnih parametrov,
                  standardov in ostalih zahtev za avtocestne elemente, spremljajoče objekte in
                  telekomunikacijske sisteme. In mislim, da bi bilo potrebno natančneje opredeliti,
                  da je mednarodni natečaj za vlaganje ponudb za pridobitev koncesije, lahko
                  razpisan le v Republiki Sloveniji.</p>
               <p>Končno mislim, da je potrebno v 14. členu, bom rekel, preprečiti nevarnost
                  podtikanja določenih tehničnih rešitev, ki so za koncesionarje mogoče ugodne, za
                  koncedenta pa ne. Mislim, da bi morali zato v 14. členu jasneje opredeliti
                  odločitev Vlade o vsestranski oceni koncisionarske pobude in tudi možnost, da
                  Vlada lahko od najugodnejšega ponudnika zahteva spremembo določenih elementov
                  ponudbe, če meni, da je to potrebno.</p>
               <p>In na koncu mislim, da je potrebno določiti, da mora koncesionar dati zelo jasne
                  garancije, da bo posel izpeljal. Mislim, da je potrebno jasneje opredeliti
                  garancije koncesionarja. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima dr. Leo Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Kar zadeva zakon o koncesiji je nam osnovna intenca zakona simpatična,
                  ker gre za poskus, da se avtocesta od severo-vzhoda do jugo-zahoda, kot glavna
                  prometna žila v Sloveniji, zgradi. In to idejo podpiramo. Vendar imamo podobne
                  pomisleke, kot jih je povedal prej gospod Lenič. Ta zakon ne precizira, po kakšnih
                  de-facto pogojih bo ta cesta zgrajena. V svetu sta običajna dva načina gradnje
                  avtocest: ali državna gradnja ali gradnja s koncesijo. Dejstvo je, da gradnja s
                  koncesijo pomeni približno <stage xml:id="Redna-06-1993-03-24.stage16">(če je korektno narejena)</stage> nad 2 %
                  dodatnih stroškov za same koncesionarske posle.</p>
               <p>Naše stališče je, da to ni sprejemljivo oziroma da to izraža problem državne
                  uprave, ki sama - v optimalni obliki - ni pripravljena, ali ne želi, ali ne more,
                  ali jo nekdo onemogoča <stage xml:id="Redna-06-1993-03-24.stage17">(tudi to se dogaja)</stage>, nekdo, ki je
                  zainteresiran, da do koncesije pride <stage xml:id="Redna-06-1993-03-24.stage18">(tudi to se dogaja v neki sosednji
                     deželi, kot veste)</stage>, da pride do izgradnje v tej obliki. Tu je bilo
                  dobro opozorjeno, da je cela vrsta pogojev v gradnji v tem zakonu nespecificirana,
                  zato je naše stališče naslednje: bolj smiselno je, da - glede na to, da so najbolj
                  ugodni mednarodni krediti, npr. od Evropske banke za obnovo in razvoj, ali od
                  Svetovne banke, najboljša sredstva za financiranje avtocest - država Slovenija
                  poskuša iz teh najbolj optimalnih finančnih virov dobiti največja možna sredstva
                  in zagotoviti prvenstveno iz tega vira, se pravi iz najbolj optimalnih finančnih
                  virov, gradnjo te in tudi drugih cest v Sloveniji.</p>
               <p>Ko pa gre za komercialne kredite, je pa s stališča nacionalnega interesa vselej
                  boljše vzeti tisti komercialni kredit, ki ima nižjo obrestno mero kot poljubni. To
                  je s tem zakonom popolnoma prepuščeno koncesionarju. Če koncesionar ugotovi, da mu
                  je bolj ugodna rešitev tista, ki omogoča boljšo finančno konstrukcijo z vidika
                  dohodkov po izgradnji avtoceste, je to nek vidik. Drug vidik pa je obremenitev
                  nacionalnega proračuna, ki mislim da je s stališča tega parlamenta najbolj
                  pomemben. Zato je vprašljivo, ali je ta rešitev optimalna. In lahko vas opozorim,
                  da je bila, recimo, pred dvema letoma dana ponudba slovenski vladi, naj se da v
                  koncesijsko gradnjo nek drug odsek avtoceste, in sicer tisti od Šentilja proti
                  Zagrebu. Takrat je bil dan tudi predlog, naj bo sedež skupnega koncesijskega
                  podjetja kar v Zagrebu, kar je bilo seveda čisto nesprejemljivo. To kaže, da
                  poskus države, da bi razbremenila proračun, ki je bil tu prej omenjen in ki je
                  čisto razumljiv, lahko pelje tudi do čisto nasprotnih učinkov - namreč, da se
                  potem posledično s finančnimi obremenitvami nacionalni stroški za gradnjo ali za
                  vzdrževanje takšne ceste še povečajo.</p>
               <p>Zelo problematična je cestnina, na katero je tu vse koncentrirano. Cestnina je
                  ekološko v bistvu povsem nesprejemljiva in nepotrebna. Ta je v našem prejšnjem
                  sistemu bila smiselna ali potrebna z vidika Uprave za ceste, ker je pomenila
                  avtonomen vir in je predstavljala tisto, kar si takšne institucije najbolj želijo.
                  To se pravi, da imajo nek avtonomen vir, iz katerega je mogoče financirati
                  nadaljnje gradnje in samo funkcioniranje institucije. Z ekološkega vidika pa je ta
                  stvar nesprejemljiva; pomeni zaustavljanje avtomobilov po nepotrebnem, pomeni
                  gradnjo stroškov za cesto, kajti treba je zgraditi objekte, kjer se cestnina
                  pobira, treba je zaposliti ljudi, ki opravljajo nek posel, ki bi z drugačnim
                  pobiranjem ali z drugačnim financiranjem cest lahko mirno odpadel. In če bo že
                  prišlo do tega, da bo ta zakon izglasovan - kar se lahko zgodi -, potem bi bilo
                  smiselno, da se v določbe vstavi, da mora biti to odprti tip pobiranja cestnine,
                  kar pomeni, da se vozila ne bodo ustavljala. Ta stvar pa ima svoj <q>"hakelc"</q>; namreč
                  ta, da je samo pobiranje cestnine danes v Sloveniji tako finančno zahtevno, da gre
                  skoraj polovico pobrane cestnine za samo pobiranje cestnine. To je tak paradoks,
                  kateremu bi se morali na vsak način izogniti. Sofisticirane tehnične rešitve za
                  pobiranje cestnine pa so spet tako drage, da je vprašljivo njihovo financiranje in
                  je prav, da jih Republiška uprava za ceste ni vpeljala.</p>
               <p>Naš predlog je, da se v Sloveniji odpravijo cestnine -</p>
               <p>razen tiste na mejah, kar pomeni, da obstojijo cestnine samo za tranzit. Cestnine
                  imajo izredno negativne učinke, ker odganjajo prevoznike in uporabnike cest stran
                  od teh cest, to je razumljivo. Verjetno poznate te fenomene okoli Ljubljane, kjer
                  se ljudje raje vozijo po stari cesti, kot da plačujejo cestnino. S tem se ustvarja
                  cela vrsta negativnih učinkov, zgradi se nek objekt, ki ga ljudje ne uporabljajo,
                  ne želijo uporabljati itn.</p>
               <p>Zato torej, kot pravim, če bo ta zakon že pasiral, potem absolutno s tem
                  dostavkom, da pobiranje cestnine ne bo šlo v tej klasični sedanji obliki.</p>
               <p>Naš predlog pa seveda je, naj se vse kvalitete državne uprave tudi pokažejo in ta
                  tudi zato tu je, da z nacionalnega stališča izvede optimalne projekte in ob
                  razbremenitvi Slovenije tranzitnega prometa bo nastal nek poseben paradoks. S
                  stališča koncesionarja bo optimalno, da je čim več tranzita na teh cestah -
                  avtocestah, stališča nacionalnega interesa pa je boljše, da mi preložimo, tako kot
                  delata to sosednji državni - Avstrija in Švica, čim več tega tovornega tranzita na
                  železnice. Iz tega vidite tudi paradoks, ki je povezan s tem problemom. Če hočemo
                  doseči tudi neke globalne ekološke učinke potem moramo doseči tisto, kar je bilo
                  še svoje čase tu predlagano, razbremenitev cest s tranzitnim tovornim prometom; s
                  takšnim zakonom, kot ga tu sprejemamo, pa dosegamo točno nasproten učinek. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima poslanec Ivan Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Podpiram v celoti predlog, ki je
                  pripravljen za izdajo tega zakona, iz več razlogov. Prvo, glede na prilogo, ki smo
                  jo dobili, kakšne odseke pravzaprav imamo že v gradnji, kateri celotni odseki so v
                  pripravah za začetek gradnje in katere zadeve bi morali seveda pri tej gradnji
                  pospešiti. Jasno je iz tega in tudi proračuna, ki ga imamo pred seboj, ko bomo o
                  njem razpravljali, smo lahko že na hitro pogledali sledeče: da pri cestah ni
                  enostavno več v proračunu skoraj denarja, da ga za rekonstrukcije itd. zmanjkuje,
                  da o enostavni reprodukciji in obnovah cestnih odsekov sploh ne govorimo in da je
                  vprašljivo tudi nadaljevanje oz. sploh, bi rekel, začetek pospešene gradnje tudi
                  ceste Maribor - Šentilj, Maribor - Ptuj, itd. Vendar, če sprejmemo ta predlog
                  zakona, s katerim bo Vlada in država Slovenija začela pridobivati tuja sredstva,
                  tuji kapital, s katerim bomo seveda vključili tudi s takoimenovano podelitvijo
                  koncesije - brez teh posegov ni mogoče pričakovati v nekaj daljših naslednjih
                  letih, da bi kakršnekoli te poteze začeli graditi, ki jih imamo v planu. Bil sem v
                  eni od razprav okoli cestne problematike v Mariboru in moram reči, da so tudi
                  predstavniki ministrstva za promet povedali, da so vprašljive tudi nekatere
                  sedanje gradnje in bo prav to odločujoče vplivalo pri razpravi v parlamentu o
                  proračunu. Zato podpiram tudi vse te hkrati že predložene pripombe, ker menim, da
                  bi bilo nujno, da se danes, ko bomo pozneje odločali o tem, da se izrečemo in
                  podpremo v celoti ta predlog za izdajo zakona s tem, da se seveda resnično mora v
                  tem predlogu predlagatelj upoštevati, da meša nekatere zadeve, ko govori po
                  cestnih odsekih, cestni objekti, razni spremljajoči objekti itd. Mislim, da je pri
                  končnem tekstu osnutka potrebno te stvari razčistiti.</p>
               <p>Drugače pa menim, da je nujna podpora tega zakona, ker sicer je gradnja avtocest,
                  pa ne samo avtocest, tudi ostalih cestnih odsekov, ki so tu predvideni v
                  pripravljalnih delih za nekaj, jaz pravim, tudi več kot 10 let, zaustavljena.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima kolega Ciril Pucko.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Spoštovani predsedujoči, poslanke in poslanci! Slovenski krščanski demokrati smo,
                  tako kot večina ostalih strank, v svoji predvolilnih programih dajali poseben
                  poudarek izgradnji cestne infrastrukture. Zato seveda podpiramo tudi osnutek
                  zakona prav iz razloga, da končno tudi v Republiki Sloveniji pripravimo podlage za
                  iskanje zainteresiranih subjektov za izgradnjo naše cestne infrastrukture. V
                  osnutku proračuna za leto 1993 je predvideno realno 10% manj denarja za
                  investicije v ceste. Tako je več kot očitno, da brez bodisi koncesijskega načina
                  financiranja ali kreditiranja iz tujine ne bomo nikoli izgradili spodobnih cest v
                  Sloveniji. Po mojem prepričanju moramo pri obravnavi in sprejemu tega zakona dati
                  poseben poudarek časovni determiniranosti začetka izgradnje cest oz. te cestne
                  povezave. Kajti v primeru, da še zavlačujemo kakšno leto ali celo več nas bodo
                  sosedje zelo hitro prehiteli in seveda takrat ne bo potreben nobeden takšen ali
                  podoben zakon.</p>
               <p>Iz osnutka proračuna za letošnje leto izhaja tudi, da je za železniško povezavo
                  luke Koper z Madžarko mejo predvidenih nič stotinov denarja. Tudi to je mogoče
                  eden izmed razlogov, da je ta zakon potrebno takoj sprejeti. In nenazadnje - tujci
                  ravno ne čakajo v vrsti in si podajajo kljuk, da bi investirali pri nas.</p>
               <p>Končno predlagam Državnemu zboru še naslednji sklep: da Vlada pred podpisom
                  koncesijske pogodbe seznani Državni zbor s pogoji in posledicami eventuelnega
                  podpisa take pogodbe. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Ludvik Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala za besedo. Spoštovano predsedstvo, spoštovane poslanke in poslanci! Vesel
                  sem, da smo po dolgem presledku dobili predlog za izdajo zakona, za katerega je
                  bila Vlada sicer zadolžena pred enim letom, da ga predloži v 60 dneh. Zakon o
                  avtocesti Nova Gorica - Šentilj z odseki Koper in Lendava, kdor ga je temeljito
                  prebral, ve, da ima nekaj določil. 1. da gre za enoten projekt; 2. da gre za
                  gospodarski projekt, ne za družbeno porabo; 3. zahteva mednarodni javni natečaj;
                  4. izbor najboljšega ponudnika; 5. podparlamentarno kontrolo; in 6. kombinirane
                  vire financiranja - odpira tudi možnost koncesije.</p>
               <p>Eden od teh, to je zlasti možnost koncesije, naj bi se konkretiziral s tem
                  zakonom, ki smo ga dobili na mizo. Dr. Šešerko in še nekateri so govorili o
                  pomislekih glede koncesije. Da povemo: koncesijo po ustavi, na podlagi zakona
                  razpiše naša država. Nihče do danes <stage xml:id="Redna-06-1993-03-24.stage19">(poudari: nihče do danes)</stage> v tej
                  državi še ni imel pravice govoriti o kaki koncesiji. Kdorkoli je govoril do danes,
                  ali se predstavljal, ali dogovarjal več kot informativno, moramo reči, da je
                  prekršil določila ustave; ni imel zakonske podlage. Zato vsi argumenti in vsi
                  pomisleki, ki se do danes navajajo glede t.i. tujih ponudnikov glede koncesije,
                  nimajo nobene podlage. To je kvečjemu prekoračitev pooblastil, kdorkoli je karkoli
                  na tem področju delal. In prav zaradi tega smo zahtevali mednarodni javni natečaj,
                  ki je <stage xml:id="Redna-06-1993-03-24.stage20">(moram reči)</stage> s tem predlogom za izdajo zakona zelo lepo
                  predstavljen.</p>
               <p>Ker pa vemo, da je problem gradnje avtocest večdimenzionalen, multidimenzionalen
                  problem, razen finančnega, tehnično-tehnološkega, prometno-logističnega zlasti
                  tudi ekološki, je razlastitveni problem, zelo konkretno lastninsko-pravni in še
                  številni drugi, je bilo v minulem letu sklicanih nekaj - omenil bi samo eno, zelo
                  kompetentno, strokovno posvetovanje, organizirano na Univerzi v Mariboru ob
                  sodelovanju s takratnim Ministrstvom za ceste in cestni promet, kjer so bili vsi
                  ti in številni drugi problemi na vrhunsko-strokovnem nivoju tudi iznešeni in
                  prediskutirani.</p>
               <p>Vsi ti sklepi, ki so izšli iz teh posvetovanj, so v podporo zakonskemu projektu,
                  kakršen je predložen. Pomisleki glede t.i. cestnin so bili odprti, so bili načeti
                  in osebno menim, da zelo dobro prediskutirani.</p>
               <p>Gre za pristop. Mi moramo vedeti: prvič, da cest nismo sposobni zgraditi sami, z
                  lastnimi sredstvi; vsaj cest, kakršne mi rabimo tako z nacionalno-političnega in
                  gospodarskega vidika, da bi Slovenijo povezali, zlasti skrajno vzhodno in zahodno
                  točko, kar je tudi gospodarsko utemeljeno. Kot vemo, ta cesta predstavlja
                  samostojen odsek na sicer mednarodni evropski transverzali od Lizbone do Kijeva.
                  Te ceste mi nismo in ne bomo sposobni - in tudi nekorektno bi bilo, da bi mi danes
                  državljane, danes zaposlene delavce, še obremenjevali z obremenitvami za avtocesto
                  - vsaj še naslednjih 20 let sfinancirati. Zato ocenjujem, da je nujno potrebno
                  koncesijo razpisati in to kot rečeno, z mednarodnim javnim natečajem, s tem, da
                  pogoje mi določimo. Glede detajlev, glede pogojev, se jaz ne bi spuščal v zakonski
                  predlog. Menim, da 30 letni rok, ki je tukaj, je zelo dolg, je pa odvisno od
                  drugih koncesij, ki jih damo. Če se na primer država odreče davka, če bi sama
                  cestnina bila, morebiti 30 let, če se država odreče davka ali določenih davkov, na
                  recimo bencin, ki se toči ob avtocesti, se lahko ta rok skrajša na primer na 20
                  let, ali pa 15 let. Če država da za določene koncesionarje še ugodnosti glede
                  turističnih in drugih s tem povezanih objektov, se ta rok skrajša še na nižje in v
                  določenih primerih ocenjujemo, vsaj finančne analize bi pokazale, da bi lahko
                  prišli tudi na 10 let. Seveda, odvisno je predvsem na primer od pogojev, zlasti
                  glede goriva in drugih infrastrukturnih objektov, ki so s tem povezani.</p>
               <p>Še en konkreten predlog bi imel za predlagatelja zakona, in sicer v 7. členu. Gre
                  za nekaj. Mi vemo, da je gradnja infrastrukturnih objektov velik, kot je recimo
                  avtocesta, povezana s številnimi konfliktnimi, dostikrat si nasprotujočimi in
                  često osebnimi premoženjskimi materialnimi ali političnimi ambicijami, dostikrat
                  lokalnimi, velikokrat pa čisto privatnimi. Vemo, kaj se dogaja tudi v sosednjih
                  deželah, v povezavi na primer za avtocesto, kot na primer tudi v povezavi z
                  Pyhrnsko avtocesto. Ta problem je še posebej aktualen pri nas, ker vemo, da nimamo
                  izdelanega pravnega sistema in zlasti kontrolnih inštrumentarijev v državi, v
                  kolikor gre z razpolaganje z denarjem.</p>
               <p>Zato bi jaz v 6. členu predlagal, kjer pravi v drugem odstavku: <q>"Nadzor nad
                  izvajanjem koncesije izvršujeta v okviru svojih pristojnosti Ministrstvo za
                  finance, Ministrstvo za promet in zveze ter Odbor za infrastrukturo in okolje
                  Državnega zbora."</q> - da s tem uvedemo parlamentarno kontrolo. Mi moramo vedeti, da
                  gre za približno,finančno gledano,za 2 milijarde mark, nekaj več, če govorimo samo
                  o tej cesti.</p>
               <p>Podobno bi predlagal v 14. členu, da: "O izbiri koncesionarjev odloči Vlada
                  Republike Slovenije po predhodnem mnenju Odbora za infrastrukturo in okolje
                  Državnega zbora. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo je zaprosil tudi poslanec Lev Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Drage gospe, spoštovani gospodje. Naslov iz zakona, ki ga v obliki predloga za
                  izdajo obravnavamo danes, je dovolj dolg, da se ga splača ponoviti v celoti. To je
                  zakon o pogojih koncesije za modernizacijo ceste na trasi državna meja pri
                  Šentilju - Maribor - Celje - Ljubljana - Postojna - državna meja pri Novi Gorici z
                  odseki za Koper, in državna meja pri Sežani - mejni prehod Fernetiči ter državna
                  meja pri Lendavi.</p>
               <p>V takem naslovu zakona se skriva več kot le geografija naštevanja. Skriva se
                  strategija komunikacijske usmeritve Republike Slovenije; toliko aktualnejša danes,
                  ko nam počasi, upam, prihaja do zavesti, da so odnosi med suverenimi državami
                  sicer drugačni in podležejo drugačni logiki in pravilom kot odnosi med republikami
                  v federaciji, niso pa zato nič bolj prijazni ali dobronamerni. Kdor si kljub
                  suverenosti ne more vsega poskrbeti sam, mora dajati koncesije. In suverena država
                  Slovenije bo morala dati celo vrsto dobro premišljenih koncesij, da ne bo ogrozila
                  razlogov za svoj nastanek in svobodnega življenja tistih in tistega, kar naj bi
                  ščitila in varovala. Zato menim, da naslov tega zakona, s stališča strateške
                  usmeritve Slovenije, je kar pravšenj.</p>
               <p>Je pa tukaj neka beseda, ki zbode v oči; ker pravzaprav na žalost v naslov tega
                  zakona ne sodi, čeprav ne moremo brez nje. In to je beseda - ime mojega rodnega in
                  nam vsem glavnega mesta - Ljubljana. V geografski opis poteka trase Ljubljana
                  seveda sodi, vendar se obvoznic okoli Ljubljane ne bo dalo graditi s koncesijami,
                  ker na obvoznicah ne bo cestnine. Prepričan sem, da je opisano traso dejansko
                  treba najprej dograditi s sklenitvijo cestnega kroga okoli Ljubljane, torej z
                  izgradnjo odsekov Šentvid-Koseze in vzhodne ljubljanske obvoznice. Zdi pa se mi,
                  da ta zakon tega ne omogoča.</p>
               <p>V informaciji, ki je zakonu priložena - tudi ta informacija se ni spremenila od 6.
                  oktobra 1992 - piše, da je za prvi odsek osnutek lokacijskega načrta posredovan
                  Ministrstvu za varstvo okolja in urejanje prostora maja 1990 in da do danes še ni
                  šel v obravnavo Vladi Republike Slovenije. In piše tudi, da je bil osnutek
                  lokacijskega načrta za vzhodno ljubljansko obvoznico izdelan in predan istemu
                  ministrstvu v avgustu leta 1992; to pa je organiziralo sestanek, na katerem se je
                  občina z rešitvami strinjala, ministrstvo pa je imelo svoje predloge glede
                  priključkov.</p>
               <p>Ob tem, ko se strinjam, da se pripravi koncesijski zakon, že zaradi jasnosti glede
                  slovenske komunikacijske strategije, sprašujem Vlado: Prvič: Kdaj in kako bo v
                  okviru svojih pristojnosti omogočila izdajo lokacijskih dovoljenj za izgradnjo
                  ljubljanskih odsekov avtoceste? In drugič: Kako si predstavlja finančno
                  konstrukcijo izgradnje ljubljanskih odsekov?</p>
               <p>Obvoznico, ki jo mesto Ljubljana uporablja tudi kot lastno komunikacijsko mrežo,
                  je treba prednostno skleniti in mesto Ljubljana je k njeni izgradnji gotovo
                  sposobno in pripravljeno prispevati svoj delež.</p>
               <p>Glede na nov pogled na našo državo, ki mora nastajati iz njenega središča navzven,
                  in se torej ne bomo več gledali kot obrobje in prehodno deželo, ampak se bomo
                  gledali z lastnega stališča - tako kot vse države na svetu gledajo nase in tudi
                  kilometre računajo iz središča proti meji, ne pa obratno, kot se nam še vedno
                  primeri - bi moralo biti jasno, da Slovenja ne bo mogla avtocestno komunicirati
                  sama s seboj, če Ljubljana ne dobi sklenjenega <q>"prstana"</q>, ki je od vseh še ne
                  narejenih avtocestnih odsekov najbolj transverzalno slovenski in potreben vsem
                  delom Slovenije.</p>
               <p>Vem, da smo dobili državni proračun, ki na moje vprašanje kaj žalostno odgovarja.
                  Vendar menim, da ob predlogu za izdajo zakona potrebujemo vladni odgovor in obvezo
                  glede ravnanja v naslednjih letih, da bo <q>"prstan"</q> okoli Ljubljane sklenjen še v
                  tem mandatnem obdobju in pod to Vlado. - Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Toplak ima repliko. Prosim.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Ni toliko replika, kot morda bolj dopolnitev, na kar me je
                  predsedujoči, dr. Kreft, sam izzval. - Naslov zakona. V razpravi sem se omejil na
                  zakon o avtocesti Gorica - Šentilj, z odseki za Koper - Lendavo
                     <stage xml:id="Redna-06-1993-03-24.stage21">(skrajšano)</stage>. Strinjam se s pomisleki dr. Krefta. Gre pa za
                  nekaj: zakon, ki ga imamo na mizi, je izvedbeni zakon. V bistvu je naslednja faza
                  zakona, ki smo ga sprejeli pred približno enim letom, kjer govorimo samo o
                  koncesiji za razpis te ceste. - In da povem še nekaj, kot rezultat posvetovanj iz
                  lanskega leta: bil je tudi predlog, ki ga Vlada <stage xml:id="Redna-06-1993-03-24.stage22">(kot vemo)</stage> sedaj
                  pripravlja, to je, da se pripravi še drug poseben zakon glede te ceste. To je
                  zakon o določitvi posebnih postopkov za razlastitev, za določitev lokacije in za
                  odškodnino glede te iste ceste. Ta naslednji zakon, ki ga Vlada pripravlja, bo
                  imel še nekoliko daljši naslov. In v tistem zakonu, kjer bomo govorili o določitvi
                  lokacije, bo pa vprašanje konkretno: kje bo šla cesta mimo Ljubljane, kje bo šla
                  morebiti čez Savinjsko dolino, kje bo šla okrog Maribora, kako bo šla pri Žalcu
                  okrog Rimskega tabora in podobno. - To so detajli, katerih vprašanja bo reševal
                  naslednji zakon, za katerega menim, da bi ga bilo željeno prav tako čim prej
                  dobiti na mizo, vsaj v postopek, da bi se odprta vprašanja še dorekla. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Precej pozna ura je - glede na to, da smo napovedali, da bomo ob 11. uri začeli
                  razpravo o Italiji - imam pa še dva pisno prijavljena poslanca, prijavil pa se je
                  še gospod Kopše. Ta trenutek razprave ne bom prekinjal; mislim, da lahko trije
                  razpravljalci v relativno kratkem času končajo. Če pa želi še kdo razpravljati, bi
                  prosil, da se tudi ta trenutek javi, ker potem bi morali prekniti to točko
                  dnevnega reda in preiti na prej napovedano 26., tudi glede na udeležbo Vlade pri
                  tej točki. V kolikor ne, dajem besedo gospodu Ivu Verzolaku. Prosim.</p>
            </sp>
            <sp who="SDZ1:VerzolakIvan">
               <speaker>IVO VERZOLAK:</speaker>
               <p>Hvala. Spoštovani. Čisto na kratko.</p>
               <p>Poslanska skupina Slovenske nacionalne stranke podpira zakon o modernizaciji cest,
                  vendar pa predlagamo, da bi se pobirala cestnina že na prehodih državne meje. Kot
                  vemo, tu ogromen promet, predvsem ta v Dolgi Vasi, kjer se ogromne količine
                  tovornjakov zbirajo iz celotne Vzhodne Evrope in nam izredno uničujejo ceste. Saj
                  vemo, da je že sama čakalna doba dnevno je okrog 12 ur za prehod te meje. Za
                  državljane Republike Slovenije pa predlagam, da bi se cestnina plačala enkrat
                  letno, to je običajno ob registraciji, veljalo pa bi to seveda za vse ceste v
                  Sloveniji. Nekaj podobnega ima urejeno Švica. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima, gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! S samim zakonom v celoti se v glavnem strinjam, toda nikakor ne morem
                  sprejeti obrazložitve oziroma ocene stanja razlogov za izdajo zakona. Namreč, ta
                  ocena je sicer dokaj izčrpna in dobro napisana, predstavlja pa tisti dokument, ki
                  ga ta Državni zbor še ni obravnaval, in sicer strategijo razvoja cest v
                  Sloveniji.</p>
               <p>Na podlagi te strategiji je ta zakon o koncesiji, oziroma o modernizaciji avto
                  ceste Gorica - Šentilj z odcepi za Koper, Sežano in Lendavo, tudi narejen. Toda do
                  zdaj je zgolj ta naslov tega zakona tista strateška opredelitev in kot tak sicer
                  dokaj širok, hkrati pa tudi iz tega zakona o koncesiji lahko razumemo, da bodo
                  potrebne določene priorite oziroma določena časovna opredelitev gradnje posameznih
                  odsekov.</p>
               <p>No, zaradi tega predlagam, da Vlada predstavi pred sprejetjem tega zakona o
                  koncesijah to strategijo in jo da Državnemu zboru v sprejem. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima, gospod Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovano predsedstvo, spoštovani kolegi in kolegice!</p>
               <p>Rad bi se navezal na besede dr. Krefta. Mislim, da je pravilno ugotovil, da kljub
                  temu zakonu, bo prioritetno urediti nekatere avtocestne odseke. V kolikor je so to
                  ravno deli Ljubljanske obvoznice, ki se navezuje na avto cesto, je vprašanje
                  stroke. Vendar bi opozoril spoštovani zbor, da je en del v Sloveniji, ki ima isto
                  funkcijo kot ljubljanske obvoznice, to je Šentilj - Maribor in prav tako, na
                  žalost, sploh ni ali simbolično zajet v proračunu, ki pa je edini del bodoče
                  avtoceste, ki ima urejeno popolno dokumentacijo, urejena zemljišča in celo na
                  določen način odprte kreditne linije. Manjka smo še pismo o namenu in ničesar
                  drugega. O prioritetah se bomo verjetno še na tem zboru pogovarjali. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. S tem je spisek prijavljenih izčrpan. Želi še kdo besedo?
                     <stage xml:id="Redna-06-1993-03-24.stage23">(Nihče.)</stage> Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajam k <title>26. TOČKI DNEVNEGA REDA</title>, to je na <title>OBRAVNAVO
                     POGAJALSKIH IZHODIŠČ ZA POGAJANJA Z REPUBLIKO ITALIJO</title>. Gradivo je
                  predložila Vlada Republike Slovenije. Dobili ste ga danes zjutraj. Predlagam, da
                  počakamo na predstavnika Vlade <stage xml:id="Redna-06-1993-03-24.stage24">(ki je precej časa čakal na nas, da končamo
                     to točko dnevnega reda)</stage>, da pride v dvorano.</p>
               <p>Moramo počakati predstavnika Vlade, da lahko dobi besedo in počakati moramo tudi
                  gospoda Thalerja, ki je šel na komisijo. Upam, da so oba šli iskati. Mi smo
                  napovedali točko ob 11.00 uri, smo pa za pol ure podaljšali, ker nima smisla neke
                  točke, ki teče, prekinjati na sredi. Prosim, da počakate v dvorani vsaj tisti, ki
                  niste na seji komisije.</p>
               <p>Čakamo še gospoda Thalarja da pride. V dvorani je navzoč tudi gospod Thaler.
                  Sprašujem predstavnika Vlade, ali želi besedo pri tej točki dnevnega reda?</p>
               <p>Gospod Mozetič ima proceduralno vprašanje, se opravičujem. Prosim.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Glede na to, da je bila seja za Odbora za mednarodne odnose zaprta,
                  sprašujem in v bistvu tudi predlagam, da bi bila tudi seja Državnega zbora zaprta
                  za javnosti pri tej točki. Mislim, da je to pomembno predvsem iz razlogov, ki so
                  se tudi navajali nekje: to kar se v Italiji dogaja v javnosti okrog teh odnosov s
                  Slovenijo, mislim, da ni koristno, da bi približno na enak način začeli tudi v
                  naši državi. Zato predlagam, da bi odločali o tem, da je seja zaprta.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Glede na to, da gre za proceduralni predlog, prehajam k glasovanju o njem brez
                  razprave. Ali pa menite, da je o tem potrebno dobiti mnenje še odbora in
                  predlagatelja, preden dam na glasovanje ta proceduralni predlog?</p>
               <p>Želi zastopnik Vlade morda povedati mnenje o tej proceduralni pobudi? Hvala lepa.
                  Prosim.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci. Jaz bi s strani ministrstva
                  podprl predlog, da obravnavamo to vprašanje na zaprti seji.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Se želi tudi predstavnik odbora izjasniti o tem vprašanju, preden preidemo k
                  glasovanju? Ne.</p>
               <p>Torej, dajem predlog na glasovanje. - Mislim, da ne moremo proceduralne razprave o
                  tem nadaljevati, ker nam poslovnik tega ne dovoljuje. O proceduralnih predlogih ni
                  razprave, ampak gredo takoj na glasovanje.</p>
               <p>Dajem torej na glasovanje predlog, da je 26. točka dnevnega reda - pogajalska
                  izhodišča za pogajanja z Republiko Italijo - točka, pri kateri je razglašeno, da
                  je zasedanje Državnega zbora zaprto.</p>
               <p>Prosim, da ugotovimo sklepčnost. <stage xml:id="Redna-06-1993-03-24.stage25">(56 prisotnih.)</stage></p>
               <p>Kdor je za, naj glasuje! <stage xml:id="Redna-06-1993-03-24.stage26">(53 poslancev.)</stage> Je kdo proti? <stage xml:id="Redna-06-1993-03-24.stage27">(6
                     poslancev.)</stage></p>
               <p>Ugotavljam, da je s tem predlog, da je ta seja zaprta sprejet in odrejam odmor, da
                  se uredi vse, kar je potrebno za tako proceduro na seji.</p>
            </sp>
            <stage type="time">(Seja je bila prekinjena ob 11.31 uri in se je nadaljevala ob 17.01
               uri - vmes je bila zaprta seja.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p> Spoštovane poslanke, spoštovani kolegi poslanci. Prosim vas, da zasedete svoja
                  mesta, da bomo lahko nadaljevali z našim zasedanjem.</p>
               <p>Glede na to, da je naša vmesna točka - za katero smo se dogovorili ob 11.00 uri,
                  začeli pa smo jo nekoliko kasneje, trajala precej dolgo in da smo s tem prekinili
                  prejšnjo razpravo, predlagam, da nadaljujemo z razpravo tako, kot smo jo začeli
                  dopoldan in da preidemo na <title>12. TOČKO DNEVNEGA REDA</title>, to je na
                  obravnavo <title>PREDLOGA ZA IZDAJO ZAKONA O STVARNIH PRAVICAH TUJCEV NA
                     NEPREMIČNINAH, Z OSNUTKOM ZAKONA</title>.</p>
               <p>Predlog za izdajo zakona z osnutkom zakona je predložila Vlada Republike
                  Slovenije; prejeli ste ga s sklicem, objavljen pa je bil tudi v Poročevalcu št 1
                  1993.</p>
               <p>Z znanim dopisom z dne 18. marca, ste prejeli mnenje Državnega sveta Republike
                  Slovenije in pisne pripombe Marjana Staniča, poslanca Državnega zbora.</p>
               <p>Ali želi predstavnik Vlade besedo? Prosim. Izvolite.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Spoštovani predsedujoči, gospe in gospodje. Dovolite mi samo nekaj uvodnih besed k
                  zakonu o stvarnih pravicah tujcev na nepremičninah. Stanje, kot ga imamo danes v
                  pravnem sistemu v naši državi, terja sprejem takega zakona. Pozitivna zakonodaja,
                  ki jo še vedno uporabljamo, izvira iz bivše Jugoslavije. Ustava, nova Slovenska
                  ustava je odredila drugačna izhodišča, ki zadevajo lastnino tujcev na
                  nepremičninah; posebej, kar se tiče tujcev na zemljiščih. Zato je nujno potreben
                  tak zakon, ki bo uredil to stanje in razrešil vprašanja, ki ostajajo odprta ob teh
                  pravnih prazninah.</p>
               <p>Pri pripravi zakona je predlagatelj upošteval in proučil zakonodajo evropskih
                  držav. Tu so bile posebej proučene zakonodaje manjših držav, takih, ki po
                  razmerjih približno ustrezajo Sloveniji. Ko smo proučevali to zakonodajo, smo
                  naleteli na ekstremne situacije. Švica, ki je po površini le dvakrat večja od
                  Slovenije, ima zelo restriktivno zakonodajo. Lexemburg, ki je manjši od Slovenije,
                  ima izredno odprto zakonodajo; tam ni nobenih omejitev take lastnine. Tako, da je
                  bilo treba kljub izkušnjam iz sosednjih evropskih držav, le ustvariti nek predlog
                  zakona, ki bi ustrezal slovenski specifiki. Skušali smo upoštevati to in to je
                  tudi rezultat gradiva, ki ga imate pred seboj.</p>
               <p>Temeljna izhodišča pri pripravi tega gradiva so bila, da je pridobivanje lastnine
                  tujcem možno na podlagi koncesije, ne pa na podlagi normativnosti. Skratka, da bi
                  kar zakon prosto določil neomejene možnosti pridobivanja lastnine, tega ni, pač pa
                  je možna lastnina tujcev le s koncesijami. Tak je predlog v tem gradivu, predlogu
                  za izdajo in pa osnutku zakona.</p>
               <p>In še na nekaj bi opozoril. Gradivo tega zakona govori o lastnini oziroma o
                  stvarnih pravicah na nepremičninah - ne govori o lastnini kapitala, ne govori o
                  lastnini družb - da ne bi v razpravah prihajalo do pomot in različnih mišljenj;
                  zato posebej opozarjam.</p>
               <p>Predlagatelj bo izredno vesel, če bo dobil od poslancev razne sugestije in
                  stališča, ker, kot vidite, je vrsta vprašanj odprtih. Predlagatelj je pripravil
                  izhodišča v tem zakonu, sprejel pa bo vse argumentirane pobude glede omejevanja,
                  glede sprostitve lastninsko-pravnih razmer in ostalih stvarnih pravicah tujcev na
                  nepremičninah, o kvadraturah, o oddaljenosti od meje. Pač vse kar boste predlagal,
                  bomo skušali upoštevati in vgraditi v predlog zakona. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog za izdajo zakona z osnutkom zakona je obravnaval Odbor za
                  notranje zadeve in pravosodje kot matični odbor; njegovo poročilo in tudi mnenje
                  Sekretariata za zakonodajo in pravne zadeve tega zbora, ste sprejeli s
                  sklicem.</p>
               <p>Želi poročevalec odbora besedo? Prosim, gospod Pukl?</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor. Odbor za notranje zadeve in pravosodje,
                  je obravnaval teze tega zakona. Opozoril bi zbor, da gre za izredno važen zakon,
                  tako z ozirom na gospodarski razvoj Slovenije, na zakon, ki mora biti previden do
                  določb ustave in pa na zakon, ki mora biti previden tudi v odnosu do zunanje
                  političnih razmer.</p>
               <p>Kot smo videli, je že bila prva reakcija z italijanske strani glede z ozirom na
                  napoved sprejetja tega zakona. In so tudi Italijani hoteli sugerirati, da se
                  določbe tega zakona nekako dopolnijo oziroma uredijo tako, kot bi za nas verjetno
                  bile nesprejemljive, za njih pa sprejemljive.</p>
               <p>V bistvu gre za osnovno dilemo: ali se naj stvarne pravice tujcev uredijo v tem
                  zakonu na podlagi načel koncesije ali pa se naj te pravice uredijo po načelih
                  normativnega sistema, to se pravi po zakonu.</p>
               <p>Odbor je obravnaval sugestijo Državnega sveta in pa tudi Gospodarske zbornice
                  Slovenije. Oba ta subjekta menita, da bi bila bolj primerna ureditev po načelu
                  koncesij, vendar je to vprašanje, katerega je treba še globoko razmisliti, in
                  seveda potem sprejeti ustrezna izhodišča.</p>
               <p>Cel kup vprašanj bo ostalo odprtih in, kot je povedal predstavnik Vlade, bi bilo
                  primerno, da poslanci teze tega zakona, namen tega zakona temeljito proučijo, se o
                  njem posvetujejo v svojih klubih in potem ponudijo rešitve, katere bi bile
                  sprejemljive za celoten namen tega zakona in zlasti, ki bi bile v interesu
                  Republike Slovenije. Mimogrede še - uresničitev tega zakona zahteva tudi
                  ažuriranje zemljiške knjige, ureditev zemljiške knjige in bi verjetno ustrezni
                  pravosodni organi lahko takoj pristopili, da se ta zadeva ažurira. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ugotavljam, da so zastopane vse poslanske skupine in pričenjam razpravo.</p>
               <p>Za besedo so se že prijavili. Prvi je na vrsti Marjan Poljšak. Prosim.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Pripombe samostojne poslanske skupine ste že dobili na klop, ampak prav je, da se
                  na to glas pove. Vsi vemo, da lahko liberalen zakon o stvarnih pravicah tujcev na
                  nepremičninah enako škoduje interesom Slovencev kot liberalni zakon o
                  državljanstvu. Sedaj lahko delujemo preventivno, medtem ko pri zakonu o
                  državljanstvu bo pa treba kurativno.</p>
               <p>Samostojna poslanska skupina Slovenske nacionalne stranke daje pripombe na osnutek
                  zakona o stvarnih pravicah tujcev na nepremičninah. Uvodne utemeljitve. Republika
                  Slovenija je na novo osvobojena država z majhnim ozemljem in z majhnih številom
                  avtohtonega prebivalstva. Obkroženi smo z več ali manj agresivnimi narodi, ki so
                  že večkrat v zgodovini pokazali apetite in prakso potujčevanja nad našim narodom.
                  Slovenija je v hudi gospodarski in moralni krizi - kraja družbene lastnine in je
                  posebej ranljiva s strani bogatih tujcev. Če jim na široko odpremo vrata, bomo
                  spet hlapci na svoji zemlji - ne vsi - eni. Ne smemo dovoliti, da bodo tujci
                  poceni pokupili nepremičnine, ki bi jih v stiski krize prodajali obuboženi
                  državljani Republike Slovenije; propadajoča slovenska družbena podjetja, ali celo
                  posamezni skorumpiranci iz občinskih in državne administracije. Pri zaščiti
                  slovenskih nacionalnih interesov in slovenskega kapitala smo dolžni biti strožji,
                  kot so stroge sosednje države z neprimerno večjo močjo njihovega naroda in
                  kapitala. Po Avstriji se zgledujemo glede veta lokalnih skupnosti, po Vzhodni
                  Nemčiji na primeru, da tujci ne morejo kupiti nepremičnin, ki se denacionalizirajo
                  in privatizirajo, po Švici, kjer lahko tuje pravne osebe kupijo nepremičnine le,
                  če imajo tam sedež najmanj 5 let. Menda želimo postati mala Švica, ne, recimo,
                  Singapur ali neka druga multikulturna babilonska zmešnjava narodov. V Sloveniji
                  morajo imeti Slovenci in slovenski kapital iz tujine enake možnosti kot državljani
                  in kapital Republike Slovenije. Oglejmo si sliko nacionalne ogroženosti Primorske.
                  Če bi se predlagani zakon izvajal, Primorska je delno že zmehčana z italijanskimi
                  pokojninami, Italijani mimogrede pokupijo pol primorskih podjetij in jih še toliko
                  zgradijo; po tem ne bo več daleč do priključitve Primorske k Italiji. Ali,
                  predstavljajte si, kaj bi pomenilo, če bi Nemci v Mariboru postali lastniki 55%
                  kapitala, kot so bili leta 1939. Glede problema istrskih beguncev, ki bi radi
                  živeli v Italiji in imeli premičnine v Slovenije je takole: istrski begunci naj se
                  vrnejo na svojo nekdanjo lastnino in postanejo lojalni državljani Republike
                  Slovenije z lojalnim državljanstvom.</p>
               <p>Predlagam, da ta zakon temeljito pregledamo. Poslanci izvoljeni na listi Slovenske
                  nacionalne stranke smo svojim volivcem in vsem Slovencem katerihkoli političnih
                  orjentacij obljubili, da se bomo borili za slovensko Slovenijo. Pripravili smo
                  stališča in dopolnitve k vladnemu osnutku zakona.</p>
               <p>Temeljne pripombe.</p>
               <p>1. Tujci naj se delijo na:</p>
               <p>a) tuje države in mednarodne organizacije,</p>
               <p>b) fizične osebe, ki niso državljani Republike Slovenije niti Slovenci in imajo
                  stalno bivališče izven Republike Slovenije,</p>
               <p>c) fizične osebe, ki niso državljani Republike Slovenije niti Slovenci in imajo
                  stalno prebivališče v Republiki Sloveniji,</p>
               <p>č) pravne osebe, ki imajo sedež izven Republike Slovenije in imajo v njem
                  večinski delež neslovenci,</p>
               <p>d) pravne osebe, ki imajo sedež izven Republike SLovenije in imajo v njem
                  večinski delež Slovenci,</p>
               <p>e) domače pravne osebe, ki imajo sedež v Republiki Sloveniji in imajo v njih
                  večinski delež osebe iz točk b, c in č,</p>
               <p>f) Slovenci, ki imajo stalno bivališče izven Republike Slovenije ali v
                  Republiki Sloveniji in niso državljani Republike Slovenije.</p>
               <p>Pravice tujcev pod 1.a. - to so tuje države in mednarodne organizacije, naj
                  ustrezajo mednarodnim pogodbam o vzajamnosti in nimamo pripomb glede tega v
                  osnutku.</p>
               <p>Skupina tujih oseb pod točko 1.b. - to so fizične osebe, ki nimajo državljanstva
                  Republike Slovenije in imajo stalno bivališče izven Republike Slovenije, se pravi
                  tujci brez državljanstva, lahko pridobijo stvarne pravice na nepremičninah le z
                  dedovanjem ali z zakonsko zvezo, povezano z dejansko vzajemnostjo <stage xml:id="Redna-06-1993-03-24.stage29">(če ni
                     vzajemnosti, nima stvar pomena, potem imajo oni večje pravice, kakor naši v
                     njihovi deželi)</stage></p>
               <p>Tretjič. Skupina tujih oseb pod točka 1/c - fizične osebe, se pravi posamezniki,
                  niso državljani Republike Slovenije in imajo stalno bivališče v Republiki
                  Sloveniji, se pravi tujci, ki imajo tukaj stalno bivališče - lahko pridobijo
                  stvarne pravice na nepremičninah z dedovanjem, z zakonsko zvezo in s pravnim
                  poslom pod naslednjimi pogoji: dovoljenje upravnega organa po prehodnem soglasju
                  lokalne skupnosti - krajevna, vaška skupnost, soseska, blok, ulica, karkoli.</p>
               <p>Četrtič. Skupina tujih oseb pod točko 1/č - to so nepravne osebe, s sedežem izven
                  Republike Slovenije in imajo v njih večinski delež Neslovenci, to so tuja podjetja
                  - ne morejo direktno pridobiti stvarne pravice. Primer je Kuwajt, kjer morajo
                  tujci, se pravi tuja podjetja, nastopati preko Kuwajtčanov.</p>
               <p>Petič. Skupina tujih oseb pod točko 1/e - to so domače pravne osebe, kjer je
                  večinski kapital tuj - lahko pridejo do stvarne pravice na nepremičninah s pravnim
                  poslom pod naslednjimi pogoji: dovoljenje pristojnega upravnega organa po
                  predhodnem soglasju lokalne skupnosti - krajevna, vaška skupnost, soseska ali kar
                  je pač potrebno za tisto.</p>
               <p>Šestič. Skupina tujih oseb pod točko 1/d in 1/f - to so pa Slovenci in slovenska
                  podjetja v tujini - pridobijo stvarne pravice na nepremičninah pod istimi pogoji
                  kot državljani Republike Slovenije.</p>
               <p>3. Skupina <q>"novi državljani Republike Slovenije, ki niso Slovenci"</q>.Fizične osebe,
                  ki so pridobile državljanstvo Republike Slovenije po sedaj veljavnem zakonu in
                  niso Slovenci, se do revizije tega zakona obravnavajo kot tuje osebe pod točko
                  1/c.</p>
               <p>4. Tuje osebe pod točko 1/c, 1/e ter 3 ne morejo s pravnim poslom pridobiti
                  stvarne pravice na nepremičninah, ki so v postopkih denacionalizacije oz.
                  lastninjenja družbene lastnine, in na nepremičninah, ki predstavljajo slovensko
                  nacionalno, zgodovinsko, spomeniško, kulturno in naravno dediščino <stage xml:id="Redna-06-1993-03-24.stage30">(to so
                     tujci in tuje pravne osebe)</stage>.</p>
               <p>Tujci pod točko 1/b, 1/c, 1/č, 1/e in fizične osebe pod 3 lahko sklenejo pogodbo o
                  najemu nepremičnine pod naslednjimi pogoji: dovoljenje pristojnega upravnega
                  organa po predhodnem soglasju lokalne skupnosti, največ za dobo 10 let; tu smo
                  proti dolgoročnemu najemu. - Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Spoštovani predsedujoči, kolegice in kolegi, poslanke in poslanci!</p>
               <p>K predlogu za izdajo zakona o stvarnih pravicah tujcev na nepremičninah imam dve
                  pripombi. Ena je na 8. člen. In sicer, predlagam, da bi uporabili drugo varianto,
                  ki jo predlaga predlagatelj; torej, da črtamo ta člen, ki določa, da bi območje 10
                  km od meje in morja bilo prepovedano za uveljavljanje stvarnih pravic tujcev na
                  nepremičninah. Mislim, da današnja razprava, ki smo jo imeli v zvezi z zunanjo
                  politiko, pa tudi ta prejšnja razprava, kažeta na to, da bi bilo morda bolj
                  smotrno ta člen uporabiti tak, kakršen je bil predlagan. Vendar mislim, da bi se
                  morali počasi otresti ksenofobije. Povedala bi nek droben, vendar zgodovinsko zelo
                  pomemben primer. Velik del Slovenije je bil nekoč poseljen s prebivalci iz Nemčije
                  in Češkoslovaške, sedanje Češke oz. Slovaške Republike - od tega je 200 do 300 let
                  - pa tam danes ne živi noben Nemec in noben Čeh, ampak samo še Slovenci; samo
                  njihovi priimki so nekoliko nenavadni za naša ušesa. In mislim, da tukaj lahko
                  povemo, da je slovenski narod dovolj močan, da lahko kljub temu, ali je lastnik
                  nečesa ali ni lastnik, prevlada nad tujim kapitalom, zaradi tega, ker gre tukaj za
                  nekaj bistveno bolj pomembnega, kot pa za last. To je samo nekaj reakcije na vse
                  diskusije, ki so bile v zadnjih nekaj urah.</p>
               <p>Moram pa povedati, zakaj predlagam, da bi ta člen črtali. Gre namreč za to, da bi
                  prebivalci v tem območju, v tem 10 kilometrskem pasu <stage xml:id="Redna-06-1993-03-24.stage31">(moramo pa se
                     zavedati, da ta 10 kilometrski pas pomeni praktično celotno Slovensko Istro, da
                     pomeni demografsko ogrožena območja ob italijanski in tudi avstrijski meji in
                     da pomeni skoraj celotno Prekmurje)</stage> bili v bistvu na nek način
                  zapostavljeni pri možnostih gospodarskega razvoja našega območja napram osrednji
                  Sloveniji.</p>
               <p>Nisem sicer prepričana, da je način <stage xml:id="Redna-06-1993-03-24.stage32">(kakor je zastavljen v 25.
                     členu)</stage> za omejevanje preveč množičnega kupovanja nepremičnin oziroma
                  uveljavljanja drugih stvarnih pravic na nepremičninah s strani tujcev, ravno
                  pravi. Ali je res prav, da bi Državni zbor prepuščal celotno politiko in odločanje
                  o teh zadevah Vladi in upravnemu organu, ki bi bil pristojen za to? Vendar pa
                  mislim, da je v sami ideji tega člena dana možnost, da bi omejevanje tega
                  uveljavljanja stvarnih pravic skozi kupovanje ali najemanje premoženja, se pravi,
                  manj toga, kakor pa samo s takim členom.</p>
               <p>Poleg tega pa bi rekla še nekaj v zvezi z 9. členom, to je z drugim odstavkom tega
                  člena. Namreč, ko sem ga prebirala, me je po svoje razveselil, ker bo morda, ko bo
                  ta zakon sprejet, ta drugi odstavek 9. člena spodbudil Ministrstvo za okolje in
                  prostor, da bo svoje tolmačenje 53. in 62. člena zakona o urejanju naselij in
                  drugih posegih v prostor - po katerem ni mogoče dobiti lokacijskega dovoljenja za
                  gradnjo na zemljišču, za katerega investitor ne more izkazati lastništva, temveč
                  samo pravico do razpolaganja z zemljiščem na osnovi pogodbe o dolgoročnem najemu
                  spremenilo. Skrbi me pa to, da bi morda prišlo do razlikovanja <stage xml:id="Redna-06-1993-03-24.stage33">(do
                     absurda)</stage> med tujci, ki bi na osnovi tega drugega odstavka 9. člena
                  imeli pravico graditi na najetih zemljiščih, medtem ko mi, državljani Slovenije in
                  slovenska podjetja, tega ne bi mogla. Nočem reči, da nisem zadovoljna s to
                  rešitvijo; namreč, ta problem se pojavlja trenutno tudi v Luki Koper, ki je
                  prostocarinska cona in bi že po sedanji zakonodaji bilo tam možno graditi
                  gospodarske objekte s strani tujcev, vendar zaradi tega tolmačenja zakona o
                  urejanju naselij ni možno. Zato mislim, da bi bilo bistveno bolj pametno
                     <stage xml:id="Redna-06-1993-03-24.stage34">(ker sedanji zakon o urejanju naselij to omogoča)</stage>, samo
                  tolmačenje je takšno, da se tudi ta zakon izvaja na takšen način, kakor je dikcija
                  tega člena. Samo toliko. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala predsedujoči. Spoštovane poslanke in poslanci! Zakon, ne samo, da je zelo
                  pomemben, ampak je še posebej delikaten zato, ker cilji, ki jih vsebuje, zahtevajo
                  rešitve, ki ne samo, da si niso podobne, ampak v nekaterih določilih celo
                  nasprotne; to je že v sami naravi zakona in teh ciljev.</p>
               <p>Jaz želim govoriti predvsem o gospodarskih vidikih tega zakona, kajti to je gotovo
                  eden najpomembnejših zakonov za tuje naložbe in pa seveda tudi za vključevanje
                  Slovenije v Evropo in v razviti svet, kar je gotovo naša strateška opredelitev.
                  Zato mi dovolite, da začnem z nekaterimi številkami, ker če govorimo o
                  gospodarskem aspektu, če hočemo biti argumentirani, ne moremo mimo številk.
                  Najprej o stanju in o nekaterih trendih.</p>
               <p>Tuje naložbe so v Sloveniji v preteklih 25-ih letih znašale nekaj preko milijardo
                  300 milijonov mark, ali skupno okrog 8% enoletnega družbenega bruto proizvoda.
                  Skupnih investicij domačega in tujega kapitala na osnovi tujih vlaganj je bilo
                  okrog 3,2 milijarde nemških mark ali povprečno letno manj kot 3 do 8 promilov
                  domačega bruto proizvoda. V količinskem pogledu so torej tuje naložbe doslej zelo
                  marginalne za slovensko gospodarstvo; govorim o kvantitativnem vidiku in s tem
                  nočem zmanjševati njihovega pomena tudi v dosedanjem razvoju.</p>
               <p>Zaskrbljujoč je tudi trend, saj je bilo v letu 1992 le okrog 180 milijonov nemških
                  mark tujih naložb, ali preračunano v dolarje okrog 111 milijonov ameriških
                  dolarjev po začasnih podatkih Banke Slovenije. To je znatno manj kot v letih 1990
                  in 1991, celo za okrog 60% manj. Naj ob tem mimogrede omenim podatek, da je imela
                  Madžarska v lanskem letu okrog milijardo 700 milijonov tujih naložb <stage xml:id="Redna-06-1993-03-24.stage35">(ta
                     podatek nam je bil sporočen pred dnevi na Ekonomskem forumu Konference o
                     sodelovanju in varnosti v Evropi)</stage> ali 15 krat več kot pri nas, ali 5%
                  domačega bruto proizvoda v enem letu, in delež v vseh investicijah 10%.</p>
               <p>Ekonomski forum, ki sem ga omenil, je po tridnevni razpravi o državah Srednje in
                  Vzhodne Evrope in sploh o državah v prehodu pri obravnavi, kaj narediti, da se
                  intenzivira dolgoročno sodelovanje med razvitimi državami in temi državami in
                  predvsem, da se pritegne tuje naložbe, med ključnimi pogoji postavil na prva tri
                  mesta:</p>
               <p>1. politično in gospodarsko stabilnost,</p>
               <p>2. kompatibilen, pregleden, preprost in stabilen pravni sistem in</p>
               <p>3. strukturne spremembe, kadre, makroekonomsko politiko, ki ustreza in
                  podobno.</p>
               <p>Iz ankete med tujimi vlagatelji v Republiki Sloveniji v letu 1992 izhaja, da so po
                  oceni tujcev pri nas glavne ovire za tuja vlaganja - to velja seveda za oceno za
                  lansko leto in za prejšnja leta - politična, ekonomska in finančna nestabilnost,
                  pravna in administrativna nestabilnost, prehodno stanje, zakonodaja o tujih
                  naložbah, izguba in negotovost glede bivšega jugotrga in pomanjkanje investicijske
                  iniciative. V tem času se na srečo nekatere zadeve popravljajo; tudi ta visoki
                  zbor jih z zakoni in z drugimi ukrepi popravlja.</p>
               <p>Dejstvo je, da še zdaleč nismo dovolj privlačni za tuje vlagatelje. Ko so
                  naštevali pozitivne aspekte, so bolj naštevali tiste na mikro ravni, na
                  podjetniški ravni, tudi tiste elemente, ki jih dostikrat pavšalno kritiziramo, kot
                  je menedžment, usposobljena delovna sila, pridnost in tako dalje. Zato je nujno,
                  da zelo preudarno, tudi pri tem zakonu, iščemo ravnotežje med nesporno potrebo in
                  gospodarskim interesom za tuja vlaganja in zaščito drugih interesov in
                  preprečevanje zlorab. Iz osnutka veje v znatni meri, vsaj pri nekaterih določilih,
                  znatna restriktivnost in zlasti velika pooblastila <stage xml:id="Redna-06-1993-03-24.stage36">(pri nekaterih
                     rešitvah)</stage> državnih organov.</p>
               <p>Pridružujem se mnenju tistim, ki pravijo, da je primernejši normativni sistem
                  stvarnih pravic. In v tem smislu bi tudi dal nekaj načelnih pripomb.</p>
               <p>Po možnosti naj zakon ne bi predpisoval tistega, kar je dovoljeno, ampak naj
                  določa tisto, kar je prepovedano. Predpisati je treba, nad čem ni možno pridobiti
                  lastnine, bodisi iz razlogov nacionalne varnosti, okoljevarstvenih razlogov,
                  določene naravne znamenitosti in podobno. V zakonu je treba pustiti čim manj
                  nejasnosti in negotovosti, ker je to ena od zelo motilnih zadev za tuje partnerje.
                  Soglašam s tem, da je treba čim dosledneje sprovesti kriterij oziroma princip
                  recipročnosti.</p>
               <p>Konkretne pripombe bi bile naslednje <stage xml:id="Redna-06-1993-03-24.stage37">(naj jih dam samo nekaj)</stage>:</p>
               <p>1. V 2. členu predlagam, da se črta točko c), tako kot je tudi predvideno z
                  varianto, torej sprejeti variantni predlog; kajti to je predpogoj, če hočemo
                  zagotoviti takoimenovani nacionalni tretma, ki je normalen v državah, ki želijo
                  pritegniti tuje vlagatelje; kajti če bi ostalo to določilo točke c), bi se
                  dejansko kot tujo osebo smatralo tudi domače pravne osebe, v katerih imajo
                  večinski lastninski delež tuje pravne ali fizične osebe. Imamo člen 33., ki
                  predvideva preprečevanja oziroma omejevanje ustanavljanja fiktivnih podjetij.</p>
               <p>2. V členu 8. sprejeti drugo varianto, to je črtanje člena o prepovedi pridobitve
                  lastnine v 10-kilometrskem obmejnem pasu. Tu se pridružujem predlogu gospe
                  Pečanove, s tem, da če ni mogoče, če so tehtni razlogi, da se ne pusti v celoti,
                  potem bi moralo biti možno s posebnim dovoljenjem oziroma soglasjem.</p>
               <p>3. V 10. členu bi bilo treba črtati zadnji tretji odstavek, to pomeni sprejeti
                  varianto. Predlagana rešitev bi močno podaljšala postopke in vnesla dodatno
                  negotovost med tujce. To je tudi ena večji pripomb, ki jih imajo tujci, da so
                  postopki predolgi. Tako da, če je že potrebno vključevanje pravobranilca, naj bi
                  to bilo le v primerih, ko gre za družbeno lastnino.</p>
               <p>4. V členu 11., v prvem odstavku, točka 1. brisati varianto, ki predvideva
                  zamenjavo enakovrednega stanovanja le v istem objektu. Ne vidim tehtnih argumentov
                  za to.</p>
               <p>5. V 14. in 16. členu <stage xml:id="Redna-06-1993-03-24.stage38">(morda je to tudi v drugih)</stage> je vprašljivo,
                  ali je potrebno pisati <q>"dovoljenja dejavnost"</q>. Ali ne bi bilo dovolj samo
                  <q>"dejavnost"</q> - to je morda redakcijska pripomba, vendar nedovoljene dejavnosti ne
                  sme nihče opravljati.</p>
               <p>6. V členu 17. in 19. se postavlja vprašanje, če ne bi kazalo v omejenem obsegu,
                  seveda ob posebnem soglasju, dovoliti nakupa ali zadržanje stanovanja ali hiše
                  tudi tujcu brez stalnega bivališča, kar bi bilo zanimivo zaradi turizma, zaradi
                  potrošnje. Mislim na primere, če se kakšen ambasador prijateljske države, ki je
                  bil tukaj, odloči, da ostane tukaj in ima eno hišo ali počitniško hišo - za
                  premislek.</p>
               <p>7. V členu 26. se mi zdi zelo vprašljivo določanje kvot za vsako leto posebej;
                  primernejša bi bila določitev kriterijev, ki bi zagotavljala pravno varnost in
                  preglednost.</p>
               <p>8. Pri kriterijih za pridobivanje nepremičnin - v členu 29. - se postavlja
                  vprašanje, ali ni to postavljeno preveč restriktivno, torej eno stanovanje z
                  maksimalno kvadraturo 250 kvadratnih metrov, ena stanovanjska hiša, poslovna
                  stavba; posebno v primeru, če obvelja točka c) 2. člena, ko bi v primeru mešanih
                  firm imel tuji partner ali tuji družabnik več članov menadžmenta, več
                  strokovnjakov v tej firmi in potem ne bi mogel - po taki dikciji - kupiti
                  stanovanj za svoje delavce. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Anton Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Povedal bom najbrž samo del tega, o čemer smo se pogovarjali v poslanski skupini;
                  vem pa, da bodo nastopili še nekateri kolegi iz poslanske skupine, tako da bo
                  potem povedano o tem pomembnem vprašanju, ki je danes na dnevnem redu, upam, več
                  ali manj vse, kar smo v poslanski skupini o tem mislili povedati.</p>
               <p>Problem, ki se postavlja pri tem zakonu in podobnih primerih, ko mi naredimo ta
                  običajno operacijo, da hkrati razpravljamo o predlogu za izdajo zakona in osnutku
                  zakona, ne da bi o tako pomembni temi preje opravili neko politično, da tako
                  rečem, razpravo o tem, brez presije že osnutka, brez predloženih členov in tako
                  naprej, kakšna naj bi sploh bila politika slovenske države do vprašanja, bom sedaj
                  rekel, tudi tujih vlaganj, tudi vprašanj lastništva tujcev na nepremičninah in
                  tako naprej, brez te, ko pravim, obremenitve, da so tu že členi, ki že določene
                  rešitve predlagajo in si potem na nek način prisiljen, da se opredeljuješ do
                  ponujene rešitve ali proti njej, ne da bi pravzaprav se pred tem vprašal čisto
                  načelno, kakšno naj bo stališče neke države kot je Slovenija, do teh vprašanj z
                  vidika tega, kar imenujemo nacionalni interes, z vidika vprašanja, da seveda
                  želimo priti v Evropo in tako naprej, je seveda tisto klasično vprašanje, ki se
                  vedno znova odpira in se je tudi danes dopoldne odpiralo v tej dvorani - ali je
                  parlament tisti, ki določa strategijo in politiko na nekem področju ali je
                  parlament pravzaprav tisti organ, ki neke akte, ki že v sebi nosijo neko
                  strategijo, pravzaprav samo še potrjuje ali ne.</p>
               <p>Ta zakon seveda ima v sebi določeno filozofijo tega vprašanja, da tako rečem. Ima
                  določen koncept in vprašanje tega koncepta pravzaprav na tisti običajni način ni
                  bilo postavljeno, ampak je, kot pravim, se sedaj opredeljujemo že o izvedbi tega
                  koncepta in zato se seveda tudi postavljajo vprašanja, kot so bila tu postavljena
                  že več ali manj s strani vseh treh dosedanjih diskutantov, ko se je na nek način
                  pravzaprav že treba opredeliti do člena in se do njega pač opredeljuješ. Eden
                  reče: jaz stanujem ob meji, in zaradi tega se na ta način opredeljujem. Drugi
                  reče: jaz stanujem v centru Slovenije in vidim seveda to stvar popolnoma
                  drugače.</p>
               <p>Problem, ki nastaja - ne samo ob tem, ampak tudi ob kakšnem drugem zakonu in je
                  seveda posledica tega dejstva, o katerem sedaj govorim - je ta, da se mi včasih
                  srečamo z zakonskimi koncepti različnih resorjev, ki se v določenih točkah
                  stikajo, pa pravzaprav ponujajo različno terminologijo ali pa različne rešitve
                  zato, ker ni preje sprejete, kot bi rekel, neke opredelitve o tem, kako neko
                  tematiko, kako neko politiko na nekem področju v Sloveniji dejansko reševati
                  oziroma, da pride do tega, kar nekateri, ki so se o tem pogovarjali, tudi v naši
                  stranki, imenujejo prazna polja oziroma prazna področja, da zakon na nek način
                  pravzaprav pusti določene stvari nekako odprte ali se jih ne dotakne. Recimo eno
                  takih področij, mimogrede se mi navrže, je, kakšen je pravzaprav odnos tega zakona
                  do objektov, recimo, kulturne dediščine. Ali je restriktiven ali ni restriktiven,
                  ali ima sploh kakšen odnos do tega vprašanja ali ne?</p>
               <p>Mislim, da bi bilo bolj normalno, če bi se držali - ne glede na to, da se mudi -
                  tistega običajnega reda, da bi se najprej pogovarjali o konceptu, sploh o
                  strategiji na tem področju in potem bi verjetno tudi hitro prišli do zakonu, da ga
                  ne bi bilo treba tako, kot moramo nekatere druge, včasih potem že čez 14 dni ali
                  čez pol leta, popraviti.</p>
               <p>Opozoril bi še na nekaj konkretnih problemov. Eden izmed njih je ta, da se zakon
                  večkrat sklicuje na to, da bodo določene stvari urejene še s podzakonskimi akti,
                  pri tem za razliko od nekaterih drugih ni nič opredeljeno, kdaj bo do teh
                  podzakonskih aktov prišlo in seveda se potem postavlja vprašanja, koliko bo in
                  kdaj bo to operativno.</p>
               <p>Drugo področje, ki sem ga preje omenil, je - pa mogoče je prav tako kot je
                  predvideno - ampak nič ni povedano, nič mi ne vemo o tem, kakšno bo to vprašanje
                  lastništva tujcev na nepremičnine z vidika davkov, z vidika davčne politike. Ne
                  vem jaz, ali je prav tako, da imajo tujci enak tretma, kar zadeva to vprašanje ali
                  ne, ampak verjetno bi se o tem veljalo pogovarjati. Seveda je, kot pravim,
                  običajno to, da dostikrat poslanec, ko že neke rešitve dobi ponujene, pa neke
                  rešitve v zakonu ni oziroma nek problem v zakonu ni načet, se tudi, recimo, na ta
                  problem ne spomni in potem seveda zakon tudi ostane opredeljen kot da je
                  opredelitev takšna, da se tega preprosto ni treba dotikati.</p>
               <p>Še enkrat pravim. Ne vem, ali je treba to posebej, ali bi se ta zbor odločil o
                  tem, da to ostane na ta način odločil o tem, to ostane na ta način urejeno. Ampak
                  vprašanje bi na nek način moralo biti do konca odgovorjeno. No, ta problem
                  kulturne dediščine sem že omenil. Bi pa še o členih posebej nekaj besed rekel.</p>
               <p>Nekateri ste se zavzeli tudi za ta razmislek, da bi se pri 2. členu točka c) v
                  skladu z varianto, črtala. Ne vem, ali je mogoče podjetje, ki ima svoj sedež, se
                  pravi je ustanovljeno na področju Slovenije, v katerem ima lastniški večinski
                  delež tujec,</p>
               <p>ali ga je mogoče razumeti kot slovensko podjetje ali ne. Jaz sem si pri tem, moram
                  reči, naredil vprašanj, ker se težko opredelim, ali je sedaj to tisti, ki je
                  lastnik tega podjetja, tujec ali ni. Če je lastnik večinskega deleža, se mi po
                  logiki stvari postavlja, da je tuje.</p>
               <p>Drugo je to, že izpostavljeno vprašanje 8. člena. Jaz vem, seveda, da je, če
                  naredimo 10 km obmejni pas po celi Sloveniji, da je to zelo velik odstotek
                  površine Slovenije. Po drugi strani je pa seveda nekaj res. Da več ali manj, vsaj
                  kakor vem, vse države se na nek način posebej opredeljujejo do takih območij in da
                  imajo neko posebno težnjo po tem, da v obmejnih področjih nekako zadržijo neko
                  določeno strukturo. Bom poskusil to opozoriti na tistem primeru, ki je posebej
                  izpostavljen, pa ni samo obmejni pas. Recimo problem obale. V današnji situaciji,
                  ko je Slovenija pač v taki gospodarski situaciji, kot je, se zelo hitro lahko
                  zgodi ob neki liberalni politiki, da bodo vsi hoteli na obali tuja lastina. Zelo
                  hitro. Ob nekem liberalnem interpretiranju tistega 26. člena, se to lahko zelo
                  hitro zgodi. Samo potem se bo seveda postavilo vprašanje, kaj bo s Slovenci, ki bi
                  eventuelno želeli hoditi na počitnice tudi na obalo. Jaz malo pretiravam - ni me
                  treba čist 100% tako vzeti - zaradi plastičnosti. Ampak glede na dolžino te obale
                  in glede na količino hotelov na tej obali, je seveda to zelo hitro možno.</p>
               <p>Zato pravim, da se je treba najprej pogovarjati o strategiji, o politiki, na tem
                  področju, kot se odločiti. Tudi v tem zboru, to smo tudi danes dopoldan slišali,
                  so zelo različni koncepti v zvezi s tem, kako naj bi se obnašali, recimo, do
                  problemov mej, do problemov tudi tega režima, kot je tukaj notri. In ta zbor
                  najbrž, po mojem, do neke globalne, do neke zavezujoče odločitve o tem mora
                  priti.</p>
               <p>Tam se strinjam, to je sicer malenkost, pri 11. členu s tistim, kar je povedal
                  gospod Horvat, da ne bom samo restriktiven.</p>
               <p>Strinjam se pa tudi s pripombo gospe Pečanove, recimo, kar zadeva 26. člen. Tudi
                  jaz mislim <stage xml:id="Redna-06-1993-03-24.stage39">(mislim, da je to, bom sedaj rekel, malo pretiravanje, da se
                     vsako leto na novo določa kvota, koliko zgradb se eventuelno lahko proda
                     tujcem, stanovanj itd.)</stage>, da tisti, ki mora politiko na tem področju
                  določiti, je najbrž res Državni zbor, če sem prav razumel. Kajti razpolaganje s
                  tem, koliko odstotkov, da tako rečem, nepremičnin v Sloveniji bo Slovenija
                  dovolila v lastništvo tujcem, je eminentno vprašanje nacionalne politike. To ni
                  vprašanje o katerem bi se nek, bom sedaj rekel <stage xml:id="Redna-06-1993-03-24.stage40">(pa ne tega podcenjevalno
                     razumeti)</stage> upravni organ vsako leto sproti odločal tako kot z enim
                  odlokom ali pa takim sprotnim ukrepom.</p>
               <p>Še vedno pa velja ta temeljni pomislek okrog koncepta, okrog politike. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. France Bučar.</p>
               <p>Pred tem pa, se vam opravičujem, sporočam vodjem poslanskih skupin, da je ob 18.00
                  uri v sobi 117, to je tu, v tem nadstropju, kratek posvet z vodji poslanskih
                  skupin. Sam bi pa seveda prosil, da preden odidejo, da ugotovijo zastopanost
                  poslanskih skupin za razpravo, torej najmanj enega. Hvala lepa.</p>
               <p>Izvolite. Se opravičujem, ker sem vas prekinil.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala lepa. Spoštovani! Jaz mislim, da skoraj - ne bi rad ponavljal, kar je bilo
                  že tukaj rečeno -</p>
               <p>skoraj ne bi bilo treba sem priti, če ne bi šlo pravzaprav za neke vrste kurozum,
                  ki me je nekako spodbudil; tukaj, ko berem poročilo matičnega odbora. Odbor za
                  notranje zadeve in pravosodje, ki je matičen odbor za ta zakon, je čisto pravilno
                  ugotovil, da je tukaj polno odprtih vprašanj in da bo treba o tem še malo
                  razmišljati in videti kako in kaj. Najbrž jaz mislim, da je zato pa matični odbor
                  tukaj, da pove, ne pa da nas opozori, da je tukaj polno vprašanj, ki jih bo treba
                  reševati.</p>
               <p>Drugič. Tukaj jaz se strinjam s predgovornikom, da je</p>
               <p>potrebno določiti politiko. Meni je popolnoma jasno. Vsak zakon je v
                  instrumentalni vlogi do neke politike. In dokler ne bo ta zbor tega uveljavil, jaz
                  mislim, da bo nekako plaval v zraku, če tega ne bo uveljavil. Se popolnoma
                  strinjamo, toda ravno pri tem zakonu te politike ni. Moj predgovornik je rekel, da
                  je verjetno že tukaj neka politika, ki je že substituiran takorekoč v ta zakon.
                  Jaz se bojim, da je bolj obratno res: da nobene politike ni, ker je substunkcija
                  tega zakona popolna zmešnjava, kar se tiče tega, našega odnosa do tujih
                  vlaganj.</p>
               <p>Prvič. Lahko rečem, da mi nimamo jasne predstave, oziroma obratno, da pri nas
                  vlada predstava, kot da nas bo samo tuji kapital rešil. Tuji kapital je marsikje
                  potreben, ampak ni pa tisti, edino zveličavni element. Ker če mislimo, da bo kar
                  tuji kapital prišel, pa bomo rešeni; jaz mislim, da do tega ne bo prišlo.</p>
               <p>Drugič. Pomanjkanje te politike se vidi, recimo celo na nekaterih področjih, ki so
                  se v veliki meri manifestirali; vzemimo na primer naše papirne industrije. Kaj
                  imamo sedaj tam v Vidmu, vzemimo primer Vevč itd. - vsaj kot slišim iz
                  pripovedovanja, tudi manj avtentičnih, bi rekel uradnih podatkov - tuji investitor
                  oziroma tuji kupec - oprostite, ne investitor, tuji kupec tega podjetja, je
                  enostavno prenesel izven Slovenije vso informatiko, ves razvoj; skratka, tisto kar
                  Slovenci vedno pravimo, da moramo mi prodajati - svojo pamet - tisto je odšlo,
                  ostalo nam je manuelno delo. In če bo šlo tako naprej - jaz ne bi iz tega delal
                  plat zvona - ampak, če mi ne bomo prišli do nekega koncepta, se bo Slovenija
                  spremenila v navadno področje mezdnih delavcev, ker bodo izven Slovenije odločali
                  kako in kaj. Poleg tega, če je center odločanja izven Slovenije, če se ta, ki
                  lahko odloča o stvari, odloči, da bo prenesel dejavnost izven Slovenije, kratko in
                  malo, za nas ostane potem alternativa, ali slediti v inozemstvu tujim odločitvam
                  ali ostati doma brez dela. To je mogoče malo karikirano. Hočem reči, mi predvsem
                  rabimo neko politiko, ki je ni.</p>
               <p>Nič ne pretiravam, če rečem, da tudi naš sklad za ta podjetja, mislim, nima nobene
                  politike. Jaz ga ne obtožujem, da slabo politiko vodi, ampak pravim, da se nima
                  nasloniti na neko politiko, ki bi jo dobil kot danost, kot podlago, za svoje
                  odločitve. Meni je popolnoma jasno <stage xml:id="Redna-06-1993-03-24.stage41">(ne bi rad zahajal v
                     futurologijo)</stage>: Slovenci bomo v perspektivi - želeli ali ne, sprejemali
                  take ali drugačne zakone - živeli v sistemu, ki bo normativno evropsko urejen,
                  živeli v gospodarskem sistemu, ki bo evropski in tudi Slovenci bomo preživeli, ne
                  kot Slovenci, ampak kot Evropejci; kot Evropejci bomo mi preživeli. To je
                  popolnoma jasno. Slovenstvo pomeni dodatno sistemsko funkcijo na tega Evropejca,
                  ki hoče zavestno biti Slovenec. Zato nam je popolnoma jasno, da bo kultura in
                  etika odločala o tem ali bomo Slovenci ostali ali ne, ne gospodarstvo. Toda,
                  istočasno nam je popolnoma jasno: brez neke zasidranosti, nekih korenin, ki nam
                  jih dajejo ravno nepremičnine, bo to obstajanje slovenstva zelo oteškočeno in
                  postavljeno v nevarnost. Ne bi se spuščal v vsemogoče pravne zaplete - ne bi se
                  zdaj ukvarjaj s teorijo, to je enostavno rimsko pravno pravilo)<gap n="..."/> to kar je na
                  zemlji, pripada zemlji. Od tega smo v pravu že odstopili, čeprav s popolnoma
                  jasnimi predstavami - tukaj je cela vrsta zapletov, v katere se ne bi spuščal,
                  ampak samo opozarjam na to.</p>
               <p>Dokler mi ne bomo dobili in v tej hiši, v tem zboru prediskutirali neke politike
                  odnosa do tujega kapitala, do tujih vlaganj, jaz za tak zakon ne morem glasovati;
                  ne zato, ker bi bil proti, ampak enostavno ostajam v popolni megli. Je pa stvar
                  preveč odgovorna, da bi se lahko opredelili tako ali drugače. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani! Preprosto težko je biti dober po nastopu gospoda Bučarja, pa vseeno.
                  Že moj kolega, gospod Poljšak, je celovito predstavil naš pogled na zakon, jaz bi
                  pa izkoristil to priložnost in povedal naše stališče na mnenje Državnega sveta,
                  gospoda Kristana <stage xml:id="Redna-06-1993-03-24.stage42">(ta material ste prejeli 17. februarja)</stage>, v katerem
                  Državni svet daje mnenje k predlogu zakona o stvarnih pravicah tujcev. Posebno
                  zanimivo je mnenje k 17. členu, kjer Državni svet pravi <stage xml:id="Redna-06-1993-03-24.stage43">(na strani
                     3)</stage>: <q>"Menimo, da bi v omenjenem obsegu lahko dopustili nakup stanovanj
                  oziroma stanovanjske hiše tudi tujcu brez stalnega prebivališča"</q>, ponavljam <q>"tujcu
                  brez stalnega prebivališča v Republiki Sloveniji. To bi povečalo zaslužek turizma,
                  trgovine in tako naprej"</q>. Ne bi tega vsega bral. Stališče samostojne poslanske
                  skupine glede tega mnenja: Izrecno zavračamo stališče Državnega sveta glede
                  njegovega konkretnega predloga k 17. členu, da bi tudi tujcem brez stalnega
                  prebivališča v Republiki Sloveniji z vidika nekih posebnih interesov omogočili, da
                  si lahko nakupijo stanovanje ali stanovanjske hiše. Predlagamo, da se ta konkretna
                  pripomba k temu členu s strani Državnega sveta zavrne. Prav tako je vprašljiva
                  njihova dikcija, ki govori, da bi lahko bili tujci brez stalnega bivališča v
                  Republiki Slovenije zaposleni v slovenskih podjetjih. Menimo, da bo do tega
                  prihajalo zlasti v podjetjih s tujim deležem. Menimo, da pri delavcih moramo
                  ločiti tiste brez stalnega prebivališča v Republiki Sloveniji in med tistimi, ki
                  bodo upravljalci večinskega deleža. Za slednje velja pravilo, da morajo biti
                  zaposleni z dovoljenjem Republiškega zavoda za zaposlovanje v skladu z določili
                  zakona o delu tujcev v državi Sloveniji. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovani! Popolnoma se strinjam s predgovorniki iz Demokratske stranke, gospodom
                  Peršakom in gospodom Bučarjem, glede pomanjkljive - sploh ni politike okoli takih
                  zadev. To je predpogoj za vsakršno ustvarjanje zakona. Ker pa je nek osnutek pred
                  nami, bom vendarle nekatere stvari poskušal obrazložiti, o katerih smo se
                  pogovarjali v Slovenski nacionalni stranki. Predvsem smo za restriktivno
                  zakonodajo, to je razumljivo.</p>
               <p>Pri 2. členu smo za to, da ostane c) varianta.</p>
               <p>Pri 8. členu smo za tretjo varianto in bi nekoliko razložil razloge zakaj? Gospa
                  Breda Pečan je govorila o asimilaciji Nemcev na Slovenskem. Vzela je en segment,
                  ki je - za primerjavo - resnično asimiliral Nemce, pa mogoče tudi Čehe in to Nemce
                  - Bavarce, ki so se naselili na Kranjskem v 15. in 16. stoletju. Dandanes so to
                  potomci razni Schvarzbartli, Grosi in tako dalje - po priimkih - ki so popolnoma
                  bavarski in so poznani. Jaz sem s področja, kjer se je dogajalo čisto drugače - s
                  Štajerske. Na tem področju so delovale - nekje od srede 19. stoletja -
                  organizirane sile za ponemčevanje, predvsem na kapitalni in kulturni osnovi. Tako
                  je znana nemška gospodarska zveza <stage xml:id="Redna-06-1993-03-24.stage44">(v slovenskem prevodu)</stage>, ki je
                  namensko namenjala denar za nakup slovenskih zemljišč. To je bilo najtežje na
                  področju Maribora, zaledja Maribora, Ptuja in Celja. Danes tam res ni več Nemcev,
                  vendar zaradi drugih stvari - zaradi leta 1918 in zaradi leta 1945; zdaj pa ne bi
                  želeli ponovno začenjati, verjetno ne. Ta agresivna politika sosedov je takšna,
                  verjetno, tudi na drugi strani. Zato smo mi pri 8. členu za tretjo varianto. Želel
                  bi, da nekdo organizira eno okroglo mizo na vprašanje med poslanci <q>"asimilacija
                  ali ne asimilacija"</q>.</p>
               <p>Osebno me najbolj skrbi 13. člena tega zakona. Razložil bom zakaj. Bom ga prebral.
                  <q>"Za ustanovitev zastavne pravice na nepremičnini, na podlagi pravnega pasla, v
                  katerem je ena pogodbena stranka tujec, veljajo enaki pogoji, kot so predpisani za
                  državljane Republike Slovenije."</q></p>
               <p>Gospe in gospodje, to je v teku. Naši ljudje, naši državljani si izposojajo, sicer
                  hipoteke knjižijo predvsem naše zavarovalnice, ki zavarujejo in množično jemljejo
                  kredite v sosednjih državah. Jemljemo pa kredite, po naši logiki, ki je vladala
                  toliko let - potrošniški - za en avtomobilček, za nekaj, kar bi lahko nagrnilo
                  denar. Stanje v Republiki Sloveniji je takšno, da bodo ti krediti težko
                  vračljivi.</p>
               <p>Sprašujem se, in zahteval bom popolne podatke pristojnih služb, koliko hipotek so
                  slovenske zavarovalnice in tuje zavarovalnice - kot je zavarovalnica Prima v
                  Mariboru, ki je 22% v avstrijski lasti, vknjižile na slovenske nepremičnine s
                  strani kreditov tujih kreditodajalcev?</p>
               <p>Vprašanje tujega kapitala 10 kilometrov od meje, 10 kilometrov od morja ali
                  kjerkoli v Sloveniji. Gospod Bučar je dal dober primer, ki bi ga lahko še nekoliko
                  podkrepil. Ne smemo misliti, da bo tuji kapital kaj reševal. Nekaj primerov imamo:
                  Zlatorog - Henkel, Henkel - Zlatorog Maribor in na koncu še samo Henkel in 300
                  odpuščenih delavcev - da bom kratek. Tehnologija je odšla v Henkel-Dunaj, dobri
                  programi so šli v Henkel-Dunaj, delavci so ostali brez službe, in to je rezultat
                  tujega kapitala. Lilet Maribor, kar je za mene osebno še bolj tragično, ki ga je
                  kupila za najnižjo možno ceno tuja firma, Kästel &amp; Eller iz Gradca, ki ga je
                  dobila za ceno strojev, ki so bili montirani v tem, prazne stavbe. In to podjetje
                  je trgovsko podjetje. To podjetje je prišlo v Slovenijo pobirati tisto malo
                  slovenske akumulacije, ki jo imamo. Na našem področju ne poznam tujega kapitala,
                  ki bi se dobro vnovčil in ki bi imel kakšne druge interese, pa čeprav tudi
                  <q>"lonarbeit"</q> - tudi teh je zelo malo: nekaj v Ormožu, nekaj v Ljutomeru.</p>
               <p>Zato bi morali biti do tujega kapitala previdni in predvsem previdni do slovenske
                  lastnine. - Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moja lista tu pisno prijavljenih k razpravi je izčrpana. Ali želi še
                  kdo besedo?</p>
               <p>Prosim, gospod Matuš, potem pa še gospod Kopač.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Imel bi samo repliko na prejšnji govor gospoda Horvata, ki je omenil glede
                  pritegnitve tujega kapitala v Madžarski - kako taka zakonodaja lahko vpliva na
                  pritegnitev kapitala. Če se ozremo v Poročevalcu na stran 14, vidimo, da ima
                  Madžarska zelo restriktivno zakonodajo. To se pravi, da v bistvu ta zakonodaja ne
                  vpliva na pritegnitev tujega kapitala v Madžarski.</p>
               <p>Ker je prej gospod Bučar podal izredno dobro, celovito razpravo o tem, bi jaz samo
                  še vprašal: Mislim, da se moramo vendarle zavedati, kaj pravzaprav v tej državi
                  želimo: ali, da se z liberalnim pristopom utopimo in zaidemo, kjer smo bili ali v
                  evropskih integracijah - ali pa temu dodamo bolj restriktiven pristop. Mislim, da
                  je to težko politično vprašanje. - Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Za besedo se je javil tudi gospod Janez Kopač - razen, če ne gre za repliko.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Ker gre za osnutek, se ne bom niti spopadal z nekaterimi mnenji,
                  s katerimi se ne strinjam, niti ne bom kakšnih posebej podpiral. Gre pač za
                  obravnavo v fazi osnutka. Želel pa bi poudariti nekaj, kar se mi zdi, da ni bilo
                  izpostavljeno s strani nobenega razpravljalca - morda pa sem preslišal.</p>
               <p>Gre za 6. točko znotraj drugega poglavja, za 28. člen, ki govori o pravicah
                  Slovencev brez slovenskega državljanstva. Ta člen je napisan predvsem za Slovence
                  po rodu, ki so raztreseni širom po svetu, in strinjam se z njim. Vendar pa je
                  napisan - mislim, da morda ne namerno in čisto po napaki - tako nerodno, da povsem
                  izključuje druge Slovence po rodu, ki pa so nekoliko bližje - gre za zamejce. Člen
                  namreč govori o tem, da naj bi njihovi predniki bili rojeni na območju Republike
                  Slovenije. Nek Tržačan, nekdo iz Doberdoba, nekdo iz Železne Kaplje, ali morda iz
                  Monoštra, verjetno ne more imeti prednika, ki bi bil kdaj rojen na območju
                  Republike Slovenije. Sem pa za to, da se Slovence po rodu, ne glede na to, ali so
                  zamejci ali so raztreseni kje drugje po svetu, vseeno obravnava nekoliko drugače.
                  In intenca tega 26. člena taka tudi je, zato jo podpiram. - Rad bi opozoril torej
                  samo na to, da je člen treba zapisati drugače - po mojem mnenju, mislim, da je šlo
                  bolj za napako, kot za namern zapis v tej smeri - namreč tako, da se bodo v ta
                  poseben režim, ki velja za pravice Slovencev brez slovenskega državljanstva, lahko
                  vključili tudi slovenski zamejci.</p>
               <p>Moram pa reči še splošno pripombo na ta osnutek zakona. Doživel je izredno veliko
                  zelo konkretnih pripomb <stage xml:id="Redna-06-1993-03-24.stage45">(verjetno ste vsi videli celo listo)</stage>,
                  praktično pripombo na vsak oz. na zelo veliko členov s strani parlamentarne službe
                  za pravne zadeve, kjer se nekatere od teh pripomb zdijo izjemno upravičene - nisem
                  pa strokovnjak za te stvari in jih presojam samo na prvi pogled. Vem, da se sicer
                  z zakonom relativno mudi, ne pa tako hudo, vendarle menim, da bi kazalo vseeno
                  združiti ta zakon z obravnavo, ali pa ga vključiti v sam tekst zakona o
                  premoženjskih razmerjih, ki ga tako ali tako potrebujemo in mislim, da je tudi že
                  v pripravi. To govorim še posebej z vidika dogodkov zadnjih dni in današnjega dne,
                  ko vidimo, kakšen nepotreben diplomatski zaplet je povzročila že sama uvrstitev
                  takega zakona na dnevni red. Zato menim, da se s tovrstno proceduralno tehniko -
                  ne glede na to, kakšen bo tekst na koncu - zakon na nek način shrani še za mesec
                  ali dva. S tem ne bo narejena nobena škoda. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Mateja Kožuh-Novak.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Spoštovane gospe in gospodje. Kot je rekel kolega, mislim da iz Ljudske stranke,
                  odločitev je težka in zahtevna. Mislim pa, da imamo samo dve možnosti. Ali se bomo
                  odprli v svet ali pa bomo okrepili plotove, ki jih že imamo in bomo ostali umazana
                  vas <stage xml:id="Redna-06-1993-03-24.stage46">(ker umazani smo že)</stage>, z vaško trgovinico, kjer bomo kupovali
                  sladkor in olje, z nekaj gostilnami, kjer se boste moški utapljali v vinu in v
                  sanjah o ženskah, kakršnih ne boste imeli, ker bomo me na vaškem potoku prale
                  perilo z doma narejenim lugom.</p>
               <p>Kot sem že rekla, odločitev je težka, mislim pa, da moram zopet enkrat reči, da bo
                  dejansko treba nuditi malo več zaupanja strokovnjakom, da se bodo odločili tako,
                  da se bomo odprli ven in vendar očuvali našo identiteto.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Jaz vas ne razumem, kako se tako postavljate za tuji kapital in da boste s tem
                  nekaj dosegli. Poslušajte, če se je socializem končal, gremo v kapitalizem. Jaz
                  pričakujem in naša stranka ne predstavlja slovenskih nastajajočih</p>
               <p>kapitalistov. Upam, da vi ali pa vaša stranka ali jaz ali pa mogoče Krščanski
                  demokrati - jaz vas lepo prosim, postavljajte se za nastanek slovenskih
                  kapitalistov, slovenskega kapitala, slovenskega kapitalizma. Jaz upam, da niste za
                  tuj kapitalizem. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ugotavljam, da nihče ne želi več
                  razpravljati, zato zaključujem razpravo in prekinjam to točko dnevnega reda.</p>
               <p>Prehajam k <title>13. TOČKI DNEVNEGA REDA: OBRAVNAVA PREDLOGA ZA IZDAJO ZAKONA O
                     VISOKEM ŠOLSTVU</title>. Predlog za izdajo zakona z osnutkom zakona je
                  predložila Vlada Republike Slovenije; predlog je bil objavljen v Poročevalcu št.
                  27 leta 1992 in ste ga prejeli s sklicem za 3. sejo zbora. Prejeli ste tudi mnenje
                  Državnega sveta ter pisne pripombe poslancev Državnega zbora.</p>
               <p>Želi predstavnik Vlade besedo? Prosim, državni sekretar dr. Pavle Zgaga.</p>
            </sp>
            <sp who="SDZ1:ZgagaPavel">
               <speaker>DR. PAVLE ZGAGA:</speaker>
               <p>Hvala za besedo. Spoštovane poslanke, spoštovani poslanci. Ob predlogih za izdajo
                  kakšnega novega zakona sicer res ni v navadi, da bi se zadrževali pri njegovi
                  zgodovini, pri zgodovini predloga, vendar mi dovolite, da tokrat naredim
                  izjemo.</p>
               <p>Zamisel o novi zakonski ureditvi slovenskega visokega šolstva namreč sega nazaj v
                  80. leta kot ena izmed civilno družbenih pobud tega obdobja. Na tem ozadju je leta
                  1988 slovenska skupščina sprejela zahteve obeh univerz, da sami pripravita podlage
                  in teze za tak zakon. Naslednje leto je bila z novelo zakona o usmerjenem
                  izobraževanju visokošolskemu prostoru sicer vrnjena tradicionalna avtonomija in
                  mnoge pristojnosti, temeljna zakonska ureditev univerze pa je formalno ostala v
                  okvirih preživetega koncepta usmerjenega izobraževanja.</p>
               <p>Obe slovenski univerzi tako v klasični podobi, znani po vsem svetu, danes pri nas
                  ne obstajata. Po modelu samoupravno organiziranega gospodarstva izpred let sta
                  namreč formalno pravno še vedno le skupnost fakultet, akademij, višjih in visokih
                  šol, kar je svetovna posebnost.</p>
               <p>Zakon o zavodih je leta 1991 sicer prinesel nekaj statusnih sprememb v šolstvu
                  nasploh, vendar pa se v pričakovanju posebne zakonske ureditve visokega šolstva
                  univerzi sam ta zakon ni temeljiteje posvetil. Marca 1991 je univerzitetna delovna
                  skupina dooblikovala predlog tez za zakon in jih posredovala Izvršnemu svetu
                  Republike Slovenije. Po več krogih usklajevanja, pri katerem so sodelovali
                  predstavniki vlade in obeh univerz, je bila aprila 1992 izoblikovana osnovna
                  varianta tez zakona. Od junija do novembra 1992 se je nadaljevalo medresorsko
                  usklajevanje ob stalnem sodelovanju predstavnikov univerz, obenem pa je potekala
                  tudi izdelava besedila predloga. Konec novembra 1992 je vlada v svoji prejšnji
                  sestavi soglasno določila besedilo predloga za izdajo zakona o visokem šolstvu s
                  tezami in ga predala v parlamentarno proceduro.</p>
               <p>Besedilo tega zakonskega predloga je bilo objavljeno decembra, tako, da se je do
                  danes zvrstilo mnogo vsebinskih razprav, predvsem po fakultetah, akademijah,
                  višjih in visokih šolah in tudi v Gospodarski zbornici, v sindikatih in še kje
                  drugje. Predlog so obravnavali posebej tudi dekani na delovnih sestankih z
                  rektorjem in prorektorji obeh univerz. Posebej so ga obravnavali tudi študentje v
                  svoji organizaciji. Obravnavi se je v začetku decembra pridružila tudi ekspertna
                  skupina Sveta Evrope, ki jo je vodil prof. dr. Peter Fischer Apelt in se je v
                  decembru posebej v ta namen mudila v Ljubljani.</p>
               <p>Vse te razprave so poudarjale nujnost čimprejšnje nove zakonske ureditve visokega
                  šolstva v Sloveniji. Pripombe, ki so bile podane, in teh je veliko, pa bo moč
                  konstruktivno uporabiti v naslednjih dveh fazah dela.</p>
               <p>Obravnava predloga za izdajo zakona o visokem šolstvu v Državnem zboru je preizkus
                  zrelosti temeljnega koncepta, na katerem bomo rekonstruirali slovensko univerzo,
                  oziroma obe slovenski univerzi, in zagotovili večjo izbirnost in širšo dostopnost
                  do študija, obenem pa zasnovali institute, ki jih doslej pri nas nismo poznali. Na
                  primer, sistem visokega strokovnega šolstva ob klasičnem univerzitetnem šolstvu,
                  svet za visoko šolstvo, nacionalni program visokega šolstva in podobno. Na osnovi
                  tega preizkusa bo moč v naslednji fazi strniti rezultate razprave v osnutek
                  zakona. Današnja obravnava ima za slovenski univerzitetni prostor, gotovo tudi
                  simbolni pomen. Pobude, in to dolgoletne pobude za samostojno zakonsko ureditev
                  visokega šolstva, prehajajo na tem mestu iz zgodovine v sedanjost, in kar je
                  verjetno še važnejše, v našo prihodnost. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog za izdajo zakona z osnutkom zakona je obravnaval Odbor za
                  kulturo, šolstvo in šport. Poročilo odbora ter mnenje našega Sekretariata za
                  zakonodajo in pravne zadevo ste prejeli z dopisom 18. marca. Tu je že poročevalec
                  odbora, gospod dr. Dimitrij Rupel, ki verjetno, ob tem zakonu, želi besedo.
                  Prosim.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Gospod predsedujoči, kolegice in kolegi! Povedati bi imel naslednje. Dobili ste
                  poročilo matičnega odbora o predlogu za izdajo zakona o visokem šolstvu. Pred
                  seboj imate kratek povzetek te problematike. Rad bi samo nekatere probleme
                  izostril, ki izhajajo iz razprave na Odboru oziroma v zainteresirani javnosti.</p>
               <p>Skoraj vsi razpravljalci - kolikor sem imel možnost spremljati razprave - se
                  strinjajo, da je zakon nujno potreben, da je zanj skrajni čas, da pa je treba v
                  predvidenih rokih in s skrajno pozornostjo besedilo izboljšati.</p>
               <p>Prva bistvena pripomba, o kateri je bil govor, se nanaša na centralizacijo oziroma
                  na integracijo univerze. Večina univerzitetnih pripomb se nanaša na
                  administrativne, finančne in povsem praktične težave, ki jih sproža 10. teza. Ta
                  razglaša univerzo za pravno osebo, medtem ko fakultetam sedanjo pravno osebnost
                  odvzema. To utegne povzročiti zadržanost nekaterih fakultet ali inštitutov pri
                  vključevanju v univerzo. Obstaja bojazen zaradi morebitnega pretiranega naraščanja
                  birokracije v novem administrativnem centru univerze. Postavlja se vprašanje, ali
                  ne bi morale članice univerze ohraniti pravno osebnost, še posebej zato, ker so
                  razlike med njimi prevelike. Po drugi strani nekateri v novem zakonu vidijo -
                  seveda, ko bo doživel ustrezne popravke - priložnost, da se univerza izkaže kot
                  osrednji in skupni varuh akademskih standardov in odličnosti. Zakon bi moral
                  zagotavljati in nagrajevati odličnost. Po mnenju nekaterih univerzitetnih ljudi bi
                  moral zakon širše odpreti vrata za ustanavljanje novih univerz, namesto da
                  favorizira obstoječi dve univerzi. Po mnenju nekaterih zakon opušča integracijo
                  tam, kjer je nujna, mogoča in racionalna - recimo pri infrastrukturi, kot so
                  knjižnice, računalniška mreža in tako naprej, kjer bi morala racionalno urediti
                  financiranje. Eno ključnih vprašanj, ki izvirajo iz delitve znanstvene in
                  izobraževalne sfere v Vladi je vprašanje razmerja med univerzo in inštituti
                  oziroma razmerja med pedagoško in raziskovalno dejavnostjo.</p>
               <p>V zvezi z 18. tezo, ki govori o senatu, je več pripomb. Če so to nekaki strokovni
                  organi bi morali biti njegovi člani redni profesorji, posebej še, če volijo - kot
                  piše v 46. tezi - redne profesorje. Navedeni sodelavci in študentje, naj bi pri
                  delu senata sodelovali v drugačni vlogi kot redni profesorji. Varianta, ki jo
                  predlagajo nekateri drugi, naj bi v senatu zagotovila vsaj premoč, se pravi večje
                  število profesorjev oziroma dekanov nad številom asistentov in študentov.
                  Predstavniki študentov - če še o teh nekaj rečem - se strinjajo s predlogom, da ne
                  bi enakopravno odločali o povsem strokovnih vprašanjih. Študentje predlagajo
                  ustanovitev posebnega telesa, ki naj bi se imenovalo študentski svet. Ta bi moral
                  imeti pristojnosti, kadar gre za probleme študentovske življenja, dela in
                  položaja; tu bi moralo priti do nekega dodatka k 17. tezi.</p>
               <p>V razpravi smo slišali pripombo, da zakon nekatere probleme obravnava podrobneje
                  od drugih. V 21. tezi pogrešamo določbo o volitvah rektorja - to, da mora biti iz
                  vrst rednih profesorjev, da je lahko izvoljen samo dvakrat zapored in tako naprej.
                  Verjetno bi bilo potrebno določiti postopek izvolitev učiteljev. Ali jim odločbo o
                  nastavitvi izda rektor ali minister? V razpravi se pojavlja stališče, naj bi bil
                  izpitni režim del študijskega programa, ki ga sprejema senat, ne pa statutarna
                  materija - to je obrazloženo v 55. tezi.</p>
               <p>Kar zadeva tezi 31 in 33 se pojavlja mnenje, da bi bilo nujno najprej proučiti
                  učinke mature, preden bi lahko nadomestila sedaj uveljavljene sprejemne izpite.
                  Torej, bi bilo potrebno določiti prehodno obdobje, preden bi se velika populacija
                  dijakov in njihovih staršev nenadoma zavedala, da slabši uspeh pri maturi zapira
                  vstop na univerzo. Večina bralcev zakona se pri 12. tezi odloča za variantno
                  rešitev, naj bi akt o ustanovitvi sprejemal naš Državni zbor, ki bo sprejemal
                  nacionalni program visokega šolstva - to piše v 37. tezi.</p>
               <p>V 36. tezi predlagamo dopolnitev, da bi k normativom in standardom dajal mnenje
                  tudi Odbor Državnega zbora za kulturo, šolstvo in šport.</p>
               <p>Nazadnje naj omenim razprave, ki zadevajo sestavo sveta za visoko šolstvo
                  Republike Slovenije. Po sedanjem načrtu naj bi ga ustanovila Vlada, nekateri
                  razpravljalci pa so prepričani, da bi sestav tega sveta moral izražati strankarsko
                  sestavo parlamenta ob interesu strokovnih in gospodarskih združenj in delavcev
                  Univerze. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo.</p>
               <p>K razpravi se je prvi prijavil gospod dr. Ciril Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Moram reči, da podpiram glavne pripombe, ki jih je sedaj povedal dr.
                  Rupel v imenu odbora. Skoraj vse te pripombe delim, pa vendarle nekaj besed.</p>
               <p>Tudi jaz menim, da je zakon potreben, da je to materijo potrebno urediti in
                  podpiram tudi idejo o tem, da postane ta zakon temelj za sodobnejše odnose na
                  Univerzi, tudi za odnose med fakultetami in Univerzo.</p>
               <p>Tukaj sem istočasno že pri prvem pomisleku. Razprava se je pravzaprav
                  koncentrirala okrog vprašanja, ali je fakulteta pravna oseba ali ne, ali ima
                  status pravne osebnosti ali ne - v bistvu pa gre za vprašanje, kako hitro, kako
                  radikalno, na kakšen način doseči te sodobnejše odnose na univerzi. In tukaj bi
                  svaril pred tem, da bi poskušali preveč nasilno, preveč radikalno, preveč z močjo
                  zakona uveljavljati te odnose. Menim, da obstoji realna nevarnost, da bi pretirana
                  centralizacija univerze lahko spodbudila odpore in pravzaprav blokirala tiste
                  spremembe, ki morajo teči postopoma in organsko. Zaradi tega sem za to, da se ta
                  proces spodbudi, sem za to, da se v zakonu opredelijo temelji za spodbuditev
                  takšnega procesa, vendar ne na način, ki bi rodil odpor in ki bi zmanjšal
                  odgovornost fakultet za pedagoško in znanstveno-raziskovalno delo v tem trenutku -
                  se pravi v času, ko se ta proces začne in dokler ta proces traja.</p>
               <p>Drugi pomislek - in tukaj se vsaj v nekih podrobnostih ne strinjam z vsemi
                  pripombami, do katerih je prišlo na podlagi razprav v odboru - zadeva vprašanje,
                  kako daleč in na kakšen način naj zakon ureja materijo visokega šolstva, da pri
                  tem ne posega v ustavno načelo o avtonomnosti univerz. Tukaj gre seveda za
                  različne poglede na ta vprašanja. Kajti neko določbo, ki relativno podrobno uredi
                  stvari na univerzi, je možno razumeti in tolmačiti in ima lahko tudi v praksi to
                  funkcijo, da pravzaprav daje pravico univerzi, da omejuje poseg drugih institucij
                  in države v univerzitetne zadeve. Pa vendarle! Recimo, pripombe o tem, da bi bilo
                  treba natančnejše urediti vprašanje volitev rektorja, ali kaj podobnega, mislim,
                  da niso na mestu. Prej nasprotno! Še enkrat bi bilo treba pogledati cel zakon in
                  videti, ali so določbe, ki določajo temeljno organizacijsko strukturo univerze in
                  fakultet nujno potrebne in ali ne gredo predaleč, ko je vendar jasno, da je te
                  stvari možno urediti na racionalen način tudi brez neposrednega predpisovanja v
                  samem zakonu.</p>
               <p>In zadnji pomislek zadeva pripombe študentov. Mislim, da so v osnovi upravičene.
                  Če gledamo stvari razvojno, smo imeli situacijo, ko so študentje imeli na naših
                  fakultetah in univerzah bistveno močnejši položaj v upravljanju kot sicer v svetu
                  in je to vodilo tudi do določenih težav. Menim pa, da gre sedaj zakon v drugo
                  skrajnost; morda deloma tudi zato, ker podrobno stvari ne želi urejati. Ampak
                  vendarle menim, da je večina pripomb, ki sta jih oblikovali študentski
                  organizaciji mariborske in ljubljanske univerze, na mestu. Ni mi povsem jasno, ali
                  za temi pripombami stoji tudi nek resnejši koncept teh vprašanj, toda posamezne
                  pripombe k posameznim členom, mislim, da so na mestu. Ker v primeru, če ne
                  upoštevamo bistva teh pripomb, mislim, da bi šli v nasprotju s trendi v svetu ta
                  trenutek in da bi položaj študentov pri upravljanju fakultet in univerz padel pod
                  tisto raven, ki je ta trenutek že običajna na univerzah po svetu. - Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Vida Čadonič-Špelič.</p>
            </sp>
            <sp who="SDZ1:ČadoničŠpeličVida">
               <speaker>VIDA ČADONIČ-ŠPELIČ:</speaker>
               <p>Spoštovano predsedstvo, drage kolegice in kolegi!</p>
               <p>Ker stojim prvič za tem govorniškim odrom, bi rada izkoristila priliko in se vam
                  zahvalila za prisrčen sprejem kot poslanke z zamudo. Namreč, prav prijetno se vam
                  je bilo pridružiti. Torej hvala lepa še enkrat za prisrčen sprejem.</p>
               <p>Imela bi samo dve kratki pripombi. In sicer v svojem osebnem imenu in imenu
                  poslanske skupine Slovenskih krščanskih demokratov. Dotaknila bi se podiplomskega
                  študija.</p>
               <p>Kot prvo, seveda tudi naša poslanska skupina podpira predlog zakona in misli, da
                  ga je treba čimprej sprejeti. Tudi se strinjamo s predlogi matičnega delovnega
                  telesa. Torej, kot sem rekla na začetku, imamo pa pripombo na podiplomski študij
                  in sicer v 29. tezi zakona, ki govori o specializaciji, magisteriju in doktoratu,
                  k 4. alinei, ki govori o magistrskem študiju. Kot veste je magistrski študij na
                  večini fakultet organiziran tako, da so najprej organizirana predavanja, ki
                  trajajo največkrat eno leto, nato morajo slušatelji opravljati izpit in šele v
                  naslednjem letu lahko pristopijo k raziskavi, katere posledice je izdelava
                  magistrske naloge. In zakon predvideva za vse to, kar sem sedaj naštela samo dve
                  leti. Pri nas pa predlagamo, da bi bilo tako nekako kot pri izdelavi doktorske
                  disertacije določen tudi čas od prijave magistrske teme, do zagovora magistrske
                  teme ker se nam zdi, da je dve leti od začetka študija, torej od vpisana na
                  magistrski podiplomski študij, pa do zagovora magistrske naloge prekratek čas; če
                  seveda predlagatelj zakona, ni tega razumel drugače. Torej mi predlagamo, da bi se
                  še podaljšal čas magistrskega študija za dve leti od časa prijave teme
                  magistrske.</p>
               <p>Verjetno je vprašanje, če je za doktorat res potrebno 6 let od prijave teze, ker
                  vemo, da je znanost ena od stvari, ki se zelo hitro spreminja in bi verjetno bilo
                  priporočljivo, da bi kandidati, ko bi že enkrat prijavili doktorsko temo, jo lahko
                  zagovarjali tudi prej kot v 6 letih; tu se pridružujemo mnenju gospoda
                  Pučnika.</p>
               <p>In še v enem se pridružujemo mnenju gospoda Pučnika, ki ste ga dobili s sklicem
                  seje oziroma kasneje na klop; to pa je, da bi v zakon dodali še en člen, ki ga
                  sedaj v zakonu nismo zasledili. To pa je, da bi bil določen najdaljši čas, v
                  katerem bi morali mentorji podati strokovno oceno diplomske ali magistrske naloge
                  oziroma doktorske disertacije, ker je iz prakse znano, da si mentorji jemljejo
                  včasih predolg čas za dajanje te ocene in kandidate s tem zavlačujejo do
                  magisterija oziroma doktorata.</p>
               <p>Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. V prijavi za razpravo imam gospoda Toneta Peršaka, ki pa je moral
                  oditi na sočasno sklicano sejo vodij poslanskih skupin, zato na tem mestu, ker
                  mislim, da ima tudi gospod Peršak pravico razpravljati o tej temi, prekinjam
                  razpravo o tem zakonu in bomo to razpravo nadaljevali kasneje in s tem tudi
                  predajam vodenje seje gospodu Mozetiču.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>O čem želite razpravljati? O visokem šolstvu? Prosim.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, hvala za besedo! Spoštovani zbor! Poslanska skupina
                  Socialdemokratske stranke Slovenije ocenjuje teze zakona tako, da je zakon res
                  potreben. V glavnem soglaša z dosedaj podanimi pripombami, bi pa poudarili še
                  sledeče:</p>
               <p>K 4. tezi menimo, da je premalo poudarjena pedagoška vloga fakultet. Pravica do
                  splošne veljave diplom je originalna pravica univerz in fakultet in menim, da je
                  ta okolnost v tezah premalo poudarjena.</p>
               <p>V 6. tezi, in sicer v četrti alinei, bi bilo dodati - zaradi logičnih dejstev - <q>"v
                  okviru razpoložljivih sredstev"</q>. Menimo, da je tak dodatek potreben.</p>
               <p>V 18. tezi soglašamo s tistimi, ki menijo, da bi senat fakultet morali sestavljati
                  vsaj redni in izredni profesorji in po možnosti tudi docenti, poleg ostalih
                  predstavnikov, kot so že navedeni.</p>
               <p>V 29. tezi, in sicer v zadnji alinei, menimo, da je potrebno za doktorat znanosti
                  3 leta po odobritvi teme. Predvidenih 6 let se nam zdi, po naši oceni,predolga
                  doba, glede na razvoj znanosti in na razvoj znanja, ki je lahko v šestih letih že
                  precej spremenjen oz. dopolnjen.</p>
               <p>V 33. tezi menimo, da bi morda po prehodnem obdobju za vpis na univerzo bila vsa
                  teža na maturi. S tem menimo, da bi lahko poenotili prakso vpisov na univerzo,
                  odpravili bi razne kriterije. Seveda pa soglašamo s pripombami, ki smo jih danes
                  slišali, da bi verjetno bil za to potreben nekak prehoden čas - morda dve oz. tri
                  leta.</p>
               <p>K 45. tezi menimo, da naj bodo pogoji za izvolitev v naziv enotni za vso
                  univerzo.</p>
               <p>V 48. tezi menimo, da naj se v prvem odstavku beseda <q>"lahko"</q> zamenja z besedo
                  <q>"mora"</q>. To seveda spremeni smisel stavka tako, kot pač mi menimo, da je
                  pravilno.</p>
               <p>K 52. tezi bi dali v premislek, da naj se pedagoške obveznosti izražajo za
                  učitelje letno in ne tedensko. Menimo, da bi tak način izražanja obveznosti lahko
                  pozitivno vplival na razporeditev časa za znanstveno delo samega učitelja.</p>
               <p>Pri 58. tezi bi dali v premislek, ali lahko zajamčimo pravico do bivanja v
                  študentskih domovih za študente. Če tega ne moremo - kar verjetno res ne -, bi
                  bila ta pravica spet ena izmed deklariranih pravic, ki niso uresničljive. In bi
                  morda to besedo nadomestili s kakšno drugo, bolj neobvezno formulacijo.</p>
               <p>In menimo tudi, da bi morali nekako v teze oz. v osnutek zakona sprejeti tezo oz.
                  določbo, ki naj bi določila najdaljši čas, v katerem bi moral mentor podati
                  strokovno oceno o doktorski disertaciji ter magistrskem in diplomskem delu. Sedaj
                  bi bilo to namreč prepuščeno mentorju, kar pa menimo, da ni pravilno; gotovo je
                  časovno omejen rok v korist tistega, ki se pripravlja na naziv doktorja oz.
                  magistra, za njegovo varnost in za njegove potrebe le potreben. - Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Spoštovani, ne bom dolgo. Jaz sem si, s soglasjem poslanske skupine, dovolila, da
                  sem pripombe obeh študentskih organizacij - iz Ljubljane in Maribora - posredovala
                  zboru kot pripombe naše poslanske skupine.</p>
               <p>Predlagala bi nekaj, kar je posredno povezano, se pravi, bolj gre za proceduro v
                  zvezi s sprejemanjem tega zakona. Menim, da je v tej razpravi, sicer ni bila ne
                  vem kako dolga, kolega Ribičič je omenil tudi pripombe študentov. Mislim, da eden
                  od bistvenih segmentov visokošolskega študija so študentje. Brez njih, verjetno,
                  visokih šol in univerz ne bi bilo. Zato mislim, da bi bilo prav, da bi Odbor za
                  izobraževanje k razpravi povabil - ko bo obravnaval pripombe k tezam - tudi
                  predstavnike obeh študentskih organizacij, ki so se, podobno, kot mi tukaj,
                  organizirali kot majhna država s parlamentom in Vlado in nimajo - kot študentska
                  organizacija - popolnoma nobenega formalnega statusa. Mislim, da bi kot kolegi
                  lahko poskrbeli tudi za to, da bi ti študentje enkrat imeli možnost se
                  organizirati v pravno-formalno polno veljavno organizacijo, ne pa da visijo - kot
                  so to oni meni rekli - imam namreč sina, ki je moj kolega v študentskem parlamentu
                  - v zraku kot balon, samo da niso več privezani na zemljo, temveč kar lebdijo.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala za besedo. Spoštovane poslanke in poslanci! Zakonske teze s predlogom za
                  izdajo zakona, mislim, da kažejo na moderen pristop k reševanju vprašanja
                  visokošolskega študija. Ne bi ponavljal vsega, kar je bilo že rečeno; omejil bi se
                  samo na konkretno pripombo. Mislim, da bi kazalo malo več, podrobneje opredeliti
                  postopke in bi kazalo v zakonskem osnutku že vnesti določilo, da se smiselno
                  uporablja zakon o upravnem postopku. V večji meri, pa bi kazalo opredeliti
                  obveznosti in roke posameznih visokošolskih inštitucij, kar je že bilo rečeno npr.
                  glede reševanja posameznih zadev, kot n.pr. magisterija ali doktorata; verjetno bi
                  bilo nekaj podobnega tudi pri vprašanju o nostrifikaciji. Mi vemo, da so se roki
                  često po nepotrebnem zavlačevali 4, 5 ali celo več let.</p>
               <p>Glede vprašanja organiziranosti študentov: verjetno gre za drugo vprašanje
                  nasploh, organiziranost mladih nasploh, tudi v srednjih šolah, in ni to predmet
                  samo tega zakona. Prav gotovo pa bo potrebno v večji meri mlajše, zlasti tudi
                  študente, konsultirati pri nadaljnjih fazah sprejemanja tega zakona. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi razpravljati o tem zakonu? Pisno je prijavljen še gospod
                  Tone Peršak, ker je na odboru, mislim da mu moramo omogočiti razpravo in zaradi
                  tega ne bomo te točke zaključili, ampak jo bomo samo prekinili in jutri
                  nadaljevali tudi razpravo.</p>
               <p>Prehajamo na <title>14. TOČKO DNEVNEGA REDA</title>, to je <title>OBRAVNAVA
                     LETNEGA POROČILA O DELU SVETA ZA VARSTVO ČLOVEKOVIH PRAVIC IN TEMELJNIH
                     SVOBOŠČIN ZA OBDOBJE NOVEMBER 1991 - NOVEMBER 1992 IN MEMORANDUMA SVETA ZA
                     VARSTVO ČLOVEKOVIH PRAVIC IN TEMELJNIH SVOBOŠČIN</title>.</p>
               <p>Poročilo in memorandum je v obravnavo Državnemu zboru predložil Svet za varstvo
                  človekovih pravic Republike Slovenije, ki ste ju prejeli s sklicem: objavljena sta
                  v Poročevalcu številka 2/93.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Na sejo smo vabili predstavnika Sveta za varstvo človekovih pravic in temeljnih
                  svoboščin in ga lepo pozdravljam. Ali želi predstavnik Sveta besedo? - Prosim.</p>
            </sp>
            <sp who="SDZ1:BavconLjubo">
               <speaker>DR. LJUBO BAVCON:</speaker>
               <p>Spoštovani gospod predsedujoči, spoštovani zbor! Najprej se moram zahvaliti
                  predsedniku in njegovim podpredsednikom za uvrstitev te točke na dnevni red seje
                  zbora kljub obsežnemu delu, ki ga morate opraviti, in vam, da ste sprejeli takšen
                  predlagan dnevni red.</p>
               <p>Poročilo in memorandum Sveta za varstvo človekovih pravic in temeljnih svoboščin
                  ste dobili z gradivom, zato tega ne mislim ponavljati, niti ne povzemati. Upam pa,
                  da lahko štejem to dejstvo, da ste sprejeli to točko na dnevni red kot znamenje
                  pozornosti, ki jo bo tudi v prihodnje Državni zbor posvetil tej pomembni temi -
                  varstvu človekovih pravic in temeljnih svoboščin, za katere veste, da v današnjem
                  svetu predstavljajo kamen preizkušnje za demokratičnost, za pravno državo in kot
                  takšne za vstop tudi naše države v svetovne in evropske integracije. Seveda pa
                  mene še veliko bolj kot to zanima položaj, pravna varnost in pravice naših
                  prebivalcev in državljanov Slovenije. In v zvezi s tem bi se rad obrnil na vas,
                  spoštovane poslanke in poslanci, s tremi vprašanji, ki jih bom poskusil čisto na
                  kratko opredeliti.</p>
               <p>Prvo vprašanje, na katerega bi vas rad opozoril, je tista zakonodaja, ki je
                  najtesneje - direktno, lahko pa tudi posredno - povezana s človekovimi pravicami.
                  In to je posebej zakonodaja na področju kaznovalne represije, kjer - na žalost -
                  še nismo napravili nobenega večjega koraka naprej. In čeprav vem, da so pred vami
                  velikanske naloge, ki so povezane s sprejemanjem nove zakonodaje, mislim, da moram
                  opozoriti na to, da vstopamo maja v Svet Evrope brez kazenskega zakonika in brez
                  zakonika o kazenskem postopku - kar ni dobro, da imamo praznine na vseh področjih
                  materialnega prava, procesnega prava, izvršilnega prava in organizacijskega prava
                  - ne samo na ožjem, kazenskem področju, ampak tudi na področju prekrškov,
                  disciplinskih prestopkov in drugih področij, ki so s tem povezani. Zlasti bi vas
                  rad opozoril tudi na predpise, ki bodo urejali - skladno z mednarodnimi
                  konvencijami in pakti - problem javnih shodov in zborovanj, področje društev in
                  njihovega delovanja in še celo vrsto drugih stvari, ki so <stage xml:id="Redna-06-1993-03-24.stage47">(še enkrat
                     ponavljam)</stage> neposredno ali posredno povezane s temeljnimi pravicami,
                  določenimi v mednarodnem pravu.</p>
               <p>To so <stage xml:id="Redna-06-1993-03-24.stage48">(da ne bom ponavljal)</stage> najbolj občutljive stvari, iz katerih
                  je razvidna in se meri demokratičnost neke države in s tem dobi tudi zelena luč za
                  vstop med tisto, čemur se v mednarodnem žargonu reče - med civilizirane
                  narode.</p>
               <p>Drugo, na kar bi vas rad opozoril - pa o tem ne bom veliko govoril - to je splošno
                  znan problem pravne varnosti delavcev na Slovenskem, ki je <stage xml:id="Redna-06-1993-03-24.stage49">(kot
                     veste)</stage> zelo upadla. Sedaj se s tem ukvarja vlada, s tem se ukvarjajo
                  sindikati in mislim, da se boste tudi vi v prihodnje morali ukvarjati, ko boste
                  morali sprejemati zakon o socialnih in delovnih sodiščih in o drugih stvareh, ki
                  bodo operativno omogočile večjo pravno varnost delavcev pri nas. Čeprav je to
                  vprašanje seveda precej ambivalentno zaradi tega, ker imamo veliko brezposelnost
                  na eni strani, ki pa kljub temu ne more biti opravičilo za to, da je pravna
                  varnost na tako šibkih nogah. Slovenija mora zagotoviti pravno varnost, mora pa
                  zagotoviti tudi minimum socialne varnosti za ljudi. Oboje - pravna in socialna
                  varnost - sta sedaj postali že človekovi pravici, ki bosta najbrž v prihodnjem
                  razvoju postali tudi iztožljivi, tako kot klasične pravice.</p>
               <p>In tretje vprašanje, na katerega bi vas rad opozoril, se nanaša na pravice, na
                  status in na eksistenco ljudi, ki jih je nasilni razpad nekdanje Jugoslavije v
                  hipu spravil v neizmerne moralne, emocionalne, materialne in vsakršne stiske. Vem,
                  problem je zelo težak in je prav tako kot tisti prejšnji, ambivalenten.</p>
               <p>Slovenija preprosto ne more postati prebižališče za vse nekdanje državljane
                  Jugoslavije, ki v njej vidijo še edini otoček miru in relativnega blagostanja. In
                  vendar, to vprašanje, obnašanje Slovenije in njih oblasti, je postalo, hočeš ali
                  nočeš, preizkusni kamen naše državne demokratične ureditve in spoštovanja
                  človekovih pravic. O tem vprašanju sprašujejo prav vse delegacije in komisije, ki
                  prihajajo v Slovenijo gledat, če smo zreli za vstop v Evropo, od tiste, ki je
                  lansko leto, 7. januarja, prišla poslana od Konference za Evropsko varnost in
                  sodelovanje, do teh zadnjih, ki so sedaj prišle in poskušale ugotoviti ali dati
                  odgovor na to vprašanje. To vprašanje je preizkusni kamen za spoštovanje
                  enakopravnosti ljudi, ali za spoštovanje prepovedi vsakršne diskriminacije, ki je,
                  tako kot spoštovanje človekovega dostojanstva, elementarno izhodišče ali pravir
                  vseh človekovih pravic, je postalo preizkusni kamen za razumevanje človekovih
                  pravic, kot individualnih pravic, za spoštovanje, tretjič, izrecnih določb 14.
                  člena v prejšnji skupščini, ratificiranega mednarodnega pakta o državljanskih in
                  političnih pravicah in 6. člena Evropske konvencije o človekovih pravicah, ki
                  določa in zahteva za vsakogar pošteno obravnavanje pred vsemi državnimi organi,
                  upravnimi in sodnimi.</p>
               <p>Spričo teme, o kateri sedaj govorim, bi predvsem moral najprej izraziti vse
                  priznanje prvi slovenski Vladi po volitvah leta 1990 in tedanjemu parlamentu, ker
                  sta s 40. členom zakona o državljanstvu spoštovala lastne izjave o dobrih namenih
                  in ker sta upoštevala dejstvo, da je treba na nek način rešiti vprašanje tistih
                  ljudi, ki so bili nekoč državljani Jugoslavije, ki pa so živeli v Sloveniji in ki
                  imajo in so imeli tisto, čemur se v mednarodnem pravnem žargonu reče pristna zveza
                  z državo, za katere državljanstvo se potegujejo.</p>
               <p>Ta določba je po moji presoji, po presoji sveta Sloveniji v ponos, ker je skladna
                  z mednarodnimi standardi obče in pravne kulture in civilizacije in bi lahko bila
                  tudi zgled nekaterim drugim evropskim državam. Zato so napadi na to določbo zakona
                  o državljanstvu in na ljudi, ki morajo ta zakon izvajati, svojevrsten nesmisel in
                  tudi nevarnost, ki bi se ji morali vsi demokrati energično upreti.</p>
               <p>Poseben nesmisel so trditve o nevarnosti, ki da grozi slovenskemu narodu zato, ker
                  je bilo državljanstvo priznano 160 tisoč prebivalcem, ki niso Slovenci po rodu.
                  Vsi ti ljudje so vendar živeli v Sloveniji tudi pred 23.12.1990, tu so imeli
                  stalno prebivališče in tukaj so mnogi že desetletja dejansko živeli. Toda sedaj
                  imamo še nekaj tisoč ljudi, ki čakajo na rešitev njihove prošnje, in njihov
                  položaj je zelo težak, prav brezizhoden tudi zaradi odločb državnih organov,
                  negativnih, ki se včasih upirajo elementarnim načelom pravičnosti, človečnosti in
                  logike.</p>
               <p>V poročilu smo priporočili Državnemu zboru, je Svet priporočil Državnemu zboru,
                  prvič, naj seveda ne daje državljanstva vsakomur, temveč tistim, ki niso Slovenci
                  po rodu, pa lahko dokažejo ali imajo pristno zvezo s Slovenijo - to je stalno
                  prebivanje tukaj pred tistim datumom, ali drugi podobni razlogi.</p>
               <p>Drugič. Da ni mogoče delati težav Slovencem po rodu, ki so po materi, očetu, ali
                  po obeh Slovenci, pa so živeli zaradi staršev ali zaradi koga drugega kjer koli
                  drugje po svetu. In verjemite, take težave ljudje imajo in se zatekajo na naš
                  svet. In pridejo v začaran krog, ker jim zavrnejo državljanstvo, češ da nima
                  zadosti sredstev za preživljanje. Slovenca po rodu bi Slovenija morala sprejeti
                  tudi če ga mora vzdrževati s socialnimi dajatvami, ne pa mu zavrniti
                  državljanstvo. Zavrniti državljanstvo je ljudem <stage xml:id="Redna-06-1993-03-24.stage50">(ki imajo pristno
                     zvezo)</stage> mogoče samo, če to zahtevajo <stage xml:id="Redna-06-1993-03-24.stage51">(v demokratični
                     državi)</stage> utemeljeni razlogi državne in javne varnosti. Toda, če so ti
                  razlogi ugotovljeni na način, ki sem ga prej imenoval pošteno obravnavanje: ki
                  zagotavlja vsakomur, kdor je česa obdolžen - recimo, sodelovanja v agresiji na
                  Slovenijo - domnevo nedolžnosti, kar pomeni, da mora državni organ dokazati
                  krivdo, ne pa obtoženi svojo nedolžnost; ugotavljanje dejstev, vseh, ne samo
                  tistih, ki jih zatajuje državni organ; možnost obrambe; navajanje svojih
                  argumentov in polemiziranja z nasprotnimi argumenti; možnost pritožbe. Evropska
                  konvencija varuje vsakogar pred nerazumnim zavlačevanjem postopka. Upam, da
                  soglašate z menoj, če rečem, da je leto in tudi več kot leto, leto in pol
                  zavlačevanja - na svetu imamo cel kup teh pritožb - nerazumno zavlačevanje in
                  očitna kršitev ene izmed točk 6. člena Evropske konvencije o človekovih
                  pravicah.</p>
               <p>Na te tri probleme sem vas hotel posebej opozoriti, čeprav s tem nisem hotel
                  ničesar dramatizirati, kajti kršitve človekovih pravic se dogajajo v vseh državah,
                  tudi v tistih, ki jih štejemo za najbolj demokratične.</p>
               <p>Mi moramo zagotoviti - zato, da bodo človekove pravice spoštovane - svobodo tiska
                  in sredstev javnega obveščanja; moramo zagotoviti pluralistični politični sistem,
                  svobodo združevanja - to so vglavnem že zagotovljene stvari - moramo pa tudi
                  zagotoviti pravno varnost vseh ljudi in spoštovanje konvencij in določb, ki sem
                  jih citiral. Zato, da bi do tega cilja lahko prišli, do teh delnih ciljev
                     <stage xml:id="Redna-06-1993-03-24.stage52">(kajti človekove pravice in boj za njih je neizčrpna tema)</stage>, je
                  in bo potrebno - poleg zakonodaje o kateri sem govori - zagotoviti tudi mehanizme
                  za varstvo človekovih pravic. Na naslednji točki dnevnega reda, ali morda isti,
                  boste imeli na razpolago predlog za izdajo zakona o varuhu človekovih pravic, kar
                  bi bila realizacija določbe iz 159. člena naše ustave. Prosim vas, gospe in
                  gospodje poslanci, da podprete ta zakon in njegovo nadaljnje nastajanje, da bi s
                  tem mehanizmom, pa še z drugimi - pri čemer posebej poudarjam zakon o ustavnem
                  sodišču in ustavno pritožbo - uredili sistem tako, da seveda kršitev ne bo mogoče
                  nikoli v celoti preprečiti, da pa jih bo mogoče učinkovito reševati in ljudem
                  zagotavljati njihove temeljne svoboščine in pravice.</p>
               <p>Hvala lepa za vašo pozornost.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Dr. Bavconu najlepša hvala.</p>
               <p>Letno poročilo in memorandum je obravnaval Odbor za notranje zadeve in pravosodje.
                  Poročilo odbora ste prejeli z dopisom dne 18.3.1993. Želi poročevalec besedo?</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Opravičujem se za pogostost nastopanja,
                  ampak je slučaj nanesel, da obravnavamo zadeve, ki jih je obravnaval Odbor za
                  notranje zadeve in pravosodje, kateremu predsedujem. Poročilo o delu Sveta za
                  varstvo človekovih pravic in temeljnih svoboščin ter memorandum ste prejeli in
                  gotovo zelo pazljivo prebrali in proučili. V našem poročilu je skrajšana ocena.
                  Mislim da se vleče kot rdeča nit izredna uspešnost dela tega sveta, ki je
                  sodeloval pri predlogih zakona z nasveti, s predlogi, ki ugotavlja, da je
                  parlamentarna demokracija zelo veliko pripomogla k zaščiti človekovih pravic, ki
                  pa tudi ugotavlja - kot smo danes slišali od prof.dr. Bavcona - da pravice
                  delavcev - socialne in zakonske - pogrešajo te zaščite in da ta zaščita sedaj ni
                  zadostna. Mislim, da je za nas poslance to znak za alarm in da bomo verjetno
                  morali vso resnost posvetiti našemu delu, da bomo lahko zagotovili to pravico -
                  zaščito pravic delavcev, tako z ozirom na zakone kot tudi socialo.</p>
               <p>Pri samem delu Sveta se pojavljata dva problema. Svetu je mandat prenehal, velja
                  pa še zakon o Svetu za varstvo človekovih pravic. V skladu z drugim odstavkom 4.
                  člena zakona lahko v obdobju, ko svet zaradi poteka mandata ali iz drugih razlogov
                  ne funkcionira, opravljajo posle v zvezi z zaščito individualnih človekovih pravic
                  - ne svet, ampak manjši del članov sveta. Jasno je, kot je povedal prof. Bavcon,
                  da bomo čim prej morali sprejeti zakon o zaščitniku človekovih pravic, ki je na
                  dnevnem redu v naslednji točki. Dokler tega zakona ne bo, ne more biti brezpravja,
                  zlasti ker smo se enostavno - kot družba, ne samo navadili na delovanje Sveta za
                  varstvo človekovih pravic, ampak je njegovo delovanje in intervenca pravzaprav
                  nepogrešljiva zlasti v sedanjih časih.</p>
               <p>Zato je naš odbor po temeljiti obravnavi predlagal, ko je zelo pozitivno ocenil
                  delo sveta in delo prof. dr. Bavcona, da zbor sprejme sledeče sklepe, in
                  sicer:</p>
               <p>1. "Odbor za notranje zadeve in pravosodje predlaga Državnemu zboru Republike
                  Slovenije, da obravnava in sprejme letno poročilo o delu Sveta za varstvo
                  človekovih pravic in temeljnih svoboščin za obdobje november 1991 - november
                  1992.</p>
               <p>2. Odbor ocenjuje, da je potrebno, da Državni zbor čimprej sprejme zakon o varuhu
                  človekovih pravic, ki je opredeljen v 159. členu Ustave Republike Slovenije in ki
                  bo prevzel del dosedanjih nalog Sveta za varstvo človekovih pravic in varstvo
                  temeljnih svoboščin.</p>
               <p>3. Odbor predlaga Državnemu zboru, da zaradi kontinuitete dela, potrdi, da v
                  prehodnem obdobju, do imenovanja in začetka delovanja varuha človekovih pravic,
                  individualne vloge naslovljene na Svet za varstvo človekovih pravic in temeljnih
                  svoboščin oziroma naloge sveta, ki izhajajo predvsem iz prvega odstavka 4. člena
                  zakona o Svetu za varstvo pravic in temeljnih svoboščin, rešuje sekretar sveta ob
                  pomoči ožje skupine dosedanjih članov<q>". Ta ožja skupina je v obrazložitvi našteta,
                  gre za dr. Ljuba Bavcona, prof. dr. Tineta Hribarja, mag. Draga Demšarja, prof.
                  Alenko Šelih in prof. dr. Gorazda Trpina. "</q>Odbor predlaga Državnemu zboru, da
                  sprejme oceno o stopnji spoštovanja človekovih pravic in temeljnih svoboščin ter o
                  pravni varnosti državljanov Republike Slovenije, ki jih je predložil Svet v obliki
                  memoranduma. Ob tem naj Državni zbor pri sprejemanju zakonodajnega programa
                  upošteva tudi prioritetne naloge na področju varstva človekovih pravic in
                  temeljnih svoboščin, ki izhajajo iz Ustave Republike Slovenije in so navedene v
                  memorandumu Sveta".</p>
               <p>Odbor predlaga še dodatni sklep: <q>"Odbor za notranje zadeve in pravosodje izredno
                  pozitivno ocenjuje aktivnost Sveta za varstvo človekovih pravic in temeljnih
                  svoboščin in njegovega predsednika profesor dr. Ljuba Bavcona, s čemer je bil dan
                  tudi veliki prispevek k mednarodnemu priznanju Republike Slovenije. Odbor predlaga
                  Državnemu zboru, da na seji Državnega zbora v mesecu marcu sprejme letno poročilo
                  o delu Sveta za varstvo človekovih pravic in temeljnih svoboščin skupaj z
                  memorandumom in stališči ter sklepi tega zbora"</q>. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine in lahko pričnemo z
                  razpravo. K razpravi se je prijavil gospod Janez Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Gospod podpredsednik, spoštovane kolegice in kolegi poslanci! K besedi sem se
                  javil, da bi izrazil podporo delu Sveta za varstvo človekovih pravic tako v
                  lastnem imenu kot v imenu poslanske skupine, ki ji pripadam. Ne samo, da je iz
                  letnega poročila in memoranduma razvidno, kako odgovorno, ogromno in vestno delo
                  je bilo opravljeno; mislim, da smo se lahko - tudi danes - prepričali, kako je to
                  delo vodila morala, vest in tudi hrabrost. Posebej velja poudariti izjemen pomen
                  takega pristopa pri osamosvajanju Slovenije, pri mednarodnem priznanju naše države
                  in na uspešni poti v mednarodne integracije. V tem smislu se pridružujem predlogu
                  odbora, da tudi naš zbor izrazi priznanje Svetu in njegovemu predsedniku prof. dr.
                  Bavconu.</p>
               <p>Tako v poročilu, kot v memorandumu, kot v uvodni besedi prof. dr. Bavcona izstopa
                  posebna skupina vprašanj, na katero bi želel tudi sam še posebej opozoriti naš
                  cenjeni zbor. Gre za zmanjšanje pravne varnosti delavcev, za zadevo, ki nam ni in
                  nikakor ne more biti v čast. Na prehodu iz enega v drug sistem so razrušene ali
                  razmajene institucije prejšnjega sistema, novih pa še ni često niti na vidiku.
                  Memorandum tako ugotavlja, da se bohotijo samovolja in hude množične kršitve
                  pravic ljudi in da smo v tem pogledu skoraj v brezpravju. To je tudi v nasprotju z
                  mednarodnim paktom o ekonomskih, socialnih in kulturnih pravicah in z Evropsko
                  socialno listino, ki našo državo obvezuje k drugačnemu ravnanju. Poročilo
                  ugotavlja, da je zmanjšana pravna varnost delavcev posledica sprememb pravnega
                  sistema, ki so že nastale in tistih, ki so na pragu. Zato so nekateri dosedanji
                  organi, pristojni za varstvo pravic delavcev de facto odpravljeni, drugi - kot so
                  inšpekcije - ne delujejo v polni meri, sodišča Združenega dela pa so
                  preobremenjena in kadrovsko slabo zasedena. Zato se bohoti divje zaposlovanje, ne
                  da bi bili delavci zdravstveno in pokojninsko zavarovani, pojavljajo se
                  manipulacije, samovolja in diskriminacija pri odpuščanju delavcev in tako
                  dalje.</p>
               <p>Na te zadeve posebej opozarjam, ker menim, da gre za neposredno odgovornost
                  Državnega zbora, za pomanjkljivosti v sistemu in v zakonodaji in želim pozvati
                  vlado kot predlagatelja in nas vse, da se te problematike lotimo, da nam ne bi
                  obležala kot temen madež na naši vesti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Battelli, prosim.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>V imenu obeh narodnih skupnosti in njihovih pripadnikov bi rad s tega mesta tudi
                  izrazil priznanje in zahvalo Svetu za človekove pravice in osebno prof. Bavconu za
                  njegovo delo in nenadomestljiv prispevek za uveljavitev človekovih pravic in tudi
                  pravic pripadnikov narodnih skupnosti. Spomnimo se samo angažiranja in izrednega
                  prispevka, ki je bil od strani Sveta podan ob sprejemu ustave in ob drugih
                  priložnostih, o katerih je tudi sam prof. Bavcon govoril, kot je zakon o
                  državljanstvu, še posebej za italijansko narodno skupnost, ki je pomenil rešitev
                  za mnoge njene pripadnike. Moje osebno mnenje je, da ombudsman ne bo mogel
                  nadomestiti v celoti Sveta in njegovega pomena.</p>
               <p>Osebno bi rad videl, da Svet nadaljuje na nek način svoje delo in da najde sožitje
                  tudi z inštitucijo varuha človekovih pravic. Rad bi videl, da tudi temu svetu
                  predseduje še naprej dr. Bavcon. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Spoštovani gospod podpredsednik, spoštovane poslanke in poslanci!
                  Osebno se pridružujem stališčem, da je delo Sveta za varstvo človekovih pravic in
                  temeljnih svoboščin v polpreteklem obdobju bilo nenadomestljivo. Pridružujem se
                  tudi mnenju - že izraženemu - da tudi varuh človekovih pravic ne bo mogel v celoti
                  nadomestiti nalog in dela, kakor ga je Svet za varstvo človekovih pravic doslej
                  zastavil in izvajal. Poslanski klub je ob razpravi o letnem poročilu o delu Sveta
                  posebej obravnaval vprašanje zmanjšanje pravnega varstva delavcev in s tem v zvezi
                  posebej poudarjamo in predlagamo dodatni sklep, posebej pa bi to še navezal na
                  predhodno že mnenje magistra Kocijančiča, in sicer predlagam, da na eni od
                  naslednjih sej, posebej uvrstimo - kot posebno točko dnevnega reda - vprašanje
                  varstva pravic delavcev in zakonitosti pri varstvu pravic delavcev. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in tudi prekinjam to točko dnevnega reda.</p>
               <p>Zdaj se bomo ponovno vrnili k točki <title>IZHODIŠČA ZA POGAJANJE Z REPUBLIKO
                     ITALIJO</title>. V dopoldanskem delu smo sklenili, da bi stališča oz. sklepe
                  Odbora za mednarodne odnose, vezane na izhodišča, da bi o njih sklepali in jih
                  povzeli kot sklepe zbora. Prosim, če bi predsednik Odbora za mednarodne odnose
                  seznanil zbor s predlogom stališč in sklepov.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Gospod predsedujoči, hvala lepa. Glede na mandat, ki je bil dan Odboru za
                  mednarodne odnose s strani Državnega zbora, tako kot je povedal gospod
                  predsedujoči, namreč, da parlament, Državni zbor sprejema sklepe in stališča za
                  svoje, da pa jih je treba dopolniti s predlogi iz razprave oz. s tistimi pisnimi
                  amandmaji, ki prispejo do 17.00 ure, glede na to predlagam <stage xml:id="Redna-06-1993-03-24.stage53">(ker je odbor
                     končal pred slabe pol ure - ta izvod predloga stališč in sklepov imam, za vas
                     pa so v proceduri razmnoževanja)</stage>, da ta stališča in sklepe preberem in
                  glede na to, kakšen mandat je bil dan odboru, predlagam potem, da se o stališčih
                  in sklepih odločimo brez razprave. Glede na to, da je razprava potekala skoraj
                  štiri ure in da so bila stališča in sklepi sprejeti, jih je bilo pa potrebno
                  dopolniti <stage xml:id="Redna-06-1993-03-24.stage54">(dopolnili smo jih na 3 točkah)</stage> bi nam to omogočilo tudi,
                  da je seja v nadaljevanju javna, drugače se bo treba odločiti oz. jo je treba spet
                  zapreti, ker je bila taka odločitev pri dnevnem redu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ta točka dnevnega reda je bila zaprta; zdaj glede na predlog, mislim, da bi dal na
                  glasovanje, ali nadaljujemo pri samem sklepanju o teh stališčih na javni seji.</p>
               <p>Prosim, da najprej ugotovimo sklepčnost!</p>
               <p>Prosim, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Predlagam, da tudi glasujemo na zaprti seji, tako kot smo razpravljali. Zakaj?
                  Zato, ker del poslancev ne želi glasovati, če se bo samo glasovalo! Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, gospa Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Opravičujem se, če pobuda ne bo ravno umestna. Toda, na vprašanje pred eno uro mi
                  je takratni predsedujoči zagotovil, da bo današnja seja najkasneje do 19. ure
                  končana, zato predlagam, da ali se pozove kolege in kolegice, ki so zunaj in so
                  dobili podobno informacijo ali kaj podobnega, ker se mi zdi, da je nekoliko
                  nerodna situacija. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Strinjam se s tem, da se jih pozove, vendar seja še ni bila zaključena, tako da bi
                  morali biti poslanci in poslanke tukaj.</p>
               <p>Sedaj tudi ugotavljam, da nekaterih poslanskih skupin ni tukaj.
                     <stage xml:id="Redna-06-1993-03-24.stage55">(Dogovarjanje.)</stage></p>
               <p>Ne glede na to, da so nekateri odšli ven, prosim, da najprej ponovno ugotovimo
                  navzočnost v dvorani. - <stage xml:id="Redna-06-1993-03-24.stage56">(47 navzočih.)</stage></p>
               <p>Sklepčni smo.</p>
               <p>Torej: prej nisem dobro razumel gospoda Thalerja. Predlagal je, da v primeru, če
                  bi bila razprava na sklepe, potem bi bilo potrebno sejo zapreti oz. obdržati to.
                  Kar pomeni, da bi verjetno morali sedaj sklepati o tem, ali bomo še kaj
                  razpravljali o sklepih - ker je običaj, da se o sklepih pred sprejemanjem še
                  razpravlja - in glede na to, bi morali najprej sklepati o tem, ali bomo na sklepe
                  še odpirali razpravo ali bomo samo sklepali.</p>
               <p>Prosim, gospod Zlobec.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Morda se motim, ampak kot se spominjam, smo mi o teh sklepih že razpravljali v
                  sklepih odbora. In rečemo je bilo, da se oddajo amandmaji in lahko sedaj, ko se
                  glasuje, vsak obrazloži svoj glas - pri vsakem amandmaju in na koncu pri besedilu
                  v celoti. Razprava pa je bila kar obilna in je trajala kar nekaj ur.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, gospod minister Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovane poslanke in poslanci! Rad bi govoril v svojstvu človeka, ki je
                  odgovoren za izvajanje politike, zato bi rad vedel, kaj pomeni oziroma, če mislim
                  prav na tak-le način: če Državni zbor iz tega ali onega razloga, zaradi
                  nesklepčnosti ali zaradi odsotnosti ene od poslanskih skupin - mislim, če je tako,
                  potem ni odločanja. <stage xml:id="Redna-06-1993-03-24.stage57">(oglašanje iz dvorane - se ne razume)</stage> Je,
                  razpravljanje - O.K.</p>
               <p>V primeru pač, da se ne bi odločalo, potem bi rad odšel od tukaj s prepričanjem,
                  da velja tisto, kar je bilo odločeno do tukaj - se pravi na Odboru za mednarodne
                  odnose oz. na vladi - in da je to tisto, s čemer gredo ljudje jutri v Rim; gredo
                  pa jutri!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, gospod Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Moj predlog je šel v smeri racionalnosti, glede na to, kaj je že sklenil Državni
                  zbor. Državni zbor je sklenil, da sprejema stališča in sklepe odbora za svoja, da
                  pa jih je treba glede na neka dopolnila dopolniti in da se jih potem sprejme. Če
                  se mi odločimo, da samo glasujemo o tem, ali jih sprejmemo ali ne, potem je po
                  moje pametno, da seje ne zapremo, ker je to postopek. Če se pa za to ne odločimo,
                  pa je po moje potrebno sejo ponovno zapreti in izpeljati proceduro na način, da se
                  odloča o vsakem amandmaju posebej, se ga obrazlaga in tako naprej - čeprav sodim,
                  da je mandat o tem imel odbor; da je bilo to njemu podeljeno, da se s tem ukvarja
                  in se je približno slabi dve uri s tem ukvarjal. - Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Mislim, da druge rešitve ni, kot ta, da ugotovim, da smo pri tej točki zaprli sejo
                  in da menimo, da je seja o tej točki, dokler ne bo zaključena, še naprej
                  zaprta.</p>
               <p>V tem smislu potem za toliko časa prekinjamo sejo, da se uredi vse potrebno za
                  zaprtost seje.</p>
            </sp>
            <stage type="time">(SEJA JE BILA PREKINJENA 24.3.1993 OB 19.20 URI)</stage>
            <stage type="time">(od 19.27 do 19.36 - zaprta seja.)</stage>
         </div>
      </body>
   </text>
</TEI>