<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-38-1996-03-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-38-1996-03-13.DZ" n="38">
               <name>Redna</name>
               <date when="1996-03-13"/>
            </setting>
         </settingDesc>
         <particDesc>
            <listOrg>
               <org xml:id="Redna-38-1996-03-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 13. MARCA 1996 OB 10.17 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 38. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Ivan Sisinger, Drago Šiftar, dr. Leo Šešerko, Štefan Matuš,
                  Lojze Peterle, Jože Lenič, Borut Pahor, dr. Mateja Kožuh-Novak, dr. Peter Tancig,
                  Brane Eržen za popoldanski del seje, Feri Horvat, mag. Janez Kocijančič, Geza
                  Džuban, dr. Bojan Korošec, Ciril Pucko, Jana Primožič do 12. ure in dr. Janez
                  Podobnik do 12. ure. Prosim, da ugotovimo prisotnost v dvorani! Prosim, da se
                  udeležite ugotavljanja prisotnosti! Še vedno ugotavljamo sklepčnost! <stage xml:id="Redna-38-1996-03-13.stage2">(45
                     prisotnih.)</stage> Dobro smo začeli. Ponovno vas prosim, da ugotovimo
                  sklepčnost! <stage xml:id="Redna-38-1996-03-13.stage3">(48 prisotnih.)</stage> Ugotavljam, da je Državni zbor sklepčen
                  in lahko odloča. To je sicer relativno mejna ugotovitev. Upam, da bomo dopolnili
                  naše klopi v nadaljevanju.</p>
               <p>Na to sejo sem vabil predstavnike Vlade Republike Slovenije, ter jih lepo
                  pozdravljam oziroma predstavnici.</p>
               <p>Začeli bomo z obravnavo včeraj prekinjene 2. in nato še 6. točke, torej iz sporeda
                  ratifikacij, nato pa bomo prešli na odločanje o uskladitvenem amandmaju k predlogu
                  zakona o lastninjenju spomenikov in znamenitosti v družbeni lastnini, to je k 10.a
                  točki dnevnega reda ter nato po dnevnem redu dalje.</p>
               <p>Prehajam torej na <title>2. TOČKO DNEVNEGA REDA - PREDLOG ZAKONA O RATIFIKACIJI
                     SPORAZUMA O ZNANSTVENEM IN TEHNOLOŠKEM SODELOVANJU MED VLADO REPUBLIKE
                     SLOVENIJE IN VLADO REPUBLIKE BOSNE IN HERCEGOVINE</title>.</p>
               <p>Pri tem zakonu so bila včeraj zastavljena vprašanja glede prevoda in prevodu
                  uporabljenih izrazov. Prejeli smo odgovor predlagatelja, torej Vlade Republike
                  Slovenije. Sprašujem, ali odgovor zadošča, ali želi še kdo besedo? Gospod Tone
                  Peršak ima besedo.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Jaz sicer ne vidim predstavnika ministrstva
                  oziroma Vlade, ki je poslala to pojasnilo. Rad bi pa to pojasnilo komentiral. V
                  zvezi s prvim delom pojasnila, ko pravi Vlada, češ da so na pojem bosanski jezik
                  pristali zaradi tega, ker je to zahtevala partnerska stran, bi rad postavil v
                  bistvu načelno vprašanje.</p>
               <p>Če v takem primeru, ko se sklepa bilateralni ali pa mednarodni sporazum, ali pa,
                  recimo tudi v nekem primeru, ko bi nekdo predlagal tukaj zakon, pa bi v njem
                  zahteval uzakonitev tako rekoč kategorije, ki po strokovnih merilih ne obstaja -
                  včeraj smo imeli to vprašanje v zvezi z mnenjem sekretariata, recimo o nekem
                  drugem problemu, na malo drugačen način - ali potem ta Državni zbor lahko, recimo
                  temu, nonšalantno prezre, zlasti v primeru, ko celo tako opozorilo je, to
                  opozorilo in pač na nek način uzakoni nekaj, česar po strokovnih merilih ni ali pa
                  kar po strokovnih merilih ni sprejemljivo. Spoštujem to kurtoaznost naše strani v
                  teh pogajanjih, vendar je najmanj, kar bi bilo pričakovati, bi bilo pričakovati
                  to, da bi naša stran opozorila, da je to, vsaj s strokovnega vidika, vprašljivo in
                  ali lahko to rešuje v skladu s stroko, ki velja, vsaj v svojem delu. Za stroko, ki
                  govori o slovanskih jezikih, tega jezika ni po strokovnih merilih. Ne glede na to,
                  da seveda sem za to, da se z Bosno in Hercegovino sklene sporazum, ne samo takšen,
                  kakšen drug, in da imamo mi naklonjeno stališče do te države in njenih potreb,
                  ampak s tem, kar je tukaj napisano, smo na nek način z naše strani pristali na
                  politično tezo, ki se poskuša uveljaviti že v Bosni in Hercegovini, da obstaja
                  tako imenovani bosanski ali bošnjaški narod, poleg že uveljavljene teze o
                  muslimanskem narodu, hrvaškem narodu itn. v Bosni in Hercegovini, da obstaja v
                  skladu s tem tudi bošnjaški ali pa bosanski jezik itd. To ima seveda določene
                  politične implikacije.</p>
               <p>Drugo je pa, kar zadeva pojem narod v tem besedilu. Sedaj opravičilo, da je bil,
                  ta pojem bil usklajen že v vseh predhodnih postopkih, seveda ne kaže na
                  temeljitost tega ministrstva, ampak na njegovo ali pa vsaj na malomarnost
                  pogajalcev tudi v predhodnih fazah. S tem, ko mi napišemo v to besedilo, in če smo
                  napisali še v kakšno prej pojem narod, smo povedali naslednje, da ta sporazum, če
                  ga beremo konsekventno, velja samo za slovenski narod in za tiste, ki so po
                  narodnosti Slovenci v tej državi. Ne velja, recimo, ne za gospo Pozsonec, ne za
                  gospoda Battellija in še za koga ne, ki je državljan te države. Kajti potrebno je
                  vendarle povedati, da pojem narod v slovenščini in v hrvaščini oziroma v srbskem
                  jeziku, ali tudi v tem, pogojno sedaj sprejetem bosanskem jeziku, ne pomeni isto.
                  In če, kajti po tej logiki bi mi lahko napisali v naš sporazum tudi pojem raja ali
                  pa, ne vem, pojem naša zemlja, na primer v smislu pojma naša država ali kaj
                  takega. To preprosto ne zdrži. In če je to nekdo spregledal sedaj, je spregledal
                  nekaj zelo bistvenega, kar izhaja iz naše Ustave. Da je ta država sicer nastala v
                  skladu s pravico slovenskega naroda do samoodločbe, ampak da je to država
                  državljanov Slovenije in da ima v njej oblast ljudstvo, tako kot piše v ustavi in
                  je s tem, ko se to sprejema na ta način in ker je to pač zunanje ministrstvo
                  oziroma Vlada na ta način opravičuje, narejeno nekaj, kar je najmanj v nekem hudem
                  načelnem nesoglasju z ustavo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima besedo. Izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Prav lepa hvala za besedo. Jaz se popolnoma strinjam z gospodom Peršakom. Mislim,
                  da ta predlog zakona o ratifikaciji ravno zaradi tega ni sprejemljiv oziroma ga ne
                  smemo ratificirati, dokler se te zadeve ne uredijo. Jaz bi še na nekaj opozoril,
                  ko se govori o bosanskem oziroma bošnjaškem jeziku. Tukaj gre tudi za pravno
                  vprašljivost kompletnega sporazuma. Dejstvo je, da ta jezik ni zaveden v nobenem
                  spisku slovanskih jezikov ali česa podobnega in v bistvu ta jezik ne obstaja. In
                  ker ne obstaja, pomeni, da je v najboljšem primeru v fazi nastajanja. In če je v
                  fazi nastajanja, pomeni, da se termini šele formirajo in pojmovno niso definirani.
                  V tem primeru lahko pride do pravnih problemov, če se bo termin, ki ga danes
                  ljudsko uporabljajo za pojasnitev določene zadeve, če se bo v knjižni obliki
                  uporabljal za nekaj drugega, v tem primeru je lahko kompleten sporazum neveljaven
                  oziroma lahko na škodo ene teh podpisnic oziroma partneric. Dejansko nam to
                  nekako, prej je gospod Peršak govoril o Avstriji in o nemškem jeziku. Jaz bi dal
                  še bolj konkreten primer - Švica. To je ravno tako, kot če bi v sporazum o
                  tehničnem sodelovanju med Slovenijo in Švico napisali, da je v slovenskem in v
                  švicarskem jeziku. Lepo vas prosim! To, če nič drugega, kaže na ignoranco tistega
                  ministrstva, ki je ta sporazum pripravljalo. In sodim, da je potrebno napisati ta
                  sporazum ali v srbskem ali v hrvaškem jeziku, ne pa v neobstoječem. Še enkrat
                  opozarjam, gre tudi za pravno vprašljivost, če bo, recimo, v knjižni obliki nekoč
                  ta jezik definiran in če bodo termini definirani kako drugače, kot je to
                  zabeleženo v našem sporazumu. Vemo pa, da je naša Vlada v bistvu nesposobna
                  popravljati kakršne koli napake, ki jih stori. Zato bi apeliral na ta Državni
                  zbor, da danes te ratifikacije ne sprejmemo in da naj ministrstvo te zadeve
                  popravi in potem v naslednjem, v doglednem času to zadevo sprejmemo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Baškovič ima besedo, potem pa še gospod Izidor Rejc.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Ker se v zadnjih razpravah tudi pojavlja vprašanje, da je to pravno
                  vprašanje in da ima pravni značaj, bi rad samo to povedal, da mi nismo tega na ta
                  način opazovali. Tu gre za politične, tudi nekatere druge poudarke. Če bi hoteli
                  govoriti o pravni plati, bi morali pogledati, kako ima sedaj država Bosna in
                  Hercegovina to urejeno v svojih aktih. Gotovo ima nek akt ustavne narave in tam
                  najbrž opredelitev o tem, kateri jezik je v tej državi uradni jezik. Tega ne
                  poznam, res ne poznam. Ampak verjetno bi morali v to smer, če bi hoteli to
                  utrjevati in razpravljati, najprej to poiskati, kot je naša država seveda, kot je
                  njihova, kot je Hrvaška zdaj, kot je Makedonija. Iz zgodovine pa vemo, kako je
                  bilo v Bosni in Hercegovini. Tam so bili vsi jeziki enakopravni, vse pisave
                  enakopravne in je tam uradni list izhajal v cirilici in v latinici, časopisi, na
                  primer takrat Borba za izdajo za Bosno ali pa njihovo Oslobo|enje ali kar je že
                  takrat bilo, so izhajali izmenično v latinici in cirilici, da je bil to poseben
                  srbohrvatski jezik z nekim dodatkom, ki se je reklo, s historičnim dodatkom, ki se
                  je uveljavljal. To so bile te komplikacije. Kaj je pa sedaj? Srbski del Bosne bo
                  verjetno prevzel - ne bo srbohrvaščina, ampak bo verjetno srbščina, Herceg-Bosna
                  bo gotovo na hrvaščino. Ampak država Bosna in Hercegovina in njena Vlada, ki se tu
                  pojavlja, pa mora imeti neko vizijo svojega jezika. Ali je ta že pravno dana ali
                  ne, bi morali to seveda pogledati. Vemo tudi, da imajo Hrvati zdaj hrvaščino, so
                  jo pač tako proglasili, čeprav je bila prej srbohrvaščina v latinici. In
                  srbohrvaščino so imeli Srbi v cirilici. Zdaj so se pa razdelili, ampak to še ni
                  lingvistično - mislim, ne vem, če je pravno do kraja vse to čisto. Mislim, te
                  stvari so s pravnega vidika vendarle še zamotane in zato ne bi delal pravnega
                  problema. Če pa ga, poglejmo, kako je to sicer pri njih regulirano in kaj velja.
                  Samo toliko. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Izidor Rejc ima besedo. Replika? Repliko imajo, se opravičujem,
                  gospod Rejc. Gospod Zmago Jelinčič ima repliko, potem pa še gospod Jožef Kopše.
                  Ali imate vi tudi repliko? Pa gospod Peršak ima repliko. Želite vi tudi imeti
                  repliko, gospod Rejc?</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospoda Baškoviča bi opozoril, da sporazumi ne temeljijo na fikciji, ampak
                  temeljijo na pravnih dejstvih in mi moramo tudi spoštovati pravna dejstva, ne pa
                  kaj bo nekoč, če bo. Kdo pa pravi, da bo ta jezik?! Tudi v ustavni ureditvi
                  sedanje Bosne in Hercegovine, ki je de facto še ni, ni to zapisano notri, ni
                  definiran ta jezik. In tudi ni res, da je bila na Hrvaškem srbohrvaščina. Namreč,
                  Hrvati so izdali Veliki riječnik hrvatskog jezika, mislim da leta 1968, in ni bilo
                  srbskohrvatskog jezika. In v Srbiji so izdajali slovarje srbskega jezika. Navzven
                  je bil srbohrvaški jezik. Najbolj definiran je bil srbohrvaški jezik ravno v
                  Sloveniji zaradi tega, ker v bistvu</p>
               <p>mi nismo ločevali med tema jezikoma, vendar ta jezika sta bila zelo ločena, tako
                  na področju Hrvaške kot na področju takratne srbske republike. Mislim, da tukaj
                  pač ne moremo kar tako, ad hoc jemati te zadeve. Ravno tako ni bilo v Bosni
                  nobenih lokalnih dodatkov v jeziku, ampak so bili turcizmi, zajeti v slovarju
                  srbskega jezika in delno, bistveno manj v slovarju hrvaškega jezika. To je bilo
                  notri in to je bilo definirano. In zdaj ne moremo kar na pamet tegale, naj pa bo,
                  pa če oni mislijo, da imajo bošnjaški jezik, pa naj bo. Mislim, da to ne gre. Če
                  se ne moremo sporazumeti, v katerem jeziku, ali če oni tega ne morejo, napišimo
                  drugo ali tretjo verzijo v angleškem jeziku, ki bo obvezna in temelječa za vse
                  pravne sporazume med obema stranema. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše, izvolite. Imate repliko, gospod Černelič? Pred
                  vami bo še gospod Peršak na vrsti.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Vse ostalo je povedal gospod Jelinčič. Jaz bi rekel samo tole. Gospod Baškovič je
                  opozoril na to, predvsem bi morala Vlada paziti, da bi napisala v ta sporazum to,
                  kar v njihovih ustavnopravnih aktih piše. To pa je gospod Baškovič pravilno
                  ugotovil. In zato še enkrat pravim, tako kot včeraj, da zavrnemo tak sporazum, ki
                  ni ničemur podoben in kvečjemu žali čustva ali pa nas kaže <stage xml:id="Redna-38-1996-03-13.stage4">(kot
                     državo)</stage> neresno. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Se opravičujem, ker smo zapletli to stvar, vendar je v zvezi s tem zanimivo še eno
                  vprašanje. S katero vlado danes mi pravzaprav sklepamo ta sporazum? Ali ga
                  sklepamo z Vlado federacije Bošnjakov in Hrvatov ali samo z vlado tako imenovanega
                  bošnjaškega dela te federacije.</p>
               <p>Glede na datum, ko je bil ta sporazum sklenjen med vladama in glede na to, kar
                  piše v jeziku, bi bilo mogoče sklepati, da sklepamo samo z vlado enega dela
                  federacije. Zdaj je vprašanje, kaj to pomeni za naše odnose s federacijo, ki je
                  zdaj po Daytonu v bistvu država na tem območju. Tako da najmanj, kar je, bi bilo
                  dobro najbrž premisliti in verjetno tudi uskladiti z Vlado bosansko-hercegovske
                  federacije, ali so oni voljni preprosto prevzeti ta sporazum ali ne, ali pa bo to
                  res samo separatni sporazum enega dela te federacije s Slovenijo ali kako? Glede
                  na datum je logično - sklepamo z vlado muslimanskega dela države ne pa z vlado
                  celotne federacije in je tudi s tega vidika vprašljivo, kaj to sploh pomeni.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Franc Černelič ima besedo, potem pa še gospod Milan
                  Baškovič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Reepliciral bi gospodu Jelinčiču. Ugotovil sem, da hoče biti jezikovni
                  arbiter. Mislim, da ni naša stvar, da v tej smeri presojamo. Vsaka država zase
                  mora ugotoviti in seveda tudi dokazati, kaj obstaja in kaj ne. Rad bi pa opozoril
                  na naslednje. Za nas in za vsako na novo nastajajočo državo je zelo pomembno, da
                  dobi neka priznanja. In če gremo tu naproti toliko, da ratificiramo ta sporazum in
                  če to Bosancem pomeni, da na nek način pristajamo na termin, ki ga oni</p>
               <p>želijo uveljaviti, potem to storimo brez teh zapletov. Rad bi vas opozoril, da smo
                  Slovenci v prvi fazi osamosvajanja bili še kako pozorni na vsako drobno zadevo in
                  kako hvaležni za vsako drobno priznanje. Jaz nimam pomislekov in bom seveda
                  glasoval za ratifikacijo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Baškovič, izvolite.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Jaz bi rad samo to pojasnil na pojasnilo gospoda Jelinčiča. Jaz
                  ločujem knjižni jezik od uradnega jezika. Je hrvaški knjižni jezik, ki ga poznamo
                  in tako naprej. Ampak po državni ureditvi, ustavni in tako naprej, je bila pa
                  srbohrvaščina tudi na Hrvaškem, ampak v latinici je bila srbohrvaščina v Srbiji
                  kot cirilica. Državni jeziki so bili, mislim ti uradni, v katerih so tudi uradne
                  akte izdajali, pogodbe sklepali, uradni list izdajal, je bilo tako. Zato sem to
                  omenil. Medtem ko lingvistično obstaja hrvaški knjižni jezik, in naš, in drug, in
                  tretji. Tudi Hrvaška ima v sebi ijekavski, ekavski in je potem njihov knjižni
                  jezik iz tega izpeljan. Sedaj se približuje temu oziroma povzema tudi uradni jezik
                  na Hrvaškem, to je, ampak jaz sem vsem pokazal, kako je bilo do sedaj urejeno, se
                  to sedaj čisti na vse mogoče načine, tudi v Bosni. Nič drugega nisem hotel
                  povedati. Eno je knjižni jezik, drugo so pa uradni jeziki. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Izidor Rejc. Gospod Šetinc, želite besedo. Ja.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Hvala lepa, gospod podpredsednik, za besedo. Mene čisto nič ne moti to, kar je
                  tukaj napisano. Vidim, da imamo tukaj opravka z ratifikacijo sporazuma z Vlado
                  Bosne in Hercegovine, se pravi, nedvomno je to povedano, s kakšno vlado. Tako da
                  jaz tukaj v to ne zahajam in me tudi to ne moti. Zakaj me ne moti? Mi ne smemo
                  izhajati iz prejšnje navajenosti, ko smo seveda še pravkar govorili, da je obvezni
                  jezik v Jugoslaviji srbohrvaški itn. Vemo, da ko govorimo s Hrvati, da moramo
                  nekaj upoštevati, in da moramo določene njihove izraze poskusiti uporabiti, če jih
                  znamo. Mislim, da smo mi na slabšem v tem, ker smo se naučili nekega povprečnega
                  jezika, bom temu rekel, z nespecifičnostmi. Če ima srbski jezik sedaj morda precej
                  turških besed, jih bo imel morda bosanski jezik še več, hrvaški pač ima latinico
                  in seveda tukaj so velike razlike, nova politična scena in menim, da je najmanj
                  kar je, da jih dražimo na tem področju. Tudi mi bi bili zelo občutljivi, če bi nas
                  nekdo na podobnem držal nazaj. Menim, da je zato potrebno biti nekako njim na
                  voljo in naj oni sami odločajo o tem, kaj in kako je. Preveč časa so bili v
                  klavnici, da bi ne imeli pravice, da nekaj o tem tudi povedo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jelinčič, potem pa še gospod Kopše, za tem bo dobil
                  besedo gospod Marjan Šetinc.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospoda Rejca bi prosil, da Slovenije vendarle ne primerja z Bosno, pa četudi
                  posredno. Mislim, da je bistvena razlika med Slovenijo in med Bosno. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Jožef Kopše ima repliko.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospodu Rejcu bi rad rekel, da imam ravno slučajno in tukaj v klopi nekatere
                  stvari, kako so se Slovenci borili za svoj jezik, ki se pripravlja na 1998 leto ob
                  takratni deklaraciji zedinjene Slovenije. Lahko prebere, lahko vam posodim, bom
                  vnuka prosil, da mu posodim. Drugo, gospod Rejc. Slovenci hočemo biti - kar zelo
                  bedasto izzveni - priljudni, kadar govorimo v mešanici čudnih jezikov s temi
                  tujimi narodi, ker ne znamo pravilno hrvaško, ker ne znamo pravilno srbsko in
                  namesto da bi govorili potem v tujem jeziku, ki ga oba kolikor toliko ne znava ali
                  pa ga znava. Moram reči, da kljub ostri kritiki bivšega sistema in gospodov
                  naslednikov, ki na levi strani tega parlamenta sedijo, jim moram dati priznanje.
                  Mnogi od njih so v zvezni skupščini govorili v slovenščini. Tisti, ki so pa
                  kvarili slovenski in pa srbski jezik, tisti pa se lahko še danes sramujejo. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod podpredsednik, gospod Kopše! To nima nobene zveze tako seganje v
                  preteklost.</p>
               <p>To je čisto brez potrebe. Oni so sedaj postali država, pravno so priznani, z
                  Evropo se bodo spogledovali, kot smo se mi. Mi imamo polno nemškega, vedno
                  ameriškega, skozi več ameriškega in tako naprej. Skratka, pustimo to pri miru in
                  pustimo njim, da svoje uveljavijo. Oni imajo svojo Vlado in mi moramo spoštovati
                  njihov pravni red, ali je ali ni, tudi pri nas ga ni.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše, izvolite. Za repliko? Želite repliko, gospod
                  Anderlič?</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Rejc, jaz mislim, da to nima nobenega smisla, ker peljete na tisto
                  področje, za kar res nismo zadolženi. Bistvo je to, gospod Rejc, ker vi ste človek
                  iz vladne stranke, Vlada je pripravila kriminalen sporazum, ki ni ničemur spodoben
                  in ga je potrebno zavrniti, dokler ga ne pripravi, tako da bo razumljiv nam in
                  tistim, katerim podpisujemo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Kdo od vaju dveh želi repliko, gospoda Šetinc in Anderlič in gospod Partljič.
                  Najprej ima besedo gospod Marjan Šetinc. Potem bo na vrsti gospod Tone Anderlič,
                  potem pa še gospod Tone Partljič.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala za besedo, gospod podpredsednik. Spoštovane poslanke in poslanci! Mislim, da
                  je sporazum med državama narejen na običajen način, tako da državi vsaka zase
                  definirata jezik, v katerem imata zapisan sporazum. In v tem primeru bi bilo zelo
                  neumestno, da mi spreminjamo tisto, kar so oni zapisali. In zdi se mi, da bi s tem
                  na nek način spremenili način sporazumevanja. Mi bi določali partnerjem, v kakšnem
                  jeziku naj bo njihov sporazum. Jaz se ne bi spuščal v lingvistične probleme, ki so
                  nastali z razpadom Jugoslavije in tudi mislim, da bi bilo neumestno, da se ta zbor
                  spušča v te probleme. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Saj to so vse replike. Gospod Tone Anderlič ima besedo. Ne. Gospod
                  Tone Parljič ima potem besedo. Za njim bo na vrsti gospod Tone Peršak. Potem pa še
                  gospod Zmago Jelinčič.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Jaz se ne bi strinjal z naslednjim, da je Vlada pripravila kriminalen predlog
                  ratifikacije. Prišli smo do zanimivega problema, ki nas še čaka. Podobni problemi
                  nas najbrž še čakajo. Recimo, da bi srbska Krajina imela svojo državo, ali bi mi
                  tukaj razpravljali o srbskem krajinskem jeziku ali tako naprej? Ampak to je ena
                  stvar in mi v resnici, se strinjam, nismo tukaj zato, da Vladam določamo zadeve.
                  Meni se zdi zelo koristno, da ste opozorili, da ne bi kdo mislil, da nihče na to
                  ne misli, pa da smo kar sprejeli bošnjaški jezik, se mi s te strani zdi hvale
                  vredno. Ampak v konsekvenci pa moram reči, da bom glasoval za zakon in da ima
                  Šetinc prav, in gospod Baškovič. To je proces, ki ga mi ne moremo tukaj določiti,
                  niti nismo za to poklicani, še manj pa kvalificirani. Prav pa je, da nekdo
                  opozori, da nas to še čaka in kdo ve, kaj se bo še tam vse zgodilo, mi pa sedaj s
                  to vlado delamo ta sporazum in se meni zdi pomembno, da ga sprejemamo. Pomembno pa
                  se mi zdi tudi, da je nekdo opozoril, da se s temi jeziki tako hitro po domače
                  naredi, vendar, če delata sporazum, dve taki stvari, kot je Vlada, se mi zdi, da
                  je na nek način pogojno. Znanstvene, lingvistične zadeve pa bodo sledile. Nazadnje
                  se jeziki razvijajo. Politika je zadnja, ki lahko tukaj daje dobre odgovore. Kadar
                  koli jih je dajala, ga je lomila. Pač pa je to prekrasna stvar za politične
                  strasti. To pa tudi poznamo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak ima besedo.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi vendarle povedal tistim, ki tako dobro mislijo o Vladi, kako zgledno je to
                  pripravila, da v tem tekstu piše na eni strani sporazum se glasi v izvirniku v
                  slovenskem in bosanskem jeziku, nakar piše na naslednji strani, sledi besedilo
                  sporazuma v hrvaškem jeziku. In to govori najmanj o zelo zanikrni <q>"šlampariji"</q>, če
                  že ne o čem drugem.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEF KREFT:</speaker>
               <p>Hvala lepa. Gospod Zmago Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>En pojmovni primer, gospod Šetinc, vzel sem namenoma tak primer, ki ga boste
                  razumeli, stranka Krščanskih demokratov in v zadnjem času vedno bolj tudi stranka
                  Liberalnih demokratov, ki ste v koaliciji. Govorim o pojmu Teološke fakultete.
                  Teološka fakulteta je v Sloveniji, Bosna nima Teološke fakultete, Bosna ima
                  <q>"Medreso"</q>. <q>"Medresa"</q> je nekaj drugega, čeprav uči o veri, vendar uči o drugi veri.
                  Mislim, da tukaj in to je tisti primer terminološke razlike in take zadeve je
                  treba upoštevati, gospod Šetinc.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima še doktor Lev Kreft, potem pa še gospod Miroslav Mozetič.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Vsaka država mora predvsem skrbeti za svoje lastne interese. Razprava, ki poteka
                  danes, ni v našem interesu. Ta razprava, ki poteka danes, je pač v interesu
                  tistih, ki si želijo, da Republika Slovenija z nikomer na tem svetu ne bi mogla
                  vzpostaviti normalnih odnosov. Ta razprava vodi v situacijo, o kateri ta Državni
                  zbor meni, da je pristojen razsojati, kdo kje živi in s kakšnim jezikom ima
                  pravico govoriti in kako lahko svoj jezik imenuje. Razsoja o tem, kako naj se neka
                  država vzpostavlja, razstavlja in sestavlja. To ni v interesu Republike Slovenije.
                  In še drugo, zaradi česar to ni v interesu Republike Slovenije. Obstajajo stroke,
                  so obstajale in bodo, ki trdijo, da slovenskega jezika in slovenskega naroda ni.
                  Obstajajo politične stranke, jasno, v drugih državah s prav te skrajne desnice, ki
                  že ves čas in dolga stoletja razlagajo in govorijo, da slovenskega naroda in
                  slovenskega jezika ni. Dajejo mu drugačna imena ali razglašajo popoln neobstoj.
                  Obstajajo tudi take politične stranke, ki se utegnejo ali so že bile ali bodo kdaj
                  na oblasti s tem programom in temi pogledi. Bogata literatura torej dokazuje in se
                  je nanjo mogoče sklicevati, da slovenskega jezika in slovenskega naroda ni. Če
                  postane to meddržavno načelo, o katerem se bomo v vseh medsebojnih bilateralnih
                  stikih vsi na tem svetu pogovarjali najprej o tem, kako bomo dovolili drugemu, da
                  imenuje samega sebe, potem bo prvi, ki bo pri tem izgubil svojo mednarodno pravno
                  identiteto, Republika Slovenija in to najprej s svojimi sosedami. Zato seveda
                  prosim, da tako nevarno petelinjenje, ki se tiče stvari, ki se nas nič ne tičejo,
                  v tem Državnem zboru ne bi tako daleč odvlekli, da bo resnično škodilo interesom
                  te države. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Miroslav Mozetič ima najprej repliko, potem gospa Danica Simšič, potem
                  gospod Zmago Jelinčič, gospod Tone Peršak in gospod Jožef Kopše.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. V določenem delu se s kolegom Kreftom v celoti strinjam. Če hočemo, v
                  tem sporazumu piše bosanski jezik, to je pač opredelitev, ki so si jo postavili v
                  bosanski državi. Če hočemo mi trditi, da to ni to, potem jasno povejte, ampak to
                  je potem politična odločitev, da Slovenija ne priznava tistega, kar so oni pri
                  svoji državi, po svojem pravnem redu rekli, da je. Ampak to je potem politična
                  odločitev in jaz v tem smislu podpiram sporazum, da tam piše pač tisto, kar piše,
                  bosanski jezik. Je pa res to, kar je napaka, kar je opozoril Tone Peršak, v opombi
                  pa piše, da je v hrvaškem jeziku. Mislim, to je pa, ali je to zdaj tehnična ali je
                  to tipkarska ali kakšna napaka, to vsekakor mora biti popravljeno. Ne more enkrat
                  pisati, da je v takem jeziku, drugič v drugačnem.</p>
               <p>Kar zadeva pa to, kar gospod Jelinčič pravi, mislim, da je skoraj pod nivojem
                  kogarkoli, da bi se na njega obračal, vendar on misli, da vse ve. Zdaj, če bi on -
                  jaz ne vem točno, kaj pomeni <q>"Medresa"</q>, vem, da je to, lahko bi rekli, bogoslovna
                  šola, kar je isto kot teološka šola <stage xml:id="Redna-38-1996-03-13.stage5">(Teos je bog, logos iz grščine)</stage>
                  - to nima nobene veze z nobeno vero. Vsaka vera, ki proučuje neko zadevo v zvezi z
                  vero, v zvezi z bogoznanstvom, je bogoslovna šola. Gospod Jelinčič, tukaj vi sicer
                  verjetno marsikaj veste s področja cerkva, bolj malo pa verjetno s področja
                  teologije. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Danica Simšič ima besedo.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. No, jaz mislim, da je ta debata v enem delu seveda zelo
                  nepotrebna in si upam reči, da je pravzaprav za to odgovorna Vlada. Tista
                  opozorila, ki smo jih včeraj nekateri poslanci dajali in ki so bila danes ponovno
                  tukaj izrečena, da v tem sporazumu enkrat piše bosanski jezik, drugič pa hrvaški
                  jezik, so bila po mojem mnenju seveda umestna. In v tem odgovoru, ki ga daje
                  Vlada, seveda ni zajeta rešitev. V redu, če je ta bosanski jezik uradni jezik,
                  prav, potem naj bo tudi tako zapisano. Samo, potem je z vidika Slovenije do države
                  Bosne in Hercegovine žaljivo, da sledi sporazum jezika v hrvaškem</p>
               <p>jeziku. To je meni nerazumljivo in seveda ne morem, ali so pod črto ali nad črto
                  kakršnikoli očitki o tem, da tisti, ki na to opozarjamo, da je v našem interesu
                  to, da Slovenija ne bi sklenila sporazuma z nobeno državo, še najmanj morda z
                  Bosno in Hercegovino. Upam si to zelo glasno povedati, da takega interesa seveda
                  nimam, nenazadnje sem si prislužila kar nekaj časa nazaj že častni naziv zavoljo
                  zavzemanja za nekatere ljudi s tega področja, <q>"čifurka"</q>. Mislim pa, da je
                  neodgovorno od Vlade, da v tem, kar je danes prinesla v Državni zbor, ne poenoti
                  jezika. Če gre za bosanski jezik, potem naj bo to vselej bosanski jezik, ne pa
                  bosanski, v nadaljevanju pa hrvaški. In tukaj mislim, da slovenska Vlada dela
                  napake. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod Mozetič, jaz vam verjamem, da vsega ne razumete, ampak pojasnil vam bom.
                  Jaz sem govoril o <q>"Medresi"</q> s črko <q>"d"</q>, ne o <q>"Metresi"</q> s črko <q>"t"</q>.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Tone Peršak ima repliko, potem pa še gospod Jožef Kopše.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bi seveda rad v tem trenutku zelo odločno, tudi zaradi svoje osebne zgodovine,
                  zavrnil to, kar je nekako tudi meni pripisal gospod Kreft. Rad bi nekaj povedal.
                  Bom parafraziral na prenešen način Froma <stage xml:id="Redna-38-1996-03-13.stage6">(gospod Kreft gotovo ve, za kaj
                     gre)</stage>, in bom rekel tako, da tuje države lahko spoštuje in ceni in tuje
                  narode samo tisti, ki najprej spoštuje in ceni tudi svojo državo, svoj narod, svoj
                  jezik in tako naprej. Zdaj bom pa povedal, zakaj sem to rekel. Zaradi tega -
                  najprej to, kar je že gospa Simšičeva poudarila - ker mi žalimo, zdaj bom rekel
                  Bosance, na nek način s tem, da jim v tistem delu, ko smo se z njimi usklajevali,
                  pustimo bosanski jezik, potem pa jim povemo pod črto, da to v resnici ni bosanski,
                  ampak hrvaški jezik, ker bo v našem depoju shranjen v hrvaškem jeziku ta sporazum,
                  kot piše v tem sporazumu, ne v bosanskem. In drugič, ker sem pač želel opozoriti,v
                  skladu z odnosom do lastnega jezika, da bi bilo najmanj kar bi bilo potrebno,
                  potrebno premisliti, ali se pojem, ki se v njihovem jeziku, kakorkoli ga že
                  imenujemo, uporablja kot pojem narod, smiselno prevede v slovenščino, v tem
                  primeru kot ljudstvo ali kot narod. Ker če se prevede kot narod, ima to, ker gre
                  za naš zakon in za sporazum, ki ima za to državo značaj zakona, pač se pri nas
                  uporablja drugače, kot se uporablja pri njih. In tega vsekakor ni mogoče razumeti
                  kot nasprotovanje sporazumu in še najmanj kot nasprotovanje temu, da bi Slovenija
                  imela dobre odnose z Bosno in Hercegovino. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše, potem pa še gospod Ivo Verzolak.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujočemu bi rad rekel, da je zelo spretno, tudi za javnost, če jo je kaj
                  danes, obrnil problem. Nobeden ni želel in nobeden ne želi, jaz vsaj tega nisem
                  začutil, žaliti države Bosne in Hercegovine ali kako se že sedaj imenuje, in
                  nobeden ni tega sprovuciral. Vsa ta provokacija je nastala na osnovi pravne
                  razlage gospoda Baškoviča včeraj in je peljala drugo pot. Gospod Peršak je dokazal
                  nelogičnost v tem sporazumu in je ta dokazana. Bojim se, da moji kolegi poslanci
                  iz vladnih strank za vsako ceno branijo vladni predlog, tudi take stvari in
                  speljejo stvar popolnoma na druge pogovore, na lingvistične pogovore. Predlog je
                  potrebno na osnovi tega, kar smo tukaj jasno in glasno povedali, zavrniti in te
                  stvari mora Vlada popraviti in naj pride v Državni zbor. Vemo, da smo Državni
                  zbor, ki razsoja o predlogih Vlade in ne moremo si dovoliti, da bomo vsak na hitro
                  skupaj skresan predlog sprejeli. Pa če gre za samo take napake kot je to. Nobeden
                  še tudi ni tega, kar je predlagal gospod Baškovič danes in včeraj, pregledal in
                  tudi on sam ne ve, kaj piše v ustavnopravnih aktih, hrvaško-bosanske federacije,
                  kakšen jezik uporabljajo? Tega niti Vlada ne ve, tega ne ve gospod Baškovič in
                  tega še danes nobeden tukaj ni zvedel. Zato naj Vlada predlog vzame nazaj, naj te
                  stvari pregleda in naj na osnovi njihovih pravnih aktov izpostavi takšen predlog,
                  da bo sprejemljiv za nas in za bosance. Mi tvegamo, s tem da tudi žalimo neka
                  čustva. To je še vendarle znotraj Bosne federacija s Hrvaško, znotraj Bosne je, to
                  je trojna federacija in mi v vsakem primeru, kakorkoli zagovarjamo eno, drugo ali
                  tretjo stvar in kadar si zmišljujemo in to vpisujemo v naše bilateralne sporazume
                  z Bosno, žalimo obvezno nekoga izmed teh. Da vam povem primer, reakcijo. Pred
                  kratkim, predvčerajšnjim, sem srečal gospo, ki je iz Dobrinje, iz Sarajeva, prišla
                  sklepat posle v Ljubljano in mi je med drugim rekla: <q>"Veš kaj, jaz sem Bosanka.
                  Najbolj sovražim, če mi kdo reče bošnjakinja."</q> Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Verzolak ima besedo, potem pa še gospod Milan Baškovič.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Pri vsej tej zmešnjavi, ki se pojavlja tukaj za govornico, ker ne
                  vemo, v kakšen jeziku naj bo ta sporazum napisan in se ne moremo uskladiti,
                  predlagam, da se naša Vlada posvetuje z bosansko vlado in naj oni odločajo in
                  povedo, v katerem jeziku naj bo to napisano. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Milan Baškovič ima besedo. Izvolite. In potem še gospod Tone
                  Anderlič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Meni je že odveč, da se moram toliko oglašati, ampak sedaj sem pa naletel na to
                  čudovito kombinacijo hrvaškega jezika. Mislim, da tukaj gre za nerodnost, ki je
                  pri nas nastala. Poglejte! Jaz imam tukaj, to kar smo dobili mi uradno od Vlade.
                  Sedaj samo pojasnjujem dejstva. In tukaj je zakon, ki govori tako in tako, v
                  slovenskem in bosanskem jeziku. Dodan je sporazum v slovenskem in v tem tako
                  imenovanem bosanskem jeziku, ki je resnično neke vrste prilagojena hrvaščina v
                  latinici. Ampak tukaj je to napisano, tako kot je od A do Ž, spodaj celo piše
                  takole: ta sporazum je sestavljen, a ja, da dam hrvaški oziroma bosansko
                  terminologijo: - <q>"Ovaj sporazum je sastavljen na slovenačkom i bosanskom jeziku,
                  pri čemu su oba teksta jednako verodostojna."</q> <stage xml:id="Redna-38-1996-03-13.stage7">(To je običajna dikcija v
                     mednarodnih aktih.)</stage> Sastavljeno i potpisano u Ljubljani,<q>" - to je celo
                  z roko napisano - dana 28.9.19... godine. Za Vladu Bosne i Hercegovine ta, za
                  Vladu Slovenije ta."</q> Se pravi, oni so dosledno uporabili jezik, ki ga v latinici
                  sedaj uporabljajo očitno kot uradni. In naš poročevalec, to je pa tisto bistvo
                  sedaj, je objavil samo slovenski del sporazuma in si je svojevoljno dovolil
                  opombo, moram videti, kako je do tega prišlo, sledi besedilo sporazuma v hrvaškem
                  jeziku. To je nerodnost za mene, nehotena očitno ali pa nekdo je na hitro gledal
                  pa rekel, to je hrvaščina. Ni pogledal, kaj je, kako je označeno in kako je
                  deklarirano. To so dejstva. Če to kaj pomeni ministrstvu, prepuščam vam, ampak gre
                  samo za pojasnitev, kako se je hrvaški jezik znašel na mestu, da je kompletno
                  objavljen v njihovem jeziku, kot bo v Uradnem listu sedaj, bo v obeh verzijah.
                  Zakon to napoveduje, sporazum se v izvirniku glasi v slovenskem in bosanskem
                  jeziku in bosta obe verziji morali biti objavljeni. Pri tem je pa res nerodno, to
                  pa pritrjujem Peršaku, ta narod, ampak to je verjetno v sporazum zašlo verjetno iz
                  <q>"šlamparije"</q>, da tako rečem, ker pojem narod bi tukaj bilo bolje iskati kot
                  sodelovanje za obe državi in konec ali pa za državljane teh držav. Narod je pa
                  nacija ali pa ljudstvo in mi smo imeli vedno probleme v vseh takih prevajanjih,
                  kadar se je ta termin pojavil. Tu gre za premajhno pozornost, ampak mislim, da to
                  ni ne vem kakšna nesreča. Je pa dejansko to. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Anderlič, izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani, jaz bom predlog zakona vsekakor podprl, ker menim, da ni mogoče v to
                  diskusijo vnašati nikakršnih dilem, s kom mi to podpisujemo, ali z Bosno in
                  Hercegovino, ali s federacijo in tako naprej. Jasno je, da je Bosna in Hercegovina
                  mednarodno priznana država, da je članica OZN in tako naprej in da mi s to državo
                  urejamo odnose. V našem interesu je, da imamo tako s to državo, kot želimo od
                  Lichtensteina do Estonije in ne vem s katerimi državami še, urediti bilateralne
                  ali multilateralne odnose. In zelo slabo bi bilo za odnose, tako gospodarske kot
                  kulturne in tako naprej, če na tehnološkem in znanstvenem področju ne bi poenotili
                  določenih stvari. Mislim, da na nobenem drugem področju, če ne spoštuješ
                  standardov in če nimaš teh stvari usklajenih, najbrž ne moreš dobro sodelovati.
                  Žal mi je, da se je Državni zbor spustil na ta nivo in v to diskusijo, potem ko je
                  tudi Odbor za mednarodne odnose vedel za to namero, da bo podpisan sporazum, da
                  sta ga ministra naše Vlade in bosansko-hercegovske podpisala, tako kot se vsi
                  sporazumi podpisujejo in da ima naša Vlada po zakonu o Vladi to pravico in to
                  možnost pred tem, ko seveda vse stvari uskladi. Na nas pa je, da to zadevo
                  zavrnemo ali sprejmemo. Jaz bom to podprl, ker se mi zdi bistveno bolj pomembno za
                  to državo in s tem tudi kažemo, kako želimo biti odprti, se povezovati z vsemi
                  tistimi, ki podobno mislijo o podobnih stvareh kot mi. Tukaj ne gre za nobeno
                  naklonjenost eni ali drugi politični opciji, narodu, nacionalnosti, etični skupini
                  ali kakorkoli drugače, ampak gre preprosto za odnos države z državo. In jaz
                  prisegam na to, da je Bosna in Hercegovina država, ki smo jo tudi mi priznali v
                  nekem paketu, da je v mednarodnem prostoru, kljub temu, da je v težki situaciji in
                  da se mnogokrat težko postavi ob bok vsem drugim zaradi težavnih razmer, vojne in
                  tako naprej, ki tam so in menim, da bi na ta način Slovenija pokazala dodatno
                  gesto, da jo spoštuje v njenem prizadevanju za utrditev samostojnosti in države
                  kot take. Še enkrat pravim, da bom to podrl.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Le glede napake - prve, ne druge - glede tega, kako se v Sloveniji v
                  slovenskem jeziku reče narodu in ljudstvu, je tako: mi sprejemamo vse sporazume,
                  ki prihajajo v ratifikacijo kot zakon o ratifikaciji seveda v obeh verzijah, ki
                  sta obe enakovredni, enako verodostojni in uradni. Tudi ta zakon o ratifikaciji
                  smo prejeli v obeh besedilih in obe besedili sta povsem ustrezni, sta brez vsake
                  napake. Objava v našem Poročevalcu redno pri objavi te vrste zakonov izpušča
                  besedilo v jeziku države sopodpisnice in dodaja opombo, s katero se ugotavlja, da
                  tukaj sledi besedilo v tem in tem jeziku. In bomo pregledali seveda disketo, na
                  osnovi katere je bila zadeva natisnjena v Poročevalcu in ugotovili, ali je bila ta
                  napaka na disketi, ki smo jo dobili od Vlade, ali je to napaka, ki smo jo dodali
                  sami v Državnem zboru. V vsakem primeru pa, mislim, da mora biti jasno, da ta
                  napaka nikoli ni bila in nikoli ne more biti del tistega, kar sprejemamo. To je
                  opomba v Poročevalcu, ki se izvirnika besedila čisto nič ne tiče. To je dodatek,
                  ki olajša objavo v Poročevalcu, ker bi sicer vsakič morali v vseh jezikih pač to
                  objavo zagotoviti. Kot lahko vidite pri naslednji točki, ki smo jo pustili odprto,
                  je tam celo vladna opomba, da kdor želi, si lahko hindujsko verzijo ogleda v
                  prostorih Ministrstva za zunanje zadeve. Skratka, ta opomba je napačna. Ampak ta
                  napaka nima nobene zveze z zakonom o ratifikaciji in kje je bila povzročena, pač
                  glede na to, da je zašla na disketo, ki je bila natisnjena v Poročevalcu, potem
                  bomo seveda ugotovili, ampak nikoli ni bila in nikoli ne more biti del zakona, ki
                  ga sprejemamo. Del zakona, ki ga sprejemamo, je seveda tisti del uradnega
                  besedila, ki je v jeziku države sopodpisnice, ki ga pa mi v Poročevalcu običajno
                  ne objavljamo.</p>
               <p>Gospod Jožef Kopše ima repliko. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje! Dal bom proceduralni predlog, da se umakne, ne da se ne
                  sprejme, vendar da se umakne z dnevnega reda ratifikacija tega sporazuma, ker smo
                  sedaj prišli v zelo neroden položaj. Ugotovljene so določene napake, sporazumi so
                  podpisani, ne moremo žaliti nobene države ali pa sopodpisnice tega sporazuma, se
                  pravi priznane države, kot je rekel gospod Tone Anderlič in moramo pa na vsak
                  način odpraviti in nakazati napake, ki se dogajajo. Zato predlagam, da umaknemo z
                  dnevnega reda in dobimo urejeno besedilo v Poročevalcu in vsepovsod drugje. Ko
                  dobimo urejeno besedilo, lahko o tem odločamo, ker tega presedensa si ta Državni
                  zbor več ne more dovoliti, da bo deloval samo kot glasovalni stroj, saj vendar smo
                  zato tukaj, da nekaj malega preberemo.</p>
               <p>Drugo pa je, za kar bom izrabil to obrazložitev še za rahlo repliko, če dovolite
                  gospod podpredsednik, gospodu Anderliču. Moram reči, da kadar vodja poslanske
                  skupine najmočnejše stranke, zastopane v parlamentu in najmočnejše vladne stranke
                  govori, da Državni zbor komplicira, ne vidi pa napak nikjer drugje in svoje
                  poslance postavlja, predvsem svoje poslance iz svoje poslanske skupine pred težo,
                  da brani na vsak način in za vsako ceno Vlado in slabo upravo Državnega zbora, je
                  to katastrofa za Državni zbor. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše, saj to je včeraj že povedal moj kolega, včeraj
                  predsedujoči. Mi smo zadevo uvrstili na dnevni red in je seveda ne moremo
                  umakniti. Mi lahko samo glasujemo o predlogu, ki ga je dalo tudi matično delovno
                  telo, da se ta zakon sprejme in tisti, ki so proti temu, bodo pač glasovali proti
                  stališču matičnega delovnega telesa. Imamo možnost točko neskončnokrat prekinjati,
                  dokler traja seja in tako dalje, ampak ne moremo preprečiti glasovanja v tem
                  primeru. Gospod Tone Anderlič želi replicirati. Izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Hvala bogu, da mi ni treba pritiskati na poslance LDS, kajti tega ne bi počel v
                  nobenem primeru, kajti ta skupina je demokratična že sama po sebi, kaj šele po
                  načinu dela, ki smo ga uvedli. Bi pa zagotovo moral poudariti to, da gospod Kopše,
                  če ne razumete in ne poznate zakona o Vladi, in če ne veste, kakšne pristojnosti
                  ima Vlada, in da Vlada ima pravico podpisati sporazum in ga je tudi podpisala, da
                  Državni zbor ima pa pravico zakon ratificirati ali pa ga zavrniti. Napaka s tem
                  jezikom ni nastala v Vladi, ampak je nastala v Državnem zboru. V Državni zbor sta
                  prišli obe verziji in zaradi načina dela, da ne obremenjujemo in papirja in
                  poslancev in tako naprej z razmnoževanjem v obeh jezikih, tudi hindujščina je bila
                  tukaj omenjena, se seveda ta praksa uveljavlja, tako da si, kdor si želi, in če bi
                  gospod Kopše želel ali pa res tako prebral, kot je, bi lahko šel pogledat v
                  vodstvo, ali ne vem, kje je originalna verzija, da bi jo tudi prebral. Tega ni
                  želel. Očitno ga je nekdo drug spomnil tukaj v dvorani <stage xml:id="Redna-38-1996-03-13.stage8">(in to je bil gospod
                     Peršak)</stage>, da je tam nekaj drugega in on se je seveda na to obesil in iz
                  tega hoče tukaj pravzaprav stvar zakomplicirati. Jaz nimam druge izbire, kot da se
                  odločam za ali proti, ker nimam pripomb in ker sprejemam ta sporazum, bom seveda
                  glasoval za, kot sem rekel. Bom pa seveda vedno branil v tem parlamentu, tudi
                  takrat, če bi bila kakšna druga vlada, da ima Vlada po svojih pristojnostih, glede
                  na zakon o Vladi, pravico, da to tudi počne. Mnogo prevečkrat v tem zboru Vlado
                  postavljamo v neko situacijo izvršnega organa, kot je bil včasih izvršni svet, in
                  mogoče bi gospod Kopše želel, da gremo nazaj v tisti čas, ko je skupščina nalagala
                  izvršnemu svetu, kaj mora narediti, ne pa, da je to po zakonu ločeno, kaj je
                  zakonodajna, kaj izvršna in kaj še kakšna druga oblast. In jaz se bom tudi takrat
                  zavzemal, ko mogoče naša stranka ne bo v Vladi, kajti drugače gremo nekam nazaj.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, ali je napaka nastala v Vladi ali v Državnem zboru, bomo šele
                  ugotovili. Gospod Jožef Kopše, izvolite. Ne, ni nastala v Državnem zboru, ampak se
                  ne ve, ali je nastala v Državnem zboru ali Vladi, kajti diskete, ki gredo v tisk,
                  prav tako da Vlada. Izvolite, gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje! Pravi dokaz je sedaj replika gospoda Anderliča, ki gre osebno
                  na poslanca, v strašni svoji veri in svoji potrebi, da obrani Vlado. Moram pa
                  seveda, ker je to bila osebna replika na samostojnega poslanca Jožefa Kopšeta, ki
                  na žalost, tudi po svoji krivdi verjetno nima nobenih služb za seboj, nima za
                  seboj ničesar, zakone še vedno bere in nima nobene potrebe, da bi mu kdo napisal
                  na list številko zakona po dnevnem redu in te liste dodelil in napisal gor glasuj
                  za, proti ali glasuj po svoji volji ali se vzdrži, kot ima to največja stranka,
                  demokratično urejena od znotraj, Liberalna demokracija. Če ne verjamete, vam lahko
                  pokažem tak list.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne, zaključujem razpravo.</p>
               <p>Dajem najprej na glasovanje predlog sklepa, da glede na to, da ni bil vložen noben
                  amandma, glasujemo o zakonu v celoti. Seveda, če ena tretjina glasuje proti, temu
                  bomo glasovali o zakon pač po členih. Ugotovimo sklepčnost! <stage xml:id="Redna-38-1996-03-13.stage9">(48
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage10">(42 poslancev.)</stage> Je kdo proti? <stage xml:id="Redna-38-1996-03-13.stage11">(3
                     poslanci.)</stage></p>
               <p>Ugotavljam, da bomo glasovali o zakonu v celoti.</p>
               <p>Dajem zakon v celoti na glasovanje. Ugotovimo sklepčnost! <stage xml:id="Redna-38-1996-03-13.stage12">(47
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage13">(39 poslancev.)</stage> Je kdo proti? <stage xml:id="Redna-38-1996-03-13.stage14">(2
                     poslanca.)</stage></p>
               <p>Ugotavljam, da smo zakon v celoti sprejeli.</p>
               <p>Zaključujem to točko dnevnega reda.</p>
               <p>Prehajam k včeraj prav tako prekinjeni <title>6. TOČKI DNEVNEGA REDA - PREDLOG
                     ZAKONA O RATIFIKACIJI SPORAZUMA O ZNANSTVENEM IN TEHNOLOšKEM SODELOVANJU MED
                     VLADO REPUBLIKE SLOVENIJE IN VLADO REPUBLIKE INDIJE</title>.</p>
               <p>Prejeli smo, v skladu z našim sklepom dopis predlagatelja, s katerim nam daje novo
                  prvo stran zakona in sprašujem, če ima kdo na to še kakšno pripombo? Ali lahko
                  preidemo h glasovanju pri 6. točki dnevnega reda? Želi še kdo besedo? Ugotavljam,
                  da ne.</p>
               <p>Dajem na glasovanje najprej predlog proceduralnega sklepa glede na to, da ni bil
                  vložen noben amandma, da glasujemo o zakonu v celoti. Kot že veste, če bi bila več
                  kot ena tretjina proti, bomo glasovali po členih. Ugotovimo sklepčnost! <stage xml:id="Redna-38-1996-03-13.stage15">(47
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage16">(39 poslancev.)</stage> Je kdo proti? <stage xml:id="Redna-38-1996-03-13.stage17">(2
                     poslanca.)</stage></p>
               <p>Ugotavljam, da smo sklep sprejeli.</p>
               <p>Dajem na glasovanje zakon v celoti. Ugotovimo sklepčnost! <stage xml:id="Redna-38-1996-03-13.stage18">(46
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage19">(36 poslancev.)</stage> Je kdo proti?
                  <stage xml:id="Redna-38-1996-03-13.stage20">(Nihče.)</stage></p>
               <p>Ugotavljam, da smo zakon v celoti sprejeli.</p>
               <p>S tem zaključujem tudi to točko dnevnega reda.</p>
               <p>Prehajam na <title>10.A TOČKO DNEVNEGA REDA - PREDLOG ZAKONA O LASTNINJENJU
                     SPOMENIKOV IN ZNAMENITOSTI V DRUŽBENI LASTNINI</title>, kjer smo imeli tretjo
                  obravnavo znotraj hitrega postopka, pri kateri smo prekinili sejo, da bi bil
                  pripravljen uskladitveni amandma k 7. členu predloga zakona o lastninjenju
                  spomenikov in znamenitosti v družbeni lastnini.</p>
               <p>Ta amandma so predlagatelji vložili, prejeli ste ga danes na klop. In sprašujem
                  predlagatelje in Sekretariat za zakonodajo in pravne zadeve, če želijo besedo v
                  zvezi s tem uskladitvenim amandmajem? Kot veste, razprave o uskladitvenih
                  amandmajih sicer ni, potem je možnost obrazložitve glasu. Želi besedo?
                     <stage xml:id="Redna-38-1996-03-13.stage21">(Ne.)</stage></p>
               <p>Dajem torej na glasovanje uskladitveni amandma k 7. členu predloga zakona o
                  lastninjenju spomenikov in znamenitosti v družbeni lastnini. Ta amandma se glasi:
                  V prvem odstavku 7. člena se besedi <q>"z odločbo"</q> nadomestijo z besedami <q>"s posebnim
                  sklepom"</q>. Ugotovimo sklepčnost! <stage xml:id="Redna-38-1996-03-13.stage22">(47 prisotnih.)</stage></p>
               <p>Kdo je za? <stage xml:id="Redna-38-1996-03-13.stage23">(35 poslancev.)</stage> Je kdo proti? <stage xml:id="Redna-38-1996-03-13.stage24">(2
                     poslanca.)</stage></p>
               <p>Ugotavljam, da smo uskladitveni amandma sprejeli. In preden dam na glasovanje
                  zakon v celoti, sprašujem sekretariat, če je potrebno še kaj dodati?
                     <stage xml:id="Redna-38-1996-03-13.stage25">(Ne.)</stage></p>
               <p>Dajem torej na glasovanje zakon v celoti. Ugotovimo sklepčnost! <stage xml:id="Redna-38-1996-03-13.stage26">(50
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage27">(31 poslancev.)</stage> Je kdo proti? <stage xml:id="Redna-38-1996-03-13.stage28">(10
                     poslancev.)</stage></p>
               <p>Ugotavljam, da smo zakon v celoti sprejeli in s tem zaključujem to točko dnevnega
                  reda.</p>
               <p>Prehajam na <title>13. TOČKO DNEVNEGA REDA - OBRAVNAVA PREDLOGA ZAKONA O
                     DOPOLNITVAH ZAKONA O VOLILNI KAMPANJI</title>.</p>
               <p>Zakon obravnavamo po skrajšanem postopku. Predlog zakona sta v obravnavo zboru
                  predložila poslanka Danica Simšič in poslanec gospod Tone Peršak. Želi predstavnik
                  predlagateljev besedo? Gospod Tone Peršak ima besedo, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Zakon o volilni kampanji je bil sprejet, kot se
                  gotovo spominjate, jeseni, leta 1994, in to časovni stiski na koncu, ker smo ga
                  želeli sprejeti in smo ga potem tudi sprejeli v času, da je lahko začel veljati že
                  za lokalne volitve, ki so bile decembra 1994. Ta podatek, zlasti o časovni stiski,
                  je bil potreben zato, ker je seveda v zakonu mogoče ostalo nekaj stvari ne do
                  kraja razčiščenih, ravno zaradi te časovne stiske. Ena pomembnih ugotovitev, ki jo
                  kot tedanji predlagatelj in sedanji sopredlagatelj lahko izrečem, je naslednja, da
                  je imel zakon, ki mu nekateri še vedno očitajo nedorečenost in nekatere stvari, ki
                  niso do kraja urejene, vendarle pozitivne posledice, in sicer z več vidikov. Prvi
                  vidik je nedvomno, da je omogočil zakon več reda na področju plakatiranja, kot ga
                  je bilo pred njim, ker je vsaj delno omejil ali pa preprečil tako imenovano divje
                  plakatiranje. V nekaterih primerih, ko se je to pojavilo, pa je, kot vem,
                  zanesljivo bilo to tudi potem ustrezno sankcionirano in je na ta način vplivalo na
                  vedenje organizatorjev volilnih kampanj. Drugi pozitivni učinek je, da je zakon
                  uredil in s tem tudi preprečil zlorabe v smislu uporabe nekaterih prostorov za
                  namene predvolilne kampanje ali v tem, da bi določene ustanove, recimo šole ali
                  kaj takega, vmešavali v volilno kampanjo in da bi izkoriščali možnosti, ki jih
                  lahko imajo ljudje v teh ustanovah za politično propagandna sporočila. Verjamem,
                  da se je to še vedno kdaj pa kdaj pojavilo, ampak verjetno, upam, vsaj v bistveno
                  manjšem obsegu, ker so seveda vse stranke, vsi organizatorji volilne kampanje na
                  to bili pozorni in bi na to tudi na ustrezen način opozarjali.</p>
               <p>Tretja stvar, ki je gotovo pozitivna, je to, da je ta zakon uredil obvezno
                  poročilo o posebej uporabljenih sredstvih za volilno kampanjo in je s tem
                  omogočil, tako javnosti nasploh, predvsem pa seveda volivcem, da so, sicer
                  naknadno, po volitvah bili vendarle obveščeni, prvič vsaj o domnevni višini
                  porabljenih sredstev za volilne kampanje posameznih list, in drugič tudi zato, od
                  kod so posamezne liste oziroma organizatorji volilnih kampanj pridobivali
                  sredstva.</p>
               <p>Ostalo je nekaj stvari takih, ki jih je zelo težko urediti, nekaj takih, ki so
                  posledice odločitev v tem zboru. Ena je ta, da je bilo z amandmaji najmočnejše
                  stranke uveljavljeno, da se financiranje volilne kampanje in zbiranje sredstev za
                  volilno kampanjo ne ureja posebej v tem zakonu, ampak, da se preprosto uporabijo
                  določbe zakona o političnih strankah, kar lahko na določen način zamegli
                  preglednost nad tem početjem. Ampak to je, kot rečeno, prišlo notri z amandmaji in
                  tega se zdaj v tej dopolnitvi zakona z gospo Simšičevo kot sopredlagateljico nisva
                  želela dotakniti, ker niti nisva upala, da bi lahko na tem področju dosegli kakšno
                  spremembo. Izkazalo pa se je nekaj, da so si ponekod ta zakon, mogoče tudi zaradi
                  pomanjkljive dikcije, razlagali različno. Kot se gotovo spominjate, smo se v
                  tistem členu, ki govori o plakatiranju in o obveznosti občin, po italijanskem in
                  še po kakšnem zgledu, zavzeli za to, da bi vsaka občina bila dolžna organizatorju
                  volilne kampanje omogočiti minimalni prostor za plakatiranje, tudi brezplačno,
                  zaradi tega, da bi tudi tisti organizatorji volilnih kampanj, ki ne razpolagajo z
                  večjim ali pa niti s pomembnejšimi manjšimi sredstvi, imeli možnost vsaj neko
                  osnovno informacijo posredovati volivcem. Vendar, ker to ni bilo eksplicitno
                  napisano, da gre za brezplačnost, so nekatere občine to razlagale drugače in so
                  samo rekle, da ta prostor zagotavljajo, seveda v nekaterih primerih kar s precej
                  zahtevnim plačilom. Zato bi prva sprememba v tem šla v to smer, da bi to bilo
                  eksplicitno, da je del tega plakatnega prostora potrebno omogočiti brezplačno. To
                  poznajo tudi nekatere druge države ravno zato, da omogočijo vsaj minimalno
                  informiranost volivcev o vseh listah oziroma vseh kandidatih.</p>
               <p>Druga sprememba je naslednja. Po zgledu nekaterih zahodnih demokracij predlagamo,
                  da bi organizator volilne kampanje tako rekoč neposredno pred volitvami moral
                  predložiti vmesno poročilo o tem, koliko sredstev je zbral in o tako imenovanih
                  največjih donatorjih. Zakaj za volilno kampanjo? Zato, ker prvič se nam zdi, da je
                  prav, da volivci, ki spremljajo volilno kampanjo in imajo o teh kampanjah svoje
                  mnenje, vidijo, kakšna sredstva in kolikšna sredstva so bila za to porabljena in
                  da nekako tudi lahko ocenijo razkošnost volilne kampanje, s temi podatki
                  primerjajo in ocenjujejo posredno, koliko so te stvari verodostojne, koliko je
                  mogoče nekaj drugih kanalov pri tem zraven in tako naprej.</p>
               <p>Druga stvar, ki je pri tem pomembna, je to, kot pravijo zlasti v ZDA, da imajo
                  volivci pravico vedeti, kdo podpira posamezne politične opcije in na ta način
                  pravico vedeti tudi to, da če se odločijo za to ali ono listo, da se odločijo tudi
                  za neko ozadje te ali one liste, to se pravi za ta ali oni lobi, za ta ali oni
                  družbeni sloj, za to ali ono skupino; naj bo to veliki kapital, ali pa mala
                  podjetja, ali sindikati, ali ne vem kdo. Sindikati sicer ne bi smeli biti, ampak
                  na posreden način so tudi lahko. To sta bistveni spremembi. Iz tega izhajajo
                  določbe v tem zakonu, da mora predložiti to poročilo. Če ga ne predloži, ali če ga
                  ne predloži v skladu z zahtevami tega zakona, da lahko Računsko sodišče zahteva
                  dopolnitev. Po naši ideji bi se to tudi predložilo, nismo vedeli, kako natančno
                  napisati osrednjim medijem, to se pravi najprej nacionalni RTV, ki ima do tega
                  neko dolžnost zaradi svojega statusa in tudi drugim osrednjim medijem, ki bi to
                  objavili poleg nacionalke po svoji presoji. Tu pa nisva napisala drugačne rešitve
                  zaradi tega, ker je sporno, ali je mogoče nalagati medijem, ki so v zasebni ali
                  mešani lasti, obveznost, da morajo nekaj objaviti. Mi smo sicer z zakonom o
                  volitvah to naložili za objavo list, ampak vprašanje je, ali je to dopustno
                  širiti v večjem obsegu. Mislimo pa, da interes medijev bi gotovo bil, da te
                  podatke objavijo.</p>
               <p>Vem, da so predlogi, da bi se tema razširila. Obstajata seveda dve možnosti. Z
                  nekaterimi predlogi, o katerih sem bil obveščen, se kot sopredlagatelj tega zakona
                  strinjam. Strinjam se s tem in sem mislil, da je to pravzaprav implicitno, da je
                  treba navesti v vmesnem poročilu tudi podatke o posojilih in posojilodajalcih, če
                  gre za večje zneske za volilno kampanjo. Strinjam se tudi s tem, kar nekateri
                  zdaj, kolikor vem, nameravajo predlagati, da bi se navedlo tudi bolj natančno v
                  poročilu o financiranju volilne kampanje, zlasti v tistem naknadnem, za kaj so
                  bila sredstva uporabljena. Se pravi, da bi se navedlo za oglase, za TV spote, za
                  najem prostorov, tako da se to da potem tudi preveriti, ali je na tem področju
                  prišlo do nedovoljenih oblik subvencioniranja. Ker vemo, da zakon o političnih
                  strankah omogoča, da se donira stranko ali pa organizatorja volilne kampanje tudi
                  na ta način z uslugo, s storitvijo ali z določenim materialom, ne vem, s papirjem,
                  s tiskanjem nečesa ali česa podobnega, in mora biti seveda tudi to ocenjeno. Tako,
                  da to je smiselno. Vprašanje, ki se postavlja, je seveda naslednje, ali zdaj
                  sprejeti te spremembe tako, kot so predlagane, po skrajšanem postopku in potem
                  razmišljati še o tem, ali še dodatno dograjevati zakon, ker te dodatne spremembe
                  zahtevajo verjetno tehtnejši premislek, ali pa, kot bi mogoče nekateri želeli,
                  pravzaprav postopek spremeniti. Jaz sem sicer bolj za prvo varianto, da bi vsaj
                  nekaj že sprejeli, tisto, kar se nam zdi nujno, zlasti o plakatiranju in o vmesnem
                  poročilu. Mislim pa, da bi kasneje bilo res smiselno vključiti še druge spremembe,
                  ker bi izboljšale razmere na tem področju.</p>
               <p>Predlagam torej, da glasujete za zakon. Amandmaji, ki sva jih vložila
                  predlagatelja, so v glavnem nastali na opozorilo sekretariata in rešujejo tiste
                  nejasnosti, redakcijske zlasti, na katere je sekretariat opozarjal. Z amandmaji,
                  ki jih je vložila poslanska skupina Združene liste oziroma gospod Potrč, se midva
                  v glavnem tudi strinjava, tako s tem, da bi se naj omejitev, katerega donatorja je
                  treba navesti, povečala na tri bruto plače <stage xml:id="Redna-38-1996-03-13.stage29">(midva sva pač takrat izbrala
                     eno)</stage>. Medtem ko se glede tistega odstavka, kjer je dilema, ali naj se
                  črta ali naj se drugače napiše, midva strinjava z drugo rešitvijo, da naj se
                  napiše drugače, in bi predlagal, če se bo predlagatelj strinjal, da bi se najprej
                  o tem oziroma da bi se opredelili za to varianto, da se ta določba zapiše na ta
                  način, kot je predlagana v drugem amandmaju. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje
                  kot matično delovno telo. Besedo ima, kot poročevalec odbora, njegov predsednik
                  gospod Vitodrag Pukl. Izvolite.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo, gospod predsedujoči. No, matično telo je obravnavalo ta predlog
                  zakona in je v bistvu v razpravi izluščilo dva namena tega zakona, kot je že
                  predlagatelj povedal. Prvi namen, da bi občine zagotovile vsaj minimalen prostor,
                  in to brezplačno za plakatiranje. Glede tega namena ni bilo nobenih nasprotovanj
                  in nasprotij in je nekako soglasno sprejeto. In drugič, da gre za pravico
                  volivcev, da so informirani o tem, kdo in na kakšen način, v kolikšni meri s
                  sredstvi podpira posamezno listo. Tudi ta namen ni bil sporen, je pa seveda
                  uresničitev tega namena sporna v toliko, ker gre za zelo zamotane načine ali bolj
                  enostavne načine, vendar gre za načine, ki zahtevajo določeno angažiranost,
                  določeno kontrolo in pa seveda tudi določene posledice. Odbor je v soglasju s
                  predlagatelji podprl skrajšani postopek, podprl je tudi amandmaje predlagateljev,
                  ki so bili vloženi na pripombe sekretariata, ni pa obravnaval amandmajev Združene
                  liste, do katerih se je predlagatelj že opredelil. Odbor predlaga, da se ta zakon
                  v skrajšanjem postopku sprejme. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage xml:id="Redna-38-1996-03-13.stage30">(Ne.)</stage> Želi predstavnik Vlade besedo? <stage xml:id="Redna-38-1996-03-13.stage31">(Ne.)</stage> Želijo
                  besedo predstavniki poslanskih skupin? Gospod Tone Anderlič za Liberalno
                  demokracijo Slovenije. Izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Strinjam se z gospodom Peršakom, da je bil zakon o volilni kampanji
                  sprejet v naglici takrat pred lokalnimi volitvami leta 1994 in zato prav gotovo
                  marsikatera rešitev ni bila domišljena, čeprav se je spet prav tako mogoče
                  strinjati s predlagatelji, da je to le nek normativni okvir, ki je določal prostor
                  in zamejil vse tisto, kar bi v bistvu moral tak zakon zajemati. Osnovna hiba pa je
                  vsekakor postala v tem, da rešitve, ki jih je uvedel na področju financiranja
                  volilnih kampanj, niso bile dosledno izvedene in je realna verjetnost, da tudi pri
                  naslednjih volitvah ne bodo. Vrsta pojmov v zakonu, poleg seveda teh zamer, ni
                  dovolj natančno opredeljena, ali pa so določbe praktično neizvedljive oziroma je
                  otežen ali celo onemogočen nadzor, kar pa mora biti pri financiranju kampanj in
                  sploh vseh teh aktivnostih na prvem mestu in seveda transparentno s tem.</p>
               <p>V poslanski skupini LDS se strinjamo z intenco, ki sta jo v predlog zakona
                  poskušala vnesti predlagatelja. Tudi mi menimo, da bi bila objava donatorjev in
                  njihovih prispevkov pred volitvami pomembna in bi prispevala k transparentnosti
                  volitev, omogočala bi pregled nad povezanostjo posameznih političnih grupacij s
                  posameznimi drugimi interesnimi skupinami, ki pa se v mnogočem že indentificirajo
                  ali pojavljajo, zato smo mi to poskušali razmišljati v zakonu o lobiranju, za
                  katerega smo dali pobudo, da bi tudi prišel v zakonodajno proceduro. Menimo sicer,
                  da je tudi ta predlog v tej intenci pomanjkljiv in zahteva ravnanja, ki jih ni
                  mogoče izvesti v tako kratkih rokih, kot jih predlagatelja predlagata. Vendar, v
                  tej fazi razprave, kajti na koncu bom predlagal, da se stvar proceduralno drugače
                  spelje, če bo mogoče, ni tako bistveno.</p>
               <p>Glede na to, da je sprememba zakona o volilni kampanji v proceduri, se nam zdi, da
                  je priložnost za popravo vseh tistih nedoslednosti in pomanjkljivosti, ki jih je
                  potrebno odpraviti, in bi bilo napak, če te možnosti ne bi izkoristili. Prepričani
                  smo namreč, da je natančni zakon, ki precizno ureja financiranje volilnih kampanj,
                  interes vseh političnih strank, predvsem pa seveda javnosti. Le ta zakon namreč
                  omogoča zaupanje v določeni normativni okvir. Tako zaupanje pa je bistveni pogoj
                  za odgovorno obnašanje vseh udeležencev kampanje. Pomanjkljivosti sedanjega
                  zakona, o katerih sem do sedaj govoril, so predvsem naslednje:</p>
               <p>1. Zakon predvsem ne določa natančno, kateri stroški so stroški volilne kampanje.
                  Zaradi tega je praktično nemogoče nadzirati porabo in ugotoviti, ali je bil
                  prekoračen znesek, ki ga zakon postavlja kot zgornjo stroškovno mejo volilne
                  kampanje.</p>
               <p>2. Zakon določa le obveznost pošiljanja poročila o stroških volilne kampanje
                  Državnemu zboru, ne določa pa postopka ugotavljanja resničnosti teh poročil.
                  Računsko sodišče sicer lahko opravi revizijo, vendar taka revizija izgubi pravi
                  smisel, če je opravljena veliko po volitvah, ve se pa, da so roki tukaj
                  vprašljivi. Dejstvo, da revizija ni opravljena, pa seveda vzbuja stalna vprašanja
                  o resničnosti poročil in predvsem o resničnosti poročil o skupnem znesku
                  porabljenih sredstev.</p>
               <p>3. Zakon ne določa, koliko organizatorjev sme imeti posamezna lista kandidatov
                  oziroma posamezni kandidat, obenem pa določa omejitev stroškov na organizatorja.
                  Čeprav je bilo pred lokalnimi volitvami več tolmačenj, da je možen le en
                  organizator, poudarjamo, da v pravni državi zakonskih nedoslednosti ni mogoče
                  reševati s tolmačenji, čeprav se tega velikokrat poslužujemo.</p>
               <p>4. Zakon ne določa obveze objavljanja najetih kreditov in kreditnih pogojev ali
                  pogojev odloženega plačila, s čimer se bistveno zmanjšuje učinek določbe, ki
                  odreja obveznost navedbe donatorjev in višine donacij.</p>
               <p>5. Ker zakon ne določa organa, ki bi predpisal enotne kriterije za izdelavo
                  finančnih poročil, se izgublja ogromno časa za dopolnitve poročil.</p>
               <p>6. Omejitev stroškov za volilno kampanjo v Državni zbor je napačno vezana na
                  število volilcev v vsej državi, saj zakon o volitvah dopušča tudi kandidiranje v
                  posamezni volilni enoti in celo v okrožju. Seveda, če bo zakon o volitvah v
                  Državni zbor spremenjen, je to potem drugo vprašanje.</p>
               <p>7. Sankcije za kršitev določb o dovoljenem obsegu stroškov volilne kampanje je
                  potrebno zaostriti. Pri tem izhajamo iz stališča, da je tovrstna prekoračitev na
                  nek način prevara, ki omogoči neki politični stranki neupravičeno prednost na
                  volitvah. V LDS smo predlagali, da se kot sankcija za takšno kršitev predvidi
                  izguba poslanskega mandata. Še zmeraj smo pripravljeni podpreti tako rešitev, če
                  bo zanjo podpora tudi drugod. V vsakem primeru pa se zavedamo, da stranka, ki
                  prekorači dovoljeni obseg, izgubi pravico do proračunskih sredstev.</p>
               <p>Zaradi vseh navedenih pomanjkljivosti poslanska skupina LDS predlaga, da se zakon
                  o volilni kampanji spremeni v vseh navedenih točkah. Da bi bilo to mogoče, bo
                  potrebno drugo in tretjo obravnavo zakona opraviti v rednem postopku, matično
                  delovno telo pa se bo moralo ponovno sestati in sprejeti stališča za drugo
                  obravnavo, kar pa sem razumel, da se do nekaterih amandmajev matično delovno telo
                  tako ali tako še ni opredelilo. Zato torej na podlagi zadnjega, to je četrtega
                  odstavka 204. člena poslovnika predlagamo, da Državni zbor odloči, da se druga in
                  tretja obravnava opravita v rednem postopku. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? <stage xml:id="Redna-38-1996-03-13.stage32">(Ne.)</stage>
                  Dajem besedo poslankam in poslancem. K besedi se je prijavil pisno gospod Miran
                  Potrč. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Kolegice in kolegi, v poslanski skupini intence zakona podpiramo.
                  Javil sem se, in tudi osebno vložil amandmaje iz razloga, ker se dobro zavedam, da
                  je ob dobri intenci in ob mnogih vprašanjih, ki se ob tem zakonu postavljajo,
                  lahko takoj politično zlorabljeno kakršnokoli opozorilo ali pa kakršenkoli
                  pomislek, kaj ta zakon ureja ali ne ureja. Zato sem rekel, da raje, če bi kdo
                  kakšno tako željo imel, ta odij prevzamem nase, kot da bi ga prevzela poslanska
                  skupina. Mislim, da je v dobršnem delu uvod kolege Peršaka v imenu predlagateljev
                  ta odij sicer že izbrisal in povedal, da ne gre za nobene zle namene pri
                  predlaganju teh dopolnil. Moj temeljni cilj je naslednji. Soglašam, da je dobro,
                  da zakon imamo in da se trudimo, da bi ga izboljšali. Soglašam z vsem, kar je bilo
                  doslej rečeno, da gre iz mnogih razlogov za materijo, ki je ne bomo mogli nikoli v
                  celoti v zakonu urediti na ta način, da ne bi bilo tudi kaj zlorab. In tudi, če
                  bomo vse to sprejeli, bo do kakšne zlorabe še mogoče prišlo in jaz mislim, da
                  predvsem tiste zlorabe, ki seveda pomenijo, da se ne plačuje na žiro račun, ampak
                  drugače, ker potem to sploh ni evidentirano in zlorabe, kjer ne gre za domačega,
                  ampak za tujega financerja, ker seveda tega kontrolirati ne moremo. In na teh
                  točkah bodo te zlorabe naprej mogoče. Kdor jih bo uporabil, jih bo in tega ta
                  zakon pač ne rešuje.</p>
               <p>Moje ideje, ki sem jih imel, so naslednje. Prva ideja, ki jo Peršak že podpira,
                  je, nisem videl razloga, zakaj bi morali delati razliko med financiranjem strank
                  in financiranjem propagande pri navedbi višine donatorja, če plača eno ali pa tri
                  povprečne plače, ker v volilnem letu je financiranje stranke v dobršni meri
                  financiranje propagande. Nič ni zgodovinskega, če bo sprejeto eno ali drugo, ampak
                  zdelo se mi je nesmiselno tu imeti različne kriterije v dveh zakonih in sem pač
                  uporabil tisto višino, ki je sicer v zakonu o financiranju strank, to je, da je
                  treba navesti vsakega donatorja, ki daje več kot tri povprečne plače, ne pa v tem
                  primeru eno.</p>
               <p>Druga dopolnitev je izrazito tehnična. Gospod Peršak je ni omenjal, napisana pa je
                  v 2. členu pod točko 3. Njegov predlog je, da je treba navajati vse vire sredstev,
                  kompletno bilanco. Jaz sem rekel, da je bolje dati poročilo, ki bi ga tako ali
                  tako stranka morala Računskemu sodišču že za tisto leto, ki je sporno, poslati in
                  da je bolje reči, pošljimo še enkrat poročilo ali pa se sklicujmo na njega, kot da
                  navajamo to, kar je rekel gospod Peršak, vse postavke in vsa zbrana sredstva.
                  Mislim, da gre za tehnično stvar in se mi ne zdi sporna.</p>
               <p>Vprašanje, ki je vredno vsebinske razprave, je, na kakšen način in, ali objavljati
                  imena donatorjev. Moj prvi razmislek gre v smeri, ali je smotrno in tudi pravno
                  sprejemljivo vse donatorje objavljati? Postavljamo vprašanje. Če smo v zakonu
                  rekli, da je možno, da tudi podjetja pošiljajo tri oziroma do deset plač, potem je
                  za mene navedba donatorjev nad tri plače Računskemu sodišču namenjena kontroli in
                  primerjanju z bilanco donatorja, ali je res ali ne, ne pa dejstvu, da je ta
                  donator postavljen v položaj, da ga mora zdaj javnost kontrolirati, komu je dal,
                  komu pa ni dal, ker če je to, potem naj te pravice ne bo. Naj te pravice ne bo. Če
                  pa pravica je, pa je vprašanje, ali je smotrno, da jo na ta način opredelimo. In
                  enako velja za mene, v tem primeru za objavljanje spiskov. Edini cilj objavljanja
                  spiskov je lahko, po mojem, naslednji, da pač ne želimo, da bi donatorji karkoli
                  dali ali pa, da želimo, da bi katerikoli donator dal vsem ali pa nobenemu, ker
                  sicer je pač to njegova opredelitev, pa če je to kakorkoli lahko vprašljivo za
                  pravne osebe, je toliko bolj vprašljivo za fizične osebe. Jaz sam se odločim ali
                  katerikoli drug, da bo dal neki stranki in zdaj je treba njegovo ime objaviti, ker
                  se je odločil, da da Demokratom ali Slovenski nacionalni stranki ali pa Združeni
                  listi kot privatnik iz svojega denarja. Prvo, kot je, postavljam pravno vprašanje,
                  ali je to najboljši način reševanja? Imam pomislek z vidika tajnosti nekaterih
                  podatkov in z vidika cilja, ker najbrž naš cilj ni bil onemogočiti, če smo v
                  zakonu o financiranju strank to dovolili.</p>
               <p>Drugo, s čimer tudi predlagatelji soglašajo, je lažja rešitev, ker sem vedel, da
                  lahko iz čisto političnih razlogov to ne bo sprejeto, češ, dajmo na pranger tiste,
                  ki so karkoli dali, pa objavljamo cele strani seznamov. Sem pa rekel, če je že to,
                  potem moramo vsaj tiste, ki dobijo sezname, zavezati, da jih res objavijo, ker
                  sicer bo, takšna je naša praksa, nekdo potegnil ven eno firmo, pa rekel, ta je
                  dala temu. Lahko je dala še petim drugim, ampak tega ne bo dolžan objaviti, ker bo
                  rekel, mene pač ta trenutek ta stranka zanima, pa bo delal to pri neki drugi
                  stranki. Skratka, če se že objavlja, potem naj bo to zakonska obveza in naj se
                  objavi. Potem pač se naj objavljajo seznami vseh donatorjev, ki so katerikoli
                  stranki, ki sodeluje na volitvah, to dali. Ker pa vem, da se, recimo radio, tudi,
                  če se za to odloči, bog pomagaj tistemu, ki bo sedel pri radiu, ker samo, če si
                  posname, si bo zapomnil še imena, ki so bila navedena, sicer pa, ko se bo prebralo
                  na koncu, ne bo več vedel nobenega, sem tukaj dal dve možnosti. Da se vsak, ko to
                  javno oglasi, lahko odloči, da objavi samo višino zbranih sredstev, ki je
                  interesantna in mislim, da je to dober predlog, da se višina prej ve, ker se prvič
                  ve, s kakšnimi sredstvi neka stranka razpolaga in tudi zaradi kasnejše kontrole
                  sploh porabljenih sredstev za volilno propagando. Kdor se bo pa odločil, da poleg
                  višine objavlja še imena donatorjev, tisti bo pa, po mojem predlogu, pač imel
                  obveznost, da objavi donatorje vseh strank in v celotnem spisku, ne pa samo za
                  neko stranko ali pa samo iztrgano nekega donatorja. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič, potem pa še gospod Jožef
                  Kopše.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Ko poslušam to zadevo, se mi zdi tako, predlagatelji so iz Demokratske
                  stranke in jasno, izhajajo iz svoje - ta trenutek, sicer bodo velika stranka
                  postali - majhnosti in verjetno iz tega razloga določene predloge dajejo v smer,
                  da bi se onemogočilo tistim, ki bi lahko delali malo več svoje propagande. Kar
                  predlaga največja stranka, ki bo morda postala manjša stranka. Imam pa občutek to,
                  kar je po navadi, verjetno veste, kakšen je znak za paragraf, da ima na sredi
                  luknjo in več ko bo paragrafov v tem zakonu, več lukenj bo, samo jasno, da
                  predpostavljam, da je stranka LDS to pripravljala, da je delala luknje v tisto
                  smer, kjer naj bi puščalo za njihovo stranko in poizkušala mašiti tiste luknje, ki
                  bi puščale za druge stranke. Tako da se mi zdi ta zakon v to smer precej
                  problematičen. Če imamo volitve in če imamo volilno kampanjo, če mora stranka
                  svoje programe, svoje kandidate in ne vem kaj spromovirati in volivcem pokazati,
                  potem najbrž to mora, to stane, to je drago, to je jasno. Zdaj, ali omejimo znesek
                  in rečemo, toliko in toliko in samo to in to smete delati, smete delati to in to,
                  ker postavlja se grozovito vprašanje. Če jaz hodim po mojem volilnem okraju, so
                  stroški, rabim čevlje, popijem en sok ali pa nesem s sabo <q>"flaškon"</q> vina, ker sem
                  iz vinorodnih krajev in zdaj, kaj? Zdaj mi bo moral dati oče doma, ko vzamem pri
                  njem tisti flaškon vina, račun, tako da jaz mislim, da to zadevo dejansko, s to
                  zadevo, kar je, tako z eno kot drugo, precej precej pretiravamo in jaz sem že na
                  Odboru za notranjo politiko nasprotoval tej zadevi in bom nasprotoval tudi na
                  samem Državnem zboru. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje, predlagatelji zakona! Moram reči, da je ta ideja izredno dobra
                  in da jo prisrčno pozdravljam in menim, da ste imeli zadosti poguma, da ste si
                  upali v tem političnem slovenskem življenju, kakršno je, takšno je, o katerem bi
                  lahko dosti in dolgo govorili, dati tak predlog, ki očitno, že po nekaterih
                  nagovorih nekaterih gospodov, nima dosti možnosti, na žalost nima dosti možnosti,
                  da bi šel skozi. Kljub vsemu pa je zakon zastavljen dobro in jaz mislim, da
                  pošteno, in nekaterih vidikov predgovorniki niso omenili, kaj in zakaj bi naj, in
                  tudi sam gospod Peršak v svojem nagovoru ne, ki pa jih jaz vidim v tem zakonu,
                  predvsem v 18.a členu. Zakaj bi naj spiske javno objavljali? O tem bi rad nekaj
                  več rekel. Poglejte, naša praksa je takšna, mi ne moremo več v tem Državnem zboru
                  in v tej državi glave vtikati v pesek. Očitno obstaja že neuzakonjeno in
                  nezakonito lobiranje med strankami in podjetniki, med strankami in bankami, kar pa
                  ni dokazljivo. V primeru, da bodo donatorji objavljeni, ali kakorkoli, na enem
                  samem mestu ali pa da je možnost, da so objavljeni, ali da je možnost, da nekdo
                  izve za donatorja, ni nujno, da so objavljeni, če se v nekem časopisu ali pa neki
                  radijski postaji, televizijski postaji, ne da in nima časa, ker to bodo verjetno
                  dolgi spiski, objavljati, mora obstajati možnost, da tisti, ki ga zanima, kdo je
                  donator posamezne stranke, lahko to izve brez velikih procedur. In s tem členom
                  omogočamo to, da neka skupina ali kdorkoli, ki hoče izvedeti, kdo je pomagal
                  kakšni stranki finančno pri volitvah, lahko izve, kdo je to.</p>
               <p>Zakaj mislim, da je to dobro? Zaradi spremljanja političnega dela in dela v
                  parlamentu v naslednjih letih, ker ta stranka, ki je dobila denar od posameznih
                  donatorjev, deluje v parlamentu. Kot volilec bom zelo skrbno spremljal in poskušal
                  ugotoviti, ali stranka vrača donatorju na tak nelegalni in nelegitimni način to,
                  kar je ta donator plačal stranki za volitve. In to je moja pravica, ki jo
                  predlagatelji omogočajo s tem členom, in bom seveda glasoval za tak zakon in bom
                  poskušal še moje kolege v poslanski skupini pripraviti, da bodo glasovali za tako
                  spremembo zakona, ki jo tukaj navajajo.</p>
               <p>Bolj problematičen pa se mi zdi pravzaprav nedodelan in zelo težko napisan 18.b
                  člen. V tem členu je toliko če-jev, če ne predloži do takrat, če Računsko sodišče
                  - to so postopki, za katere dvomim, da bodo potem objavljeni v javnih medijih.
                  Obenem je treba paziti tukaj na znano geslo, da se več propagirajo stranke 14 dni
                  pred volitvami, ne, posamezne stranke. Avtomatsko je propaganda za posamezne
                  stranke ali pa antipropaganda za te stranke, kar je namen očitno tega člena
                  gospoda Peršaka, ki ne bi mogli izpolniti vseh pogojev, ali pa bi eventualno lahko
                  pri določenih stvareh nekomu našli napako, nekomu pa ne bi našli napake. Taka
                  stranka, taka politična asociacija, ki bi nastopala na volitvah, bi seveda bila,
                  tudi lahko ne po svoji krivdi, izredno degradirana pred volilci in to na zadnji
                  dan, zadnje tri dni in tako dalje, kot pravi 18.b člen, kar ima izreden vpliv tudi
                  na volilca. Ta člen se seveda da spremeniti tudi s kakšnim dodatnim amandmajem,
                  prvič, da bo bolj čitljiv, bolj razumljiv in lažje izvršljiv, po moje. Zato
                  mislim, da zakon ni nič slabši, ker konec koncev noben zakon ali pa zelo redki so
                  prišli skozi ta parlament, ki ne bi bili popravljeni. V glavnem, z zakonom se
                  strinjam, mislim, da je nujno potreben, in še enkrat čestitke predlagateljem.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak in za njim bo dobil besedo še gospod
                  Janez Jančar.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bi rad odgovoril na nekatere stvari, ki so bile rečene. Že prej sem povedal v
                  uvodu, da so te dopolnitve, ki jih predlaga Liberalna demokracija, možne, da so
                  nekatere tudi smiselne in da se je možno tu dogovoriti o tem, kako bi nadaljevali
                  s tem postopkom. Rad bi pa rekel naslednje. Najprej o amandmaju, ki ga prej nisem
                  omenil, gospoda Potrča. Pri drugem amandmaju, to je drugi odstavek 18.a člena je
                  samo eno vprašanje, ki je pomembno. Če so volitve, recimo, ker se lahko odmikajo
                  nazaj od sedanjega roka, ali pa tudi če so, recimo, novembra, oktobra, je problem
                  tega poročila. Ali je to zdaj poročilo za preteklo leto ali je to poslovno
                  poročilo za še nezaključeno leto? To vprašanje se pri tem postavlja. To je v zvezi
                  s tem finančnim poročilom, ki naj bi ga dali namesto tistega zbira podatkov.</p>
               <p>Rad bi pa nekaj rekel na nekatere trditve, ki so bile izrečene tudi sicer.
                  Poglejte, jaz sem prepričan, tako kot je rekel zdaj tudi kolega Kopše, to, da
                  prihaja do lobiranja oziroma da prihaja do tega, da so določene skupine v družbi
                  bolj zainteresirane za določene stranke, druge skupine pa za druge stranke -
                  normalno! In to tajiti in se delati, kot da tega ni in reči, če bomo to
                  prikazovali in objavljali, bomo pa ne vem komu škodovali ali kaj - mislim, da ne.
                  Ko se bo lastninska struktura v Sloveniji uredila, bo to začelo, po mojem mnenju
                  seveda, ne mogoče prvo leto, ampak sčasoma funkcionirati, tako kot funkcionira v
                  normalnih državah, da pač določeni sloji, celo določene panoge industrije in tako
                  naprej, se na nek način vežejo na določene stranke. In mislim, da volilci imajo
                  pravico to vedeti, da je prav, da to vedo volilci. Ker s tem na nek način odločajo
                  o prihodnosti oblasti in o prihodnosti države. Zato je to v ZDA - veste, kako se v
                  ZDA zbirajo sredstva, v ZDA se zbirajo sredstva že - se sploh javno zbirajo,
                  zbirajo se celo tako, kot veste, da prireja predsedniški kandidat, na primer ali
                  pa kandidat za kongresnika ali kaj podobnega, prireja tako imenovane večerje z
                  ekstremno visoko konzumacijo, kar pomeni način zbiranja sredstev in to televizija
                  dostikrat neposredno prenaša, da se vidi, kdo sedi na tisti večerji, to se pravi,
                  kdo je s svojimi sredstvi podprl tega kandidata, kajti namen te večerje je podpora
                  temu kandidatu, njemu se daje denar. In to televizija prenaša, neposredno
                  dostikrat. Tako da je ja informacija tako rekoč najbolj čista. Do teh oblik bo pri
                  nas gotovo tudi prišlo. Drugo, češ, zakaj zdaj zahtevati objavo, kot gospod
                  Mozetič pravi - saj mi to že imamo, samo da nimamo pred volitvami. Mi imamo to
                  zdaj v letnih poročilih strank in v teh sporočilih o naknadnem poročilu o
                  financiranju volilne kampanje. Nimamo pa prej, kar bi volivce to pravzaprav
                  najprej najbrž zanimalo. Kot veste, so poročila, to se strinjam z gospodom
                  Anderličem, bila do zdaj, malo tudi po vaši zaslugi, po zaslugi amandmajev v
                  prejšnjem postopku, ki ste jih dali, so ta poročila pač taka, kakršna so in so
                  bila v mnogih primerih ustrezna, in zato smo nekateri bili deležni objave naših
                  donatorjev tudi v medijih, drugi pa ne, ker niso pravočasno oddali poročil, tako
                  kot bi morala biti oddana. Ampak v bistvu morajo biti ta poročila že sedaj taka,
                  samo naknadno, po volitvah in v bistvu so naši časopisi, če se spominjate, že
                  sedaj objavljali, koliko je kdo, med drugimi tudi jaz, smo bili celo po imenih
                  navedeni, koliko smo dali za svojo stranko denarja. Zdaj gre samo še za to, da je
                  ta informacija tudi predhodna, to, kar deloma pravi tudi gospod Kopše. Dobro,
                  pomisleki, ki jih je imel gospod Potrč, do neke mere se lahko postavlja vprašanja,
                  vendar ti pomisleki oziroma te stvari so že pravno sankcionirane. Vi veste, da
                  državljan lahko uveljavlja olajšavo in podjetje lahko uveljavlja olajšavo na račun
                  doniranja političnih strank. Že zdaj imamo uzakonjeno to, da se ta poročila dajejo
                  na tak način in da se lahko tudi podatke objavlja oziroma so jih objavljali, ker
                  so pač poročila Računskega sodišča prišla v Državni zbor in so prišla v objavo in
                  nihče temu ni oporekal, tako da je razlika samo v tem. Tukaj pa seveda mislimo, da
                  je koristno, da je to tudi ta predhodna možnost. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Nič ne mislim spreminjati v tem členu zakona. Vse je jasno in bom podprl v osnovni
                  verziji 18. a člen, vendar bi le na malo zmotno mišljenje opozoril tukaj gospoda
                  Peršaka. Mi še nismo v takem položaju, kot so nekatere države, ki imajo dolgo
                  demokracijo, predvsem zaradi bistvene stvari ne, in ker menimo, da je potrebno, da
                  se objavijo pred volitvami vsi spiski donatorjev. Mi smo še vedno v fazi
                  lastninjenja. Imamo še vrsto podjetij, ki so v družbeni lasti, imamo vrsto bank,
                  ki so še nič, bom temu rekel. <gap n=".."/><stage xml:id="Redna-38-1996-03-13.stage33">(Neka pripomba iz klopi.)</stage> Ja, od
                  davkoplačevalcev, gospod Geržina, v največji meri, vsaj te glavne. Zato je za
                  volivca to zelo zanimivo. Ko bo pa nekoč prišel zakon o lobiranju, ki so ga
                  Združene države Amerike ne tako dolgo nazaj sprejele, ko bo lobiranje zakonsko, bo
                  vse tako, kot je gospod Peršak povedal. Zdaj še nismo v taki situaciji, zato,
                  ravno to je moj cilj, da podpiram 18. a člen, ker je nujno, da volivec ve, kdo.
                  Mogoče malo za intermezzo, saj nas ni več dosti v dvorani, povem lasten primer iz
                  devetdesetega leta. Jaz sem seveda bil v eni izmed strank, ki so bile
                  protirežimske, takrat je to bilo močno poudarjeno, sem bil velik aktivist, zelo
                  angažiran, tudi glasen zadosti in sem bil zaposlen v podjetju, kjer sem moral
                  dvakrat več delati, kot sem moral prej delati, ker sem se moral stalno dokazovati,
                  da mi niso mogli dokazati, da izkoriščam podjetje. Vendar je z vsem skupaj bilo
                  konec, ko je moja takratna stranka post festum, po volitvah zbirala denar za
                  plačilo svojih dolgov, je moj direktor prišel: <q>"Kopše, ti si lahko pameten kolikor
                  hočeš, ampak demokracija se tukaj konča, jaz sem tvojo stranko plačal"</q>. Nikjer ni
                  bilo objavljeno, ne, to sem vam danes povedal. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Jančar ima besedo.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Kljub vsej tej razpravi in ponovni obrazložitvi gospoda Peršaka, tega
                  predloga zakona ne bom podprl, spremembe ne bom podprl. Če grem po vrsti, 1. člen
                  nalaga občini, da mora brezplačno zagotoviti plakatna mesta. Občina tega ni
                  dolžna, nobena občina; in tudi mi, če bomo zakon sprejeli, ne moremo njej reči, da
                  mora to dati, to je stvar naših svetnikov, ki jih imamo iz strank po občinskih
                  svetih, da lahko tam to. Zakaj bi občina dajala političnim strankam prostor
                  zastonj? Resno se sprašujem, zakaj in ne vidim argumenta, ki me prepriča, da je to
                  občina dolžna. To je prvo.</p>
               <p>Drugo. Poglejte, donatorji, ki bodo objavljeni 11. dan pred, to je tako rekoč
                  javnomnenjska anketa, ki bo pokazala, kako posamezna stranka kotira pri volivcih.
                  RTV si bo celo dovolila posamezne komentarje ob vsem tem. Lahko si bo dovolila,
                  gospa Simšičeva, ne glejte me tako, pa mi ne verjemite! Mi smo eno leto čakali v
                  Državnem zboru, da smo dobili finančno poročilo o poslovanju RTV zavoda, politične
                  stranke ga bodo morale dati 11. dan, da ga RTV objavi. Pa saj vendar imamo
                  Računsko sodišče, ki je edino pristojno za nadzor nad temi financami. Jaz mislim,
                  da Računsko sodišče velja za vse enako, tako za LDS, za vas, za Združeno listo ali
                  pa Slovenske krščanske demokrate. Poglejte, hočem še to reči. Posamezne politične
                  stranke so lastniki plakatnih, teh <q>"jumbo"</q> plakatov, vi to veste ali ne veste, ali
                  pa se posamezniki skrivajo za določenimi firmami, zadaj pa stojijo politične
                  opcije. Saj Ljubljana ni lastnik vseh plakatnih mest. Jasno, če jih bo posebej
                  postavila, ampak ta strošek je, ki ga je treba predvideti, da ga bodo imeli oni v
                  proračunu in če govorimo 11. dan, vsakdo, ki je pameten, bo šele 9. dan notri dal
                  sredstva za volilno kampanjo stranki in silimo, posredno silimo vsakega, ki je
                  pripravljen nekaj sredstev nameniti za to, da jih bo dal kasneje, da jih ne bo
                  dal, ker jaz jih lahko dam tudi anonimno. Nihče me ne more prisiliti, da jaz svoja
                  sredstva na vaš žiro račun ne nakažem. Nihče. Samo jaz jih ne bom. Ali veste,
                  mislim, tudi to se lahko dogaja, to so zlorabe in s tem zakonom, kot je bila prej
                  točna ugotovitev, naredimo dodatno možnost, da bodo stvari zlorabljene in jaz
                  moram reči, da zakon ni premišljen in tisti osnovni zakon zamegljuje in zato ga ne
                  bom podprl. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem razpravo.
                  Prehajamo h glasovanju o amandmajih, ki so bili vloženi. Ja, imamo še predlog
                  sklepa, se opravičujem. To je predlog gospoda Anderliča, da se razprava o tem
                  zakonu opravi po rednem postopku, to se pravi, da sedaj zaključimo to točko
                  dnevnega reda in drugo in tretjo obravnavo opravimo na naslednjih sejah. To bi
                  bila posledica sprejema tega sklepa. Mi bi to točko v tem primeru potem prekinili
                  in matično delovno telo bi pripravilo stališča in sklepe, o katerih bi glasovali,
                  preden bi dokončali to točko dnevnega reda. V vsakem primeru bi pa potem na tem
                  zasedanju opravili samo prvo obravnavo. Predlagatelj se sklicuje na 204.a člen. V
                  zadnjem odstavku pravi: <q>"Po končani prvi obravnavi pri skrajšanem postopku lahko
                  vsak poslanec predlaga, da Državni zbor spremeni odločitev iz prvega odstavka tega
                  člena in da se druga in tretja obravnava predloga zakona opravita po rednem
                  postopku"</q>.</p>
               <p>In dajem ta predlog gospoda Anderliča na glasovanje. Ugotovimo sklepčnost!
                     <stage xml:id="Redna-38-1996-03-13.stage34">(41 prisotnih.)</stage> Ponovno vas prosim, da ugotovimo sklepčnost!
                     <stage xml:id="Redna-38-1996-03-13.stage35">(43 prisotnih.)</stage> Tretjič vas prosim, da ugotovimo sklepčnost!
                     <stage xml:id="Redna-38-1996-03-13.stage36">(Dajte še gospoda Bavčarja pritisniti, da ga ne bom čakal.)</stage>
                  <stage xml:id="Redna-38-1996-03-13.stage37">(45 prisotnih.)</stage> Državni zbor ni sklepčen in ne more odločati.
                  Prosim vodje in sekretarje poslanskih skupin, da v 15 minutah zagotovijo
                  sklepčnost. Glasovanje bomo nadaljevali ob pol enih.</p>
            </sp>
            <stage type="time">(Seja je bila prekinjena ob 12.15 uri in se je nadaljevala ob 12.31
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ker imam že takoj na začetku občutek, da nas bo premalo, prosim vodje in
                  sekretarje poslanskih skupin, da zagotovijo prisotnost vseh tistih poslank in
                  poslancev, ki se za današnjo sejo niso opravičili. Ja, izmena,</p>
               <p>ja. <stage xml:id="Redna-38-1996-03-13.stage39">(Smeh.)</stage></p>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z delom. Prosim, da najprej ugotovimo sklepčnost v dvorani. Ugotovimo
                  sklepčnost! <stage xml:id="Redna-38-1996-03-13.stage40">(49 prisotnih.)</stage></p>
               <p>Ugotavljam, da je Državni zbor sklepčen in lahko odloča.</p>
               <p>Ponovno torej dajem na glasovanje predlog gospoda Toneta Anderliča, da v skladu z
                  možnostmi, ki jih ponuja skrajšani postopek na tej točki po končani razpravi v
                  prvi obravnavi znotraj skrajšanega postopka sprejmemo sklep, da bomo zakon nadalje
                  obravnavali po rednem postopku, kar pomeni, da bi se moralo sestati matično
                  delovno telo in sprejeti stališča in sklepe ter jih predložiti v okviru te seje in
                  te točke Državnemu zboru, da pa bi drugo in tretjo obravnavo opravili na
                  naslednjih sejah.</p>
               <p>Glasujemo o predlogu gospoda Toneta Anderliča. Ugotovimo sklepčnost! <stage xml:id="Redna-38-1996-03-13.stage41">(52
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage42">(33 poslancev.)</stage> Je kdo proti? <stage xml:id="Redna-38-1996-03-13.stage43">(7
                     poslancev.)</stage></p>
               <p>Ugotavljam, da je bil ta sklep sprejet.</p>
               <p>S tem prekinjam 13. točko dnevnega reda in hkrati prosim matično delovno telo, da
                  čimprej, vsekakor med trajanjem te seje opravi sejo, na kateri bi sprejeli predlog
                  stališč in sklepov v zvezi s to točko dnevnega reda, ki jo bomo v tem smislu tudi
                  zaključili z glasovanjem o teh stališčih in sklepih v okviru prve obravnave,
                  medtem ko bomo drugo in tretjo obravnavo tega zakona opravili na kasnejših sejah
                  tega zbora.</p>
               <p>Prehajam k <title>14. TOČKI DNEVNEGA REDA - NA PREDLOG ZAKONA O SPREMEMBAH IN
                     DOPOLNITVAH ZAKONA O SOCIALNEM VARSTVU</title>.</p>
               <p>To točko obravnavamo v prvi obravnavi. Predlog zakona je v obravnavo zboru
                  predložila Vlada Republike Slovenije. Želi predstavnica Vlade besedo?</p>
               <p>Izvolite. Gospa državna sekretarka Anka Osterman ima besedo.</p>
            </sp>
            <sp who="SDZ1:OstermanAna">
               <speaker>ANKA OSTERMAN:</speaker>
               <p>Hvala lepa za besedo, gospod predsedujoči. Spoštovane poslanke, spoštovani
                  poslanci! Pred vami je predlog zakona o spremembah in dopolnitvah zakona o
                  socialnem varstvu, ki ga izvajamo dobra tri leta. V teh treh letih se je pokazalo,
                  da nekatere njegove določbe ne dajejo učinkov, kot jih je pričakoval zakonodajalec
                  takrat, ko je bil zakon postavljen, začel je pa veljati konec novembra 1992.
                  Nekatere med njimi so celo ovira za učinkovitejše delo. Zato je Vlada pripravila
                  in predlagala spremembe štirih členov, in sicer gre za vprašanje investicijskega
                  vzdrževanja zavodov, ki delujejo na področju socialnega varstva. Teh zavodov je
                  veliko. Zelo so raznoliki in tako kot je zakon sedaj postavil dolžnost
                  ustanovitelja, da zagotavlja sredstva za investicijsko vzdrževanje, pravzaprav
                  pomeni prvič zelo velike napore in velika sredstva, ki jih je težko potem
                  racionalno usmerjati ravno zato, ker so zavodi tako raznoliki, od velikega doma
                  upokojencev, recimo, do majhnega centra za socialno delo ali varstveno-delovnega
                  centra. Medtem ko je veljal zakon o socialnem varstvu, je bil sprejet zakon o
                  lokalni samoupravi, ki seveda določa naloge občinam in prav področje varstva
                  starih in invalidnih oseb je tisto, ki nekako sodi v občinsko pristojnost. In tudi
                  če beremo 140. člen Ustave, kjer nalaga lokalni skupnosti skrb za to populacijo,
                  bi s spremembo 98. člena zakona o socialnem varstvu, kot predlagamo, lahko
                  omogočili občini, da zaokroži to svojo skrb in možnost in dolžnost na področju
                  varstva in skrbi za stare.</p>
               <p>In še gre za vprašanje razpisa koncesij. Zakon namreč v 125. členu določa, da mora
                  ustanovitelj, to se pravi Vlada, razpisati koncesije za vse socialno-varstvene
                  dejavnosti. Dejstvo je, da na področju socialnega varstva deluje cela vrsta javnih
                  socialno-varstvenih zavodov, ki opravljajo socialno-varstvene dejavnosti. Po
                  uveljavitvi pravilnika o normativih in standardih v socialnem varstvu pa se je
                  ugotovilo, da se nekaterih storitev vendarle ne izvaja v takem obsegu, kot bi bilo
                  potrebno, zato je Vlada ocenila, da bi bilo dobro ta člen spremeniti, tako da bi
                  razpisali samo tiste storitve, ki jih ne opravljajo in to je bistvo teh sprememb.
                  Vlada je ocenjevala, glede na to, da v bistvu ni poseženo v sam sistem socialnega
                  varstva, da bi lahko bile te spremembe zakona sprejete po skrajšanem postopku. Vi
                  tega predloga niste sprejeli, tako da je danes prva obravnava in predlagam, da te
                  predloge sprememb proučite in da jih tudi podprete. Hkrati bi povedala, da je bila
                  razprava opravljena na matičnem odboru, da so še stvari, ki bi jih bilo treba na
                  področju socialnega varstva spremeniti in da na Ministrstvu za delo, družino in
                  socialne zadeve pripravljamo analizo celotnega zakona, izvajanja tega zakona, ki
                  bo gotova do jeseni, kar bi bil v bistvu bolj temeljit pregled samega zakona,
                  izvajanja posledic, ki jih prinaša, vendar tukaj gre za te najbolj nujne
                  spremembe, ki jih predlaga Vlada. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in
                  socialno politiko kot matično delovno telo. Kot poročevalec odbora ima besedo
                  njegov predsednik, gospod Štefan Kociper. Izvolite.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Kolegice in kolegi! Odbor Državnega zbora
                  Republike Slovenije za zdravstvo, delo, družino in socialno politiko je na svoji
                  84. seji, 5.3.1996, ponovno obravnaval predlog zakona o spremembah in dopolnitvah
                  zakona o socialnem varstvu, potem ko se je najprej strinjal, da je bil predlagani
                  zakon po skrajšanem postopku. Ker ga Državni zbor po skrajšanem postopku ni
                  uvrstil na dnevni red, smo morali opraviti to razpravo še enkrat, ob konkretnih
                  predlogih, ki jih je tudi predlagal član odbora gospod Pavlica. Po vseh uvodnih
                  besedah predstavnice Vlade se je tudi odprla razprava, tako kot je že predstavnica
                  Vlade tudi opozorila, ob tem, da so nekatere stvari, ki tukaj niso predlagane v
                  tem skrajšanem postopku, in bi jih veljalo popravljati, čeprav je zakon zdaj odprt
                  za redni postopek, šele potem, ko bo tudi taka analiza v Vladi oziroma na
                  ministrstvu opravljena, predvsem pa je bilo poudarjeno, potem, ko bo tudi plan
                  socialnega varstva že šel skozi proceduro.</p>
               <p>Plan socialnega varstva je namreč Vlada že precej časa nazaj predlagala Državnemu
                  zboru, da ga ta obravnava, žal pa je toliko raznih izrednih stanj tukaj v Državnem
                  zboru, da naš odbor komaj lovi sapo pri gašenju teh izrednih razmer, skratka, z
                  raznimi izrednimi sejami. In odbor ima že uvrščen predlog obravnave plana
                  socialnega varstva, kjer se bodo izkristalizirali razni elementi, tudi v zvezi z
                  večjimi posegi v sistem zakona. In ena teh, in je bilo opozorilo, je tudi ta, da,
                  kot je bil predlog gospoda Pavlice, da že zdaj s tem zakonom poskušamo dvigniti
                  nivo socialnih pomoči na tisti nivo, kot je bil ob sprejetju zakona. Opozorilo je
                  bilo v tem smislu, da bomo na enem segmentu sicer revalorizirali socialni
                  korektiv, da pa to ni sistemska rešitev. No, ampak kljub temu je bil potem ta
                  predlog tudi sprejet, čeprav v smislu direktive Vladi, da Vlada višino denarnih
                  pomoči kot edinega vira preživljanja opredeli tako, da bo zagotovljena najmanj
                  enaka višina te dajatve. No, drugi predlogi so nekoliko širši, se pravi, da
                  nalagajo Vladi, da prouči in se opredeli do določenih sedanjih ureditev. Ta je
                  bila pa sprejeta tudi v taki direktivni obliki. Vseh stališč, ki jih je odbor
                  sprejel, ne bom predlagal. V glavnem, odbor je sprejel, poleg načelnega sklepa, da
                  je ta zakon primeren za drugo obravnavo, še pet drugih sklepov, in da se pač prva
                  obravnava čimprej pripravi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage xml:id="Redna-38-1996-03-13.stage44">(Ne.)</stage> Želijo besedo predstavniki poslanskih skupin?
                     <stage xml:id="Redna-38-1996-03-13.stage45">(Ne.)</stage> Besedo dajem poslankam in poslancem. Želi kdo besedo?
                     <stage xml:id="Redna-38-1996-03-13.stage46">(Ne.)</stage></p>
               <p>Prehajamo h glasovanju. Glede na to, da smo prejeli samo stališča in sklepe
                  matičnega delovnega telesa in nobenih dopolnilnih ali amandmajskih predlogov,
                  dajem najprej na glasovanje predlog matičnega delovnega telesa, da se predlog
                  zakona v prvi obravnavi sprejme kot primerna podlaga za pripravo zakona za drugo
                  obravnavo.</p>
               <p>Glasujemo o sklepu matičnega delovnega telesa, ki nam ga predlaga v sprejem.
                  Ugotovimo sklepčnost! <stage xml:id="Redna-38-1996-03-13.stage47">(46 prisotnih.)</stage></p>
               <p>Kdo je za? <stage xml:id="Redna-38-1996-03-13.stage48">(38 poslancev.)</stage> Je kdo proti?
                  <stage xml:id="Redna-38-1996-03-13.stage49">(Nihče.)</stage></p>
               <p>Ugotavljam, da smo ta sklep sprejeli.</p>
               <p>In dajem v obravnavo in na glasovanje vse ostale predlagane sklepe matičnega
                  delovnega telesa. Želi kdo besedo o teh sklepih? Pet jih je. Ugotavljam<gap n="..."/></p>
               <p>Ja, izvolite. Gospod Štefan Kociper. Izvolite.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Želim opozoriti predvsem na drugi sklep, ki posega v sistemsko
                  rešitev, čeprav je zakon odprt, mislim pa, da ni modro sprejemati sistemske
                  spremembe v tem zakonu, vse dokler Vlada ne bo opravila temeljite analize in
                  dokler se ne bomo vsaj v prvi fazi tudi opredelili o nacionalnem programu
                  socialnega varstva, to je o planu do leta 2000, ki ga imamo že v proceduri in je
                  tudi predviden za prvo naslednjo sejo odbora. Torej, najmanj kar je, predlagam, da
                  ne sprejmemo druge točke. Naslednje točke so seveda nekoliko bolj široke in ne
                  glede na to, ali bo tukaj izglasovano ali ne, sem prepričan, da bo Vlada te stvari
                  morala proučiti in tudi predlagati potem, ko bo zadeva zrela, v ustrezni smeri
                  korigirati. In ko sem že tukaj, bi opozoril, da je stališče odbora med drugim tudi
                  to, ki sedaj tukaj ni eksplicitno navedeno, ker je v poročilu k obravnavi tega
                  predloga v skrajšanem postopku, da se 4. člen črta. Seveda, takrat se je odbor
                  opredelil v skladu s skrajšanim postopkom in se je tudi predstavnik Vlade strinjal
                  s tako rešitvijo. Namreč to, da se ne posega sedaj v sistem koncesij, tako kot so
                  zastavljene, kajti celo poglavje govori o koncesijah za posamezne storitve,
                  socialno varstvene storitve na področju javnih služb. In zato je odbor takrat
                  sklenil, da se ta člen, ki je govoril o tem, da se koncesije razpisuje samo za
                  tiste službe, ki niso vključene v sistem javnih služb, da je bil to grob poseg v
                  koncept zakona. S tem, da bi upoštevali to stališče odbora, ki bi ga bilo potrebno
                  tukaj pač dodati namesto 5. točke, ki je sedaj bilo izglasovano v odboru, skratka
                  bi potem prepustili, kot pravim, tudi Vladi, da se opredeli oziroma prouči
                  temeljito to področje, kako bodo koncesije tudi v naprej dodeljevane. Ker tega pač
                  v tem poročilu ni, predlagam enostavno amandma k 5. točki, da se 5. točka črta in
                  da se upošteva stališče odbora k poročilu 20.2.1996. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>V tem trenutku nimam jaz vloženega nobenega amandmaja, gospod Štefan Kociper, tako
                  da bi prosil, da to v pisni obliki vložite, sicer ne moremo o tem glasovati in
                  tudi vsebino morate navesti, ne s sklicevanjem na datum, pa zapisnik, ampak je
                  treba napisati, za kakšno vsebino nadomestnega sklepa gre. Prav tako pa seveda, če
                  želite, da o vsaki točki, ki jo je sprejelo matično delovno telo kot skupen
                  predlog, glasujemo posebej, morate to tudi proceduralno zahtevati, kar niste, ali
                  pa amandma, da se 2. točka črta. Izvolite, gospod Miloš Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Nisem se mislil oglasiti v diskusiji. Kot ste videli iz gradiva, sem
                  predložil pet sklepov, ki jih je kasneje matični odbor popolnoma normalno sprejel
                  in jih tudi predlagal kot svoje sklepe k zaključku. To, kar je predsednik odbora
                  zdaj naredil, me malo preseneča, ampak nič takega. Če sem prav razumel, je
                  predsednik odbora predlagal dve zadevi. Prva, da naj bi ločeno glasovali o 2.
                  točki stališč in sklepov odbora, ki je predlagana, v kateri sem predlagal in je
                  kasneje matični odbor tudi povzel, da bi višino denarne pomoči kot edinega vira
                  preživljanja in denarnega dodatka, ta dva ureja 24. in 26. člen obstoječega
                  zakona, opredelili v drugi obravnavi s predlogom Vlade na način, da bi zagotovili
                  vsaj enako višino teh dajatev, kot je bila v zakonu opredeljena v trenutku, ko je
                  bil zakon sprejet leta 1992. Naj vas ob tem spomnim, da ko je bil zakon leta 1992
                  sprejet, je zajamčena plača, ki pomeni osnovo za izračun teh dajatev, pomenila
                  približno 35% povprečne plače v Republiki Slovenije. Zaradi diskrecijske pravice
                  Vlade, ki jo je v tem času Vlada imela, je zajamčena plača padla, v tem trenutku
                  je 27% povprečne plače v državi Sloveniji. Če veste, da je v 24. členu
                  opredeljeno, da denarna pomoč kot edini vir preživljanja je 60% zajamčene plače,
                  in če veste, da je zajamčena plača okrog 32.000 bruto v tem trenutku v Sloveniji,
                  skratka 60% je nekako okrog 20.000 bruto, si lahko predstavljate, kako ljudje s
                  tem denarjem, kot edinim virom preživljanja, pravzaprav živijo. Zaradi tega sem ta
                  sklep zastavil tako, da je, da tako rečem, za Vlado obvezujoč, da do druge
                  obravnave Vlada pripravi predlog, da se ta procent dvigne in s tem zagotovimo vsaj
                  enako višino te socialne dajatve, kot je bila opredeljena ob dnevu sprejemanja
                  tega zakona leta 1992. Gre za zelo bagatelna sredstva in zakon bo tako ali tako
                  sprejet v jeseni, skratka, tudi ne bo nastal problem v izvajanju letošnjega
                  proračuna.</p>
               <p>Drugi predlogi sklepov so opredeljeni na način, da Vlada preuči posamezne
                  probleme, na katere sem v predlogih sklepov opozoril. Nasprotoval seveda bi temu,
                  da bi 5. točko predlaganega sklepa in peto stališče zamenjali s stališčem odbora.
                  Strinjam se s stališčem odbora, ki je bilo takrat sprejeto, da se 4. člen lahko v
                  zakonu črta, vendar bi vztrajal, da Vlada preuči tudi 42. člen in preuči razmere,
                  v katerih razpisuje koncesije in uredi zadevo na podoben način, kot je urejena v
                  drugih zakonih podobne vsebine, skratka, v šolski in zdravstveni zakonodaji.
                  Skratka, da se prouči, ali je smotrno kot storitve javnih služb dopuščati
                  koncesije za vse storitve, ali ni potreba, da država v družbi v trenutku, ko smo
                  priča strahovitemu socialnem razslojevanju, ki ga doživljamo vsak dan, ko znatno
                  število ljudi potiskamo čez rob socialne revščine, vendar za nekatere dejavnosti
                  zagotavlja, sama država prevzema odgovornost, da zagotavlja nekatere storitve s
                  tega področja, ne pa da prepušča vse te dejavnosti javnih služb kot možne
                  koncesijske storitve. Skratka, predlagam, da sprejmemo tako 2. kot 5. sklep,
                  mogoče tudi z dopolnitvijo sedmega stališča, morebiti, da se črta v drugi
                  obravnavi predlog 4. člena zakona. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Jaz bom dal predsedujočemu tudi pisne predloge. Predlagam, da se glasuje posamično
                  o nadaljnjih predlogih odbora, in sicer imam amandmaje:</p>
               <p>2. točka stališč in sklepov se črta. To je prvi amandma, sem že prej pojasnil.</p>
               <p>Drugi amandma, da se 5. točka nadomesti z naslednjim besedilom: <q>"Za drugo
                  obravnavo naj predlagatelj izpusti ureditev, predlagano v 4. členu in predlaga
                  primerno ureditev v novem predlogu sprememb zakona po sprejetju plana socialnega
                  varstva"</q>.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage xml:id="Redna-38-1996-03-13.stage50">(Ne.)</stage> Prehajam h glasovanju.</p>
               <p>Na glasovanje dajem najprej amandma gospoda Štefana Kocipra, da se 2. točka
                  stališč in sklepov črta. Ugotovimo sklepčnost! <stage xml:id="Redna-38-1996-03-13.stage51">(47 prisotnih.)</stage></p>
               <p>Kdo je za? <stage xml:id="Redna-38-1996-03-13.stage52">(29 poslancev.)</stage> Je kdo proti? <stage xml:id="Redna-38-1996-03-13.stage53">(13
                     poslancev.)</stage></p>
               <p>Ugotavljam, da je 2. točka stališč in sklepov črtana.</p>
               <p>In dajem na glasovanje drugi amandma.</p>
               <p>Ali želite, da vsako točko stališč in sklepov dam na glasovanje posebej, ali da
                  glasujemo najprej o amandmajih, pa potem o gradivu v celoti, ker na drugo ni
                  vložen noben amandma?</p>
               <p>Potem dajem na glasovanje 3. točko stališč in sklepov: <q>"Prouči naj se možnost, da
                  se kot osnova za izračun socialno varstvenih dajatev upošteva povprečna plača v
                  Republiki Sloveniji namesto zajamčene plače."</q> Ugotovimo sklepčnost! <stage xml:id="Redna-38-1996-03-13.stage54">(47
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage55">(24 poslancev.)</stage> Je kdo proti? <stage xml:id="Redna-38-1996-03-13.stage56">(16
                     poslancev.)</stage></p>
               <p>Ugotavljam, da je ta točka sprejeta.</p>
               <p>In dajem na glasovanje stališče pod točko 4: <q>"Prouči naj se možnost, da se tistim
                  družinam, ki bodo po 1.5.1996 prejemale nižje otroške dodatke zaradi nove zakonske
                  ureditve, pomaga na način, da se poveča odstotek osnove dohodka na družinskega
                  člana za otroke v 26. členu zakona o socialnem varstvu."</q> Ugotovimo sklepčnost!
                     <stage xml:id="Redna-38-1996-03-13.stage57">(47 prisotnih.)</stage></p>
               <p>Kdo je za? <stage xml:id="Redna-38-1996-03-13.stage58">(40 poslancev.)</stage> Je kdo proti?
                  <stage xml:id="Redna-38-1996-03-13.stage59">(Nihče.)</stage></p>
               <p>Ugotavljam, da smo točko sprejeli.</p>
               <p>Dajem na glasovanje amandma k 5. točki, ki ga je vložil gospod Štefan Kociper: 5.
                  točka se nadomesti z naslednjim besedilom: <q>"Za drugo obravnavo naj predlagatelj
                  izpusti ureditev v 4. členu in predlaga primerno ureditev v novem predlogu
                  sprememb zakona po sprejetju plana socialnega varstva."</q> Ugotovimo sklepčnost!
                     <stage xml:id="Redna-38-1996-03-13.stage60">(47 prisotnih.)</stage></p>
               <p>Kdo je za? <stage xml:id="Redna-38-1996-03-13.stage61">(33 poslancev.)</stage> Je kdo proti? <stage xml:id="Redna-38-1996-03-13.stage62">(7
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem smo spremenili 5. točko v celoti in jo tako tudi sprejeli.</p>
               <p>In dajem na glasovanje še 6. točko stališč in sklepov. Ugotovimo sklepčnost!
                     <stage xml:id="Redna-38-1996-03-13.stage63">(44 prisotnih.)</stage> Ugotovimo sklepčnost! <stage xml:id="Redna-38-1996-03-13.stage64">(46
                     prisotnih.)</stage></p>
               <p>Kdo je za? <stage xml:id="Redna-38-1996-03-13.stage65">(35 poslancev.)</stage> Je kdo proti?
                  <stage xml:id="Redna-38-1996-03-13.stage66">(Nihče.)</stage></p>
               <p>Ugotavljam, da smo tudi to točko stališč in sklepov sprejeli.</p>
               <p>S tem zaključujem to točko dnevnega reda in vas obveščam, da bomo sejo nadaljevali
                  ob 14. uri.</p>
            </sp>
            <stage type="time">(Seja je bila prekinjena ob 12.58 uri in se je nadaljevala ob 14.16
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo zasedanje Državnega zbora. Za popoldanski del sta se dodatno
                  opravičila gospod dr. Janko Predan in gospod Tone Partljič, za cel dan pa je
                  prišlo tudi opravičilo gospe Mihaele Logar. Prosim, da ugotovimo prisotnost v
                  dvorani! Saj vas bom počakal, gospod Kopše, ni treba sape izgubljati. Ugotavljamo
                  prisotnost v dvorani! Ugotavljamo prisotnost! Še vedno ugotavljamo prisotnost!
                     <stage xml:id="Redna-38-1996-03-13.stage68">(46 prisotnih.)</stage> Državni zbor je sklepčen in lahko odloča.</p>
               <p>Prehajamo na <title>15. TOČKO DNEVNEGA REDA - OBRAVNAVO PROGRAMA DELA DRUŽBE ZA
                     AVTOCESTE V REPUBLIKI SLOVENIJI, DARS d.d. ZA LETO 1996</title>.</p>
               <p>Program je v soglasje zboru predložila Vlada Republike Slovenije. Želi predstavnik
                  Vlade besedo? <stage xml:id="Redna-38-1996-03-13.stage69">(Ne.)</stage> Program je obravnaval Odbor za infrastrukturo
                  in okolje kot matično delovno telo. Želi poročevalec odbora besedo?
                     <stage xml:id="Redna-38-1996-03-13.stage70">(Ne.)</stage> Želi besedo predstavnik Sekretariata za zakonodajo in
                  pravne zadeve? <stage xml:id="Redna-38-1996-03-13.stage71">(Ne.)</stage> Želijo besedo poslanskih skupin?
                     <stage xml:id="Redna-38-1996-03-13.stage72">(Nihče.)</stage> Besedo dajem poslankam in poslancem. Želi kdo besedo?
                  Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Če prav razumem, gospod predsedujoči, govorimo o programu dela Družbe za avtoceste
                  v Republiki Sloveniji in prepričan sem, da potem, ko bom pač nekaj besed
                  spregovoril, da bo tudi ostale spodbudila strast, kajti gre vendarle za zelo
                  pomembno temo, o kateri sem prepričan, da želijo tudi drugi povedati, kar mislijo.
                  Najprej bi rekel seveda dve opombi. Prva opomba je, da gotovo gre za neko dejanje
                  tega zbora v nizu dejanj v zvezi s programom dela oziroma programom izgradnje
                  avtocest v Sloveniji. Se pravi, za dejanje, ki je del sistema odločanja že skozi
                  vrsto let in na ta način seveda tudi logičen del tega. Zato se o temeljnih
                  vprašanjih tukaj več ne sprašujemo. Sprašujemo se verjetno bolj o dodatnih, o
                  nekaterih vprašanjih, ki se v zvezi s tem postavljajo.</p>
               <p>Pred kratkim smo sprejeli tudi nacionalni program in morda je zato pri večini
                  trenutno ta tema bolj v spodnji amplitudi njihovega zanimanja. Rad bi rekel tudi
                  to, da smo na odboru, kar bo verjetno predsednik, ki je med tem prišel, še
                  povedal, zelo temeljito obravnavali tudi ta del tega programa, in po tej plati so
                  stvari usklajene. Rad bi pa vendarle opozoril na nekatera vprašanja, na katera sem
                  opozarjal tudi na odboru. Prvo vprašanje je, in to dobronamerno, da ne bo kakšnega
                  nesporazuma, vprašanje realnosti teh naših planov. Mi smo tudi za lansko leto
                  sprejeli tak plan in lanskoletni je po nekaterih podatkih, če mogoče ne bom čisto
                  natančno povedal številke, ampak vendarle, realiziran okrog 68% po podatkih same
                  družbe oziroma ministrstva. In zato se postavlja vprašanje realnosti tega
                  planiranja. Od tega vprašanja je pa odvisna seveda cela vrsta nadaljnjih
                  odločitev, predvsem pa odločitve v zvezi s financiranjem tega programa, ker ko se
                  predvideva tempo gradnje, se predvideva tudi tempo financiranja in glede na ta
                  predvideni tempo se potem najemajo krediti, ker se pač računa, da lastna sredstva,
                  zbrana predvsem iz naslova bencinskega tolarja, ne bodo več zadoščala, se najemajo
                  krediti, nakar se eventualno lahko izkaže, da program ne bo realiziran s
                  predvidenim tempom, in da prihaja potem v zvezi s financiranjem tudi do neke
                  rezerve, mi pa smo kredite najeli, mogoče ne začeli črpati, ampak vendarle. In
                  tukaj lahko pride potem do določenih nesoglasij, neskladij. Zlasti, to je seveda
                  pomembno tudi zaradi tega, ker se, kot veste, v javnosti že pojavljajo vprašanja v
                  zvezi z zadolževanjem Slovenije in v zvezi s tem bremenom, ki ga mi danes za
                  prihodnost nalagamo Sloveniji. Verjamem sicer strokovnjakom, ki pravijo, da ta
                  obremenitev še daleč ni taka, da bi bila primerljiva, recimo, z dolgovi nekdanje
                  države, ampak nevarnost pa vendarle obstaja.</p>
               <p>Drugo vprašanje je bolj konkretno. To je vprašanje same namenskosti sredstev, ki
                  se zbirajo prav za namen gradnje avtocest. To vprašanje bom postavil zelo
                  direktno, zelo konkretno. Gospod minister za promet in zveze je na srečo navzoč. V
                  javnosti je bilo zaslediti podatek, češ da je gospod minister zagotovil, da se bo
                  za vzdrževanje cest uporabljalo tudi sredstva iz bencinskega tolarja, za kar bi
                  bilo potrebno najmanj seveda spremeniti zakon o bencinskem tolarju, če bi to bilo
                  res. In mislim, da je najbolje, da gospod minister, če je to res izjavil,
                  pojasni,</p>
               <p>kakšne so namere v zvezi s tem oziroma to demantira v Državnem zboru.</p>
               <p>Na četrto vprašanje, ki se postavlja v zvezi s tem in ki se mu na nek način ni
                  mogoče izogniti, je povezava tega programa z aktualnimi političnimi razmerami.
                  Seveda vem, da se bo vsaka koalicija, vsaka vladna stranka postavljala z
                  rezultati, ki jih Vlada ali pa država doseže v obdobju njene vladavine, vendar se
                  mi zdi, da je vendarle nekoliko vprašljivo, če se tak program, ki je šel skozi
                  proceduro tako rekoč v dveh sklicih parlamenta in ki je bil sprejeman tukaj vedno
                  z zelo visoko stopnjo soglasja, prikazuje kot podvig predvsem ene politične
                  stranke. V zvezi s tem se potem lahko postavi podvprašanje. Glede na to, da je
                  ravno na letošnje leto, hvala bogu, upam da bo še pred začetkom volilne kampanije
                  uresničeno tempirano dokončanje precejšnjega števila kilometrov avtocest. Upam, da
                  bo to narejeno pred začetkom volilne kampanje, ker bo koristilo vsem, ampak
                  vendarle se potem postavi tudi vprašanje, ali je mogoče, da bi se nekateri
                  zaključki nekoliko, bom rekel, izsilili na nek način, da bi to lahko šlo tudi na
                  račun kvalitete in tako naprej. Seveda me zanima zagotovilo, da to ni tako in če,
                  po možnosti tudi dokazovanje.</p>
               <p>In zadnje vprašanje, ki si ga moram zastaviti glede na sedaj vsakodnevno izkušnjo,
                  je zelo konkretno. Letos se bo začela gradnja na mnogih odsekih po predvidenem
                  programu in v zvezi s tem se seveda postavlja vprašanje ureditve ob tej gradnji,
                  ureditve prometnih pogojev ob tej gradnji. Izkušnja s tako imenovano vsakodnevno
                  zgoščenostjo prometa na severni obvoznici, tako kot jaz vsako jutro poslušam po
                  radiu, ker 10, 15 minut stojim v Črnučah, češ da je promet zgoščen na tej cesti,
                  so seveda take, da so neizračunjive. Kaj recimo, za naselje Črnuče pomeni to, kar
                  se dogaja vsako jutro in vsak dan popoldne v tem naselju, recimo temu tudi z
                  ekološkega vidika, kar gotovo zanima našega kolega podpredsednika Toplerja. Kaj
                  pomeni za naselje, če gre reka avtomobilov s hitrostjo 2 kilometra, recimo temu 10
                  kilometrov na uro skozi neko strnjeno naselje, neprekinjena reka pol ure, eno uro
                  na dan. Ali je kdo izračunal to škodo? In ali je ta škoda všteta v stroške gradnje
                  avtocest? Kaže, da o tem govorim, ker zdaj ne glede na to, da vem, da se na tej
                  severni obvoznici kaj veliko več pomagati ne da, čeprav bi se lahko in čeprav me
                  bodo spet prepričevali, da tam ni zastojev, ne glede na to, da se vsak dan tam
                  peljem in je vsak dan zastoj, ampak predvsem zaradi tega, ker se bo letos začela,
                  recimo, graditi avtocesta Šentjakob-Blagovica in se sprašujem, kaj to pomeni za
                  promet na M-10, recimo, na tem odseku. In kako se namerava to reševati, ali so
                  predvideni kakšni ukrepi, da bi preprečili podobno situacijo, kot je sedaj na
                  severni obvoznici, ali bo gospod Kopše, ko bo šel v Ljubljano, moral iti že dan
                  prej, zato da bo naslednji dan prišel. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Da, besedo ima gospod Žaro Pregelj. Za vse, ki so medtem prišli, smo
                  pri 15. točki - program dela Družbe za avtoceste v Republiki Sloveniji.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Hvala predsedujočemu, da mi je dal besedo. Dovolite, da predstavim poročilo Odbora
                  za infrastrukturo in okolje, ki smo ga oblikovali po obravnavi letošnjega programa
                  Družbe za avtoceste, to je program za leto 1996. Odbor je program natančno
                  obdelal, ga tudi kritično pogledal, predvsem v luči skladnosti z nacionalnim
                  programom, kakor tudi v luči uresničljivosti oziroma možnostih za pravočasno
                  uresničitev tistih odsekov, ki zamujajo že iz predhodnih let.</p>
               <p>Pri tem smo imeli kar nekaj obravnav. Odbor je tudi našel nekaj napak in potem
                  zahteval od DARS-a, da jih popravi, oziroma od Vlade, kar je bilo tudi več ali
                  manj storjeno.</p>
               <p>Dovolite mi, da predstavim predvsem sklepe, ki jih je sicer Odbor sprejel, ni jih
                  pa direktno dal zboru v potrditev, ker gre bolj za ugotovitve. Tako odbor
                  ugotavlja, da je na podlagi obravnave poročila o delu DARS za obdobje
                  januar-september za leto 1995 ugotovil, da je sicer realizacija boljša kot
                  predpreteklo leto, da pa še vedno iz različnih razlogov predvsem pri pridobivanju
                  urbanistične in projektne dokumentacije ter zaradi pridobivanja zemljišč in
                  upravnih dovoljenj, delo še vedno ni steklo v okviru časovnih terminov, ki so bili
                  predstavljeni v programu dela za leto 1995, tako da je še vedno ugotovil določeno
                  zaostajanje, predvsem na najbolj kritičnih delih avtocestnega sistema, na odsekih
                  med Celjem in Ljubljano, kakor tudi Odbor ugotavlja, da še vedno zaostajajo pri
                  izgradnji odseki na ljubljanskih obvoznicah. To ugotovitev, ki sicer izhaja iz
                  začasnega oziroma delnega letnega poročila, kajti celoletnega še ni, ga bomo
                  dobili kasneje, je odbor potreboval, da je lahko ocenil tudi realnost letošnjega
                  programa.</p>
               <p>Zato smo posebej zahtevali od predsednika DARS gospoda Brodnika, da nam jasno poda
                  zagotovilo, ali je možno v tem letu ta program uresničiti, kakor tudi nadoknaditi
                  zamujeno. No in predsednik DARS, gospod Brodnik je pojasnil, da dosedanje zamude
                  na končne roke izgradnje, ki so predvideni v nacionalnem programu, ne bodo
                  vplivale, in tudi, da so investicijske vrednosti odsekov v okviru tistih, ki so
                  navedene v nacionalnem programu, kar pomeni, da so tudi po tej strani roki še
                  vedno absolutno realni in dosegljivi.</p>
               <p>Na podlagi tega dejstva je potem odbor sprejel letošnji program in tudi predlaga
                  zboru, da ga ta potrdi. Hkrati je odbor postavil vrsto zaprosil oziroma zaprosil
                  Vlado Republike Slovenije, da že na tej seji Državnega zbora, ob obravnavi
                  programa DARS za leto 1996, predstavi vsebino in rezultate dogovarjanja o
                  sofinanciranju izgradnje severne obvozne ceste in vzhodne avtoceste v Ljubljani s
                  strani Mestne občine Ljubljana, v skladu z napovedjo o programu dela DARS za leto
                  1994 in ustreznim sklepom Državnega zbora.</p>
               <p>Ko smo analizirali vzroke, zakaj nekateri odseki še vedno niso v polni izgradnji,
                  je eden najbolj kritičnih odsekov ravno odsek ljubljanskih obvoznic, gre v bistvu
                  za dva odseka severne in vzhodne obvoznice, kjer še vedno deli teh odsekov niso
                  oddani v izgradnjo. Gre predvsem za predor Golovec, tako da je odbor potem sprejel
                  sklep, s katerim Vlado zaproša, da na današnji seji pojasni, na kakšni točki in
                  kako gre na pogajanjih z Mestno občino Ljubljana, kajti znano je, da je pred dvemi
                  leti, zdaj že skoraj, leta 1994 ta Državni zbor sprejel sklep, s katerim zavezuje
                  Mesto Ljubljana, da bo sodelovalo pri sofinanciranju mestnih obvoznic, kajti
                  ugotovljeno je bilo, da bo okoli Ljubljane narejenih kar precej kilometrov
                  avtocest, da na teh cestah ne bodo obračunavali cestnine in da imajo te
                  ljubljanske obvoznice tudi mestni pomen oziroma pomen mestnih obvoznic in zato je
                  bilo takrat predlagano sofinanciranje v višini 25% s strani mesta. No, mesto na to
                  ne pristane in natančnejše poročilo pričakujemo od Vlade na tej seji.</p>
               <p>Potem je Odbor za infrastrukturo in okolje dal Vladi pobudo, da v okviru
                  dogovarjanj o državni meji med Slovenijo in Hrvaško obe državi čimprej določita
                  tudi potek osi avtoceste Ljubljana - Zagreb in skupno mejno točko na tej osi, tako
                  da bi lokacijski načrt za zadnji avtocestni odsek na smeri sever - jug uspeli
                  pripraviti še do konca tega leta.</p>
               <p>Kot veste, se v tem obdobju pripravlja dokumentacija tudi za smer, ki sicer ni
                  prioritetna, vsaj v večjem delu ne, toda potrebno je pripraviti vse, da bo lahko
                  gradnja stekla takoj, ko bo ta smer prišla po nacionalnem programu na vrsto.
                  Nadalje je odbor dal Vladi oziroma Ministrstvu za promet pobudo, da prične
                  postopek postopnega prenosa upravljanja magistralne ceste M1 na DARS.</p>
               <p>Gre za dolenjsko avtocesto, ki naj bi deloma bila tudi uporabljena za izgradnjo
                  avtoceste in gre za prenos pravic iz upravljanja in ti postopki naj bi vsekakor
                  bili opravljeni postopno, tako da bi bila do pričetka gradnje celotna cesta v
                  pristojnosti DARS-a.</p>
               <p>Odbor je tudi dal Vladi pobudo, da se po določitvi končne oblike in lokacije
                  priključka Razdrto, izgradnja le-tega vključi v program dela DARS za leto 1997,
                  tako da bo sama gradnja zaključena z dograditvijo odseka hitre ceste Razdrto -
                  Vipava. Gre za problem, ki je verjetno poznan, Razdrto je sicer vas, ki je nastala
                  na križišču magistralnih cest z izgradnjo nove avtoceste; praktično je ostala
                  odrezana od avtoceste in pomembnih tokov. Sedaj je še možen priključek na
                  obstoječem nedokončanem razcepu. Ko bo dograjen odsek hitre ceste Razdrto -
                  Vipava, pa to ne bo možno, zato je potrebno narediti priključek za to področje. Ne
                  gre le za Razdrto, gre tudi za Senožeče, Divačo in celotno področje, ki ga ta
                  naselja obvladujejo.</p>
               <p>To so bili v glavnem povzetki sklepov, ki jih je odbor sprejel ob obravnavi tega
                  poročila. Državnemu zboru predlagam sprejem sklepa, in sicer običajnega sklepa, da
                  z odlokom da soglasje k programu dela Družbe za avtoceste Republike Slovenije.
                  Poleg tega pa, preden smo na tak sklep pristali, smo tudi predlagali Vladi, da
                  popravi program, predvsem v določilih, ki se nanašajo na Višnjo goro - Bič in
                  Krško vas - Obrežje, ki v bistvu niso bila pripravljena v skladu z nacionalnim
                  programom. Pri Višnji gori - Bič je šlo za delitev na dva pododseka zaradi znanih
                  problemov s sočasno rabo avtocest tudi za druge namene. Kasneje se je izkazalo to
                  za neracionalno in je Vlada na to pristala in ta popravek naredila, kakor tudi
                  odsek Krška vas - Obrežje, ki ni bil definiran v letnem programu DARS v skladu z
                  zunanjim programom. Vlada je te popravke opravila in nam to tudi sporočila. Tako
                  da sedaj ne obstajajo več nobeni zadržki, da ne bi podprli celotnega programa.</p>
               <p>Odbor je sprejel še dodatni sklep, ki ga tudi predlaga Državnemu zboru v sprejem,
                  s katerim bi Državni zbor pozval Vlado, da mu čimprej posreduje v obravnavo in
                  sprejem predlog zakona o javnih cestah in predlog zakona o javnih naročilih, ki
                  sta že v postopku, pa sta občitala ob koncu drugih obravnav in bi s tem postavili
                  osnovne zakonske temelje ne samo za avtoceste, ampak tudi za druge magistralne
                  avtoceste, ki kot veste, ravno po tej hudi zimi postajajo dokajšen problem. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, izvolite gospod Maks Sušek, potem pa še
                  gospod Jože Jagodnik.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovane kolegice in kolegi! Klub Liberalne demokracije Slovenije je temeljito
                  razpravljal o tem predlogu in ugotovil, da gre ob tem razreševanju tako pomembne
                  naloge Slovenije za izredno profesionalen pristop. Da se ne bi samo kritično
                  ozrli, recimo, na dosedanje delo DARS-a, mislim, da je to zelo pomembno, kajti gre
                  za izredno zahtevno in finančno zelo veliko nalogo naše dežele in nam ni vseeno,
                  kako ta projekt dejansko poteka. Zato se mi zdi, da je ta ugotovitev, da gre za
                  zelo profesionalen pristop, zelo bistvena in važna. Ugotavljamo pa, da je Vlada
                  tudi upoštevala vsa priporočila in nekatere pomisleke, ki so bili izraženi v
                  temeljitih razpravah na Odboru za infrastrukturo in Vlada je to tudi povsem
                  upoštevala. Šlo je predvsem za bistvene, kako bi rekel, izpade pri kompleksnem
                  obravnavanju tega cestnega križa avtocest, predvsem ta linija Ljubljana - Brežice
                  in te stvari so bile tudi sedaj upoštevane in lahko rečemo, da je program sedaj
                  celovit, kompleksen in v tej zvezi potem tudi naš klub poslancev nima bistvenih
                  pripomb. Priporočamo, da Državni zbor ta program sprejme. Imamo pa poslanci
                  Liberalne demokracije pomisleke o nadaljnjem razvoju cestnega omrežja javnih cest
                  po Sloveniji, ki niso v tej kategoriji avtocest. Zato v polni meri podpiramo
                  dodatni sklep, ki ga predlaga Odbor za infrastrukturo, ki nalaga Vladi, da čimprej
                  posreduje in poda Državnemu zboru nacionalni program ostalega javnega cestnega
                  omrežja v Sloveniji.</p>
               <p>Ugotavljamo, da nekatere regije v Sloveniji niso enakopravno soudeležene pri
                  razreševanju komunikacijskih povezav. Nekatere regije so avtomatično direktno
                  povezane na ta cestni križ, in ne glede na to, kakšen vpliv imajo, so dejansko že
                  razrešile bistvene povezave s centrom in z Evropo, ker so pač direktno vezane na
                  cestni križ. So pa še nekatere regije v Sloveniji, dve, tri take, ki nimajo
                  direktnega pristopa do avtocestnega omrežja in so odvisne od tega, kakšen pristop
                  bo imela naša država do razvoja tega nadaljnjega cestnega omrežja. To je ena
                  zadeva.</p>
               <p>Ni nam tudi vseeno, kako se infrastruktura razvija znotraj posameznih regij še na
                  nižjem nivoju. Skrbi nas, da velik zalogaj avtocest ne bi premočno vplival na to,
                  da bi nam zmanjkalo sape za razreševanje nadaljnjega razvoja cestnega omrežja,
                  zato še enkrat poudarjam, da poslanci liberalne demokracije popolnoma podpiramo še
                  dodatni sklep, da Vlada čimprej pride v Državni zbor z nacionalnim programom
                  ostalih javnih cest. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jagodnik ima besedo, nato pa še gospod Miroslav Geržina.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod podpredsednik, kolegice in kolegi, hvala za besedo. V imenu poslanske
                  skupine Združene liste bi rad rekel nekaj stavkov. Poslanci Združene liste
                  socialnih demokratov aktivno sodelujemo v Odboru za infrastrukturo in v celoti
                  aktivno sodelujemo pri sprejemanju sklepov in v celoti se strinjam s tem, kar je v
                  imenu odbora povedal predsednik. Rad bi pa nakazal nekaj vprašanj, ki bi jih morda
                  kazalo v nadaljnji razpravi osvetliti in za katere pričakujem vsaj deloma odgovore
                  tudi od predstavnikov ministrstva oziroma predstavnikov DARS-a.</p>
               <p>Priče smo seveda izredni dinamiki in s tem se strinjam s predhodnim govornikom,
                  gospodom Suškom, glede izgradnje slovenskih avtocestnih povezav. Fenomenalno je,
                  da bomo letos končali 100 kilometrov avtocest in s tem za desetkrat povečali tiste
                  roke, ki smo jih imeli še pred morda petimi, šestimi, sedmimi leti, ko smo gradili
                  z velikansko hitrostjo devet do deset kilometrov avtocest na leto. Toda takšen
                  tempo je slovensko gradbeno operativo privedel v kar precejšnje škripce. Ti kratki
                  roki pomenijo trden prijem investitorjev in skozi to tudi tistih, ki financirajo
                  ceste. Tako se je pred nedavnim dalo naslutiti, da nastaja pravcati mali spor ali
                  pa precejšen spor med slovensko gradbeno operativo in DARS-om in posredno tudi z
                  Ministrstvom za promet in zveze. Pred kratkim sem bil priča podpisu nekega
                  gentlemanskega sporazuma v Slovenskih Konjicah med DARS-om, ministrstvom in
                  slovensko gradbeno operativo s sedmimi največjimi slovenskimi podjetji. Po tem
                  podpisu lahko seveda menim, da so zakopali eni in drugi bojne sekire, kajti
                  slovenska gradbena operativa je zagotovila, da je sposobna uresničiti vse roke, da
                  je sposobna te roke celo skrajševati. To sem razumel, ker pozitivno gledam na
                  stvar kot obojestransko gesto dobre volje in kot dokončno ali pa skoraj dokončno
                  razreševanje problemov, ki so nastali med gradbeno operativo in med investitorji.
                  Namreč, ta gradbena operativa pred tremi leti nikakor ni bila usposobljena za
                  takšne podvige, potem se je počasi začela osipavati, zdaj se je seveda dodatno
                  prestrukturirala in upam, da se je prestrukturirala tako, da bo zmogla konkurenčno
                  tekmo tudi s tujimi partnerji, ki prav tako trkajo na slovenska vrata in tu mi je
                  bil seveda všeč stavek oziroma trditev, da je zdaj čas, da se dela in ne da se
                  prihaja v službo, kot se je to velikokrat dogajalo. Rad bi na tej točki seveda, da
                  pred tem spoštovanim zborom predstavniki ministrstva povedo, ali je ta spor
                  spravljen z dnevnega reda ali ni in ali je slovenska gradbena operativa skupaj s
                  slovenskimi investitorji seveda dojela, da je prišel nov čas in da se je uspela
                  prestrukturirati, kot to čas od nje zahteva.</p>
               <p>V tem smislu pa vendarle opozarjam na drug fenomen, na zaostajanje plačil. Sam sem
                  velikokrat poizkušal ugotoviti, kje zastajajo ta plačila, ali na relaciji
                  ministrstvo - gradbena operativa in podizvajalci, toda nikakor nisem mogel
                  razplesti tega vprašanja in zato ponovno vprašujem, kje zastajajo plačila? Imam
                  nekatere konkretne podatke, da, recimo, SCT ne izvaja svojih denarnih obveznosti
                  do podizvajalcev. Lahko vam celo konkretno povem, da gre v tem primeru za eno
                  zasebnih zadrug, ki se imenuje Ledina in ki ji SCT dolguje v tem trenutku, in to
                  že šesti oziroma sedmi mesec, več kot 200 milijonov tolarjev. V primerjavi z
                  velikanskimi denarji, ki se vrtijo, je seveda to neznaten strošek, toda glejmo ga
                  kot pričakovan denar tistih, ki se združujejo v zadrugo Ledina in ki seveda od
                  tega denarja živijo. Tu pridemo seveda do neskladja med velikanskim tempom gradnje
                  in izpolnjevanjem obveznosti. Na primer ljudje, ki posojajo oziroma združujejo
                  svoja delovna sredstva, kamione, delovne stroje, po nekaj mesecev ne dobijo plačil
                  in posredno lahko računamo, da seveda na ta način delovati ni zelo umestno in so
                  napovedi, da se bodo takemu načinu, takemu izigravanju seveda tudi uprli. To je
                  eno, ena izmed zadrug, ki opozarja na to, teh organizacij oziroma teh zasebnikov
                  pa je še veliko več. Prosim, če mi lahko kdorkoli z ministrstva na tem mestu
                  pojasni, za kaj gre in kje zastajajo ta plačila?</p>
               <p>Naslednje vprašanje je, pred kratkim, potem, ko smo v Odboru za infrastrukturo
                  sprejemali in govorili o programu DARS-a za leto 1996, so bile spremenjene cene
                  bencina. Prosil bi vas, da nam poizkušate pojasniti, kako bo to vplivalo na
                  zbiranje sredstev iz tako imenovanega bencinskega tolarja vis-ŕ-vis letošnjega
                  načrta DARS-a.</p>
               <p>Še dve stvari. Naslednja je bolj v razmislek. Mi smo, kot smo tu že večkrat
                  ugotavljali, priča izrednemu <q>"boomu"</q> gradnje avtocest v Sloveniji in velikemu
                  razkoraku pri vzdrževanju magistralnih in regionalnih povezav, kjer imamo okoli
                  1.000 kilometrov magistralk, okoli 4.000 kilometrov regionalk, zdaj bomo dobili
                  novih 100 kilometrov avtocest in jih bomo imeli skupaj več kot 400. Na sektorju
                  magistralk in regionalk pa seveda zaostajamo. Mi bi morali doseči balanso med
                  gradnjo enega sektorja in gradnjo drugega sektorja. Jasno je, da to ne zadeva
                  točke, ki je zdaj na dnevnem redu, programa dela avtocest DARS-a za leto 1996,
                  vendar pa že glede na to, da sleherni poslanec, ki pride za ta govorniški oder,
                  ali poslanka, omenja to kot eno večjih slovenskih zagat, bi terjalo seveda, da
                  dokončno enkrat postavimo neko ravnovesje med gradnjo avtocest in med gradnjo
                  oziroma vzdrževanjem ostalega cestnega omrežja. In za konec še enkrat spominjam na
                  sklep odbora, ki je zahteval, da se ob razpravi DARS-a za leto 1996 pojasni tudi
                  razmerje med Mestom Ljubljana in Republiko in Državo Slovenije pri gradnji
                  obvoznic. Jaz bi k temu dodal, da bi potrebovali tudi kratko informacijo o tem,
                  kako obvozne ceste gradimo in jih nameravamo graditi, s kakšnim tempom in s kakšno
                  soudeležbo drugega slovenskega največjega mesta, to je Maribora, kajti menim, da
                  gre pri obeh mestih za specifične probleme. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina, za njim pa bosta na vrsti še
                  gospoda Ivo Hvalica in Žarko Pregelj.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik, spoštovane poslanke in poslanci,
                  predstavniki Vlade! No, bilo je že precej hvale, bi rekel, oziroma besed, ne proti
                  temu izvajanju programa izgradnje avtocestnega križa in delovanja družbe DARS do
                  sedaj. Bila so postavljena nekatera vprašanja, morda umestna, zakaj tako počasi,
                  ali se ni dalo hitreje? Tisti, ki smo v Odboru za infrastrukturo in okolje, smo
                  bili o teh zadevah informirani nekoliko bolje, morda zato ni toliko vprašanj iz te
                  smeri. Nekateri želijo, da bi šel ta program počasneje, vendarle se strinjam s
                  tistimi, ki pravijo, da mora iti zvezno in čim hitreje, to se pravi, tudi po zdaj
                  sprejetem nacionalnem programu, in tudi ta program za letošnje leto je praktično
                  del nacionalnega programa za leto 1996.</p>
               <p>Da program deluje dobro, bomo ugotavljali tudi kasneje, danes ali jutri, v teh
                  dneh, ko bomo 9 milijonov dolarjev, ki so jih <q>"prihranili"</q>, bi lahko rekli v
                  narekovajih, predstavniki DARS na odseku od Pesnice proti Mariboru in bodo ta
                  denar uporabili na drugem delu. In ne nazadnje, je že tudi pred menoj bilo rečeno,
                  da slovenski gradbeni izvajalci opozarjajo na probleme nizkih cen in podobnega,
                  oziroma morda bi rekel nerazumevanja DARS-a do posebnih problemov, ki se
                  pojavljajo ob tako obsežni gradnji za izvajalce. S te strani bi rekel, da je
                  program zastavljen v redu.</p>
               <p>Veseli me, ko sem bil informiran, ker nisem bil sam na tisti otvoritvi, da so
                  sklenili gentlemanski dogovor investitor in izvajalci, da se bodo, namesto, da bi
                  se tožili za razlike oziroma za zahteve, kar je, skoraj neumestno, da nekdo
                  kandidira še naprej za izgradnjo za dela ob istem času pa se toži za plačila in da
                  se to ne da na nek pameten način dogovoriti, če je ta zadeva stalna in stalna bo
                  vsaj še 5 let. Mislim pa, da so nekateri problemi pri tako velikem projektu, ki
                  močno vplivajo na obstoječo cestno mrežo. To je bilo danes tudi že delno
                  opozorjeno, zato tudi menim sam in soglašam s tistimi, ki pravijo, da je to treba
                  čimprej zgraditi, da bo čimprej končano. Ker promet je tudi iz dneva v dan na
                  magistralkah in regionalkah v naši državi vse gostejši in zdaj mi lahko to
                  raztegnemo, da bomo še 5, 6 let uničevali magistralno regionalno mrežo in potem
                  nam bo zmanjkalo denarja, da bi to popravili. Če se tak program podaljša, imam te
                  izkušnje, tisti, ki to poznate, tudi veste, da s tem, ko se program podaljšuje, da
                  stroški rastejo neenakomerno, ampak z nekimi potenciali. Se pravi, da se veliko
                  povečajo. Zato bi morali tudi zato, da se čimprej začne investirati s strani že
                  zgrajenih delov avtocest, moramo čimprej in čimveč dela avtoceste iz tega
                  avtocestnega križa spraviti v promet in s tem bodo še ugodnejši pogoji
                  financiranja.</p>
               <p>Seveda, pojavlja se problem financiranja oziroma se bo pojavil že v naslednjem
                  letu, kot je bilo rečeno, zato, ker nismo še uporabili vseh sredstev najetih
                  kreditov, ki so bili na razpolago po ugodni ceni, in to je bil tistikrat tudi eden
                  od razlogov, če se spomnijo v tem Državnem zboru, ko je bilo rečeno, da gremo
                  hitro v ta program, zato ker so ugodna sredstva v Evropi na mednarodnih denarnih
                  inštitucijah na razpolago, ker če smo prvi, kot pravi pregovor, nismo zadnji in to
                  se je res zgodilo. Teh sredstev ni več. Vendarle imamo, mislim da srečo, da naše
                  gospodarstvo relativno dobro teče, da smo pravilno reagirali, ko smo tudi z
                  odlokom tega Državnega zbora sanirali banke, naše slovenske banke, ki so danes v
                  stanju, da že ponujajo posojila po, bi rekel, konkurenčnih cenah s tistimi
                  inštitucijami, od katerih smo jih dobili do sedaj.</p>
               <p>Strinjam se, da se v želji za čimbolj soglasno pridobivanje zemljišč ob izgradnji
                  avtoceste, ta sistem, ki ga uporablja DARS. Vendarle imam pripombo: če se mi do
                  konca pogovarjamo in dlje časa pogovarjamo, da bi dosegli soglasje, v določenem
                  trenutku le nekateri ali pa določen procent ljudi ne pristane na to, da se z
                  dogovorom pride do zemljišča in mora priti do intervencije sodišča. Mislim, da bi
                  moral tu zaradi podaljševanja rokov, ki so bili predvideni, DARS upoštevati morda
                  to, da reče nekoliko prej, da dogovor ni bil možen in da pač je potrebna sodna
                  izvedba pridobitve zemljišč.</p>
               <p>Ker drugače ta zadeva potem pade zopet na izvajalce in moram reči, ker zadevo
                  nekoliko poznam, da so ti izvajalci, slovenski gradbeni, še kako konsolidirani,
                  kot je nekdo rekel, če so se pripravili, če so se zavedli, da so to veliki
                  projekti itn. Sam sem bil nekoliko časa tudi v tujini z našim konzorcijem teh
                  izvajalcev, gradbenih in smo delali projekt, ki je bil časovno krajši kot je ta
                  slovenski, finančno je bil recimo polovico tega in vem, to je bil eden od
                  projektov, so pa izvajali še druge projekte, ki so bili nekateri praktično v
                  enakem cenovnem nivoju in časovno tudi, kot je slovenski tako imenovani projekt
                  stoletja. In mislim, da so slovenski izvajalci, to je treba povedati,
                  konsolidirani, da poznajo zadeve, da znajo delati velike projekte, vendar, če jih
                  mi omejujemo, ko se je delalo recimo zunaj projekte, je bilo časovno točno
                  utemeljeno oziroma določeno, začne se delati tega in tega, končalo naj bi se tega
                  in tega. Če ni bilo kakšne, recimo, ne vem kakšne višje sile, kot je vojna recimo,
                  ko je bila v Iraku, ko so nekatera dela zastala za nekaj tednov ali kaj drugega,
                  ne recimo vreme, ki pa vpliva tudi pri nas zdaj, recimo že desetletja ni bilo tako
                  hude zime in mi smo pa ravno na vrhuncu del za izgradnjo avtocest in če pride še
                  zakasnitev s pridobivanjem zemljišč, normalno, da bo to potem udarilo na
                  izvajalce. Izvajalci so podpisali pogodbo in bi bilo nekorektno - sam trdim to -
                  nekorektno od investitorja, da potem zahteva od njih, da oni s tožbo izsilijo, da
                  dobijo tisto, recimo, sredstva oziroma od njih se zahteva izgradnjo točno na rok,
                  s tem ko se bodo angažirala večja sredstva, s tem ko se bo angažiralo ogromno
                  število delavcev in vso zadevo podraži, da nosijo izključno izvajalci te zadeve.
                  No, pravim, kot je bilo že rečeno, gentlamenski dogovor upam, da bo to zadevo
                  uredil do neke mere. Predlagam pa izvajalcem, to jim bom še rekel, ampak
                  mimogrede, tukaj do vseh nimam možnosti priti, da tudi oni s svojimi podizvajalci,
                  ker v to smer mislim, da je gospod Jagodnik govoril, sklenejo gentlamenski dogovor
                  na enak način, kot so ga oni sami sklenili z investitorjem.</p>
               <p>Pa še nekaj bi želel reči v tem primeru. Namreč, da bi DARS moral že sam
                  predvideti, ne da se prepirajo z občinskimi vodstvi, da se tiste ceste, regionalke
                  in magistralke, ki bodo uničene ali poškodovane ob izgradnji avtocest, da se
                  predvidijo sredstva za sanacijo teh poškodb, ne pa, da se prepirajo, pa ne vem
                  kakšne ekspertize delajo in zapravljajo denar, ki bi ga lahko pametno uporabili za
                  popravilo cest, saj vemo, zopet vse cvetijo, kot da so to njive in travniki, ne pa
                  ceste. No, in ker te njive in travniki oziroma naše magistralne, regionalne ceste
                  cvetijo, in to praktično po vsaki zimi, mislim, da bi se morali pogovoriti in
                  kroži že sklep, da bi del sredstev, recimo, bilo je izpostavljeno vprašanje
                  financiranja oziroma pritoka presežka sredstev, kot je po zakonu, zaradi
                  podražitve goriv. Mislim, da bi se dogovorili v tem parlamentu, smo pametni
                  ljudje, da bi del teh sredstev uporabili kot intervencijska sredstva, tiste
                  presežke, ki pridejo v financiranje oziroma iz financiranja po zakonu, da bi
                  porabili to in ne čakali, ne vem, saj jaz se strinjam tudi, da naredimo nacionalni
                  program popravil oziroma vzdrževanja magistralnih in regionalnih cest. Vendarle,
                  tu in zdaj so problemi na teh cestah, tu in zdaj so pasti, v katere se marsikdo
                  ujame in zato so tudi mrtvi in poškodovani in v tem je še dodatna nacionalna
                  škoda. Zato predlagam in se tudi strinjam, da se del teh sredstev porabi kot
                  interventna sredstva konec vsake zime, da se to regulira, to se pravi, da se
                  zakonsko uredi, da so ta sredstva zagotovljena, da vendarle ne bomo vsako leto
                  govorili, letos je</p>
               <p>200 kilometrov magistralnih in regionalnih cest razritih oziroma uničenih več kot
                  lani, zdaj vsako leto jih je več kilometrov, da bomo že rekli, manj jih je letos,
                  pa tudi če samo en kilometer, ampak jaz želim, da bi bilo več takih manj. To se
                  pravi, da popravljamo vzporedno s tem programom stoletja tudi naš normalni dnevni
                  program magistralne in regionalne cestne infrastrukture. To se pravi, strinjam se
                  s programom za letošnje leto, želim, da bi bilo vreme bolj ugodno kot je bilo
                  lansko leto in da bi dejansko vsi skupaj, investitor, ki dela tudi v imenu
                  davkoplačevalcev, preko parlamenta in izvajalci lahko pokazali. Ne glede na to pa,
                  ne vem, izgradnje avtocest ne moremo ustaviti, če bodo letos pred zimo volitve. Ne
                  glede na to mislim, da so ceste vseh nas, mi moramo skrbeti za življenja
                  državljanov in v to smer tudi delovati. Jaz želim temu programu v letošnjem letu
                  uspeh. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani, ko sem prebiral ta program DARS-a, nisem vedel, kaj je bil
                  namen tistega, ki je pisal program. Ali to, da bi iz njega kaj zvedeli, ali to, da
                  bi v njem kaj prikrili.</p>
               <p>Utemeljitev. Vse skupaj je napisano kot prosti spis. To je pisal ekonomist, tega
                  ni delal tehnik. Sedemnajstkrat, osemnajstkrat preberem zemeljska dela, zgornji
                  ustroj, odvodnjavanje, regulacije in tako dalje, kar bi se vse skupaj lahko dalo v
                  neke tabele, kjer bi bilo lepo pregledno <gap n="..."/>, ordinata, koordinatni sistem.
                  Hudiča, če tega ne znate, razumite, lahko pišete leposlovna dela in ne poročila.
                  Zdaj, ko sem se dejansko moral prebijati skozi to zadevo in sem ugotovil - v taki
                  nepreglednosti, pri takšnem nesistemskem pristopu je težko ugotoviti napake -
                  ampak, če greš v <q>"štihprobo"</q>, <q>"štihprobo"</q> sem naredil na mojem odseku, po katerem
                  se valim in ne vozim vsak dan na Primorsko. In tukaj sem prišel do diskrepanc med
                  edinimi tabelami, ki so in med tekstom. Torej forma tega poročila zasluži oceno
                  nezadostno. Osnovnošolski cvek se je včasih reklo temu. To je program in poročilo,
                  ker je tudi poročilo. Najbolj me pa skrbi ravno program, kolega Geržina. In če ti
                  nisi preštudiral tega detajlno, jaz sem pa tabelo na 63. strani, pozicija 2.2.3 -
                  vrednost del v letu 1996. Tu imamo 10 pozicij, začne se s Šentilj - Pesnica.
                  Odkrito rečeno, v tem pogledu me pač ne tangira, ampak preberem, zadnjo Selo -
                  Šempeter, ki me še kako tangira, predvsem me pa tangira tisti odsek, ki ga tu ni.
                  In tu ugotovim, da so pravzaprav za ta odsek Selo - Šempeter, ta, ki je v gradnji
                  že dve leti, predvidena sredstva, potem, jasno, nobenega drugega odseka proti
                  Goriški ni. Obrnem stran 64 zgoraj, drugi stolpec in prebiram Vipava - Selo,
                  pričetek gradnje letos. Za pričetek gradnje človek potrebuje denar, razen če ne
                  mislite, da boste naredili mladinsko delovno brigado, ker drugače si ne
                  predstavljam. Počasi, <q>"take it easy"</q>. Potem pridem na stran 67 in zopet ugotovim
                  Vipava - Selo, da je pričetek gradbenih del v oktobru 1996. Potem je nekaj
                  razpredelnic, ki govorijo o investicijskih vrednostih odsekov, kar pa ne
                  pomeni<gap n="..."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Se opravičujem, gospoda Hvalico sicer ne vrže nič iz tira, ampak bi prosil gospoda
                  Geržino, da ne komentira iz klopi, saj lahko potem replicira. Se opravičujem,
                  gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Res, ker mene vedno kdo iztirja. Hvala lepa. <stage xml:id="Redna-38-1996-03-13.stage73">(Smeh.)</stage> In potem
                  pridem na stran 68, kjer je sicer vrednost odsekov, kjer se pričnejo gradbena
                  dela, to je pa zavajajoče, ker se pričnejo gradbena dela. To je treba temeljito
                  brati. Nobenega denarja za leto 1966 ni. In potem gre naprej in bom silno skrajšal
                  in pridem do največjega <q>"štosa"</q>, oprostite. To je zadnja stran, to je stran 73,
                  kjer ta zemljevidek nosi naslov Program dela DARS za leto 1996, piše program dela
                  izgradnje avtocest, potem pa v legendi lepo piše avtocestni odseki, predani
                  prometu 1995., avtocestni odseki, ki bodo predani v promet 1996., potem pa piše,
                  nadaljevanje gradnje in novi avtocestni odseki, pričetek gradnje pa brez letnice.
                  Previdnost je mati modrosti. In s to oznako je označena celotna trasa od Razdrtega
                  do Sela. To je neresno, gospodje. Gospoda, to je neresno. Podatek brez letnice,
                  brez vrednosti, ni nikakršen podatek. To ni prosti spis, to je program dela in jaz
                  zahtevam, da se to ustrezno dopolni tudi za vaše dobro, da boste sploh vedeli, kaj
                  morate delati v letošnjem letu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj. Repliko ima gospod Miroslav Geržina.
                  Se opravičujem, gospod Pregelj.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Razumem gospoda Hvalico. Nekaj mora
                  reči, je pač opozicijski poslanec. Bom začel od zadaj. Zadnja tabela, lepo na vrhu
                  piše, poglejte, program dela DARS d.d. za leto 1996. To je jasno. Če bi pogledal
                  noter, kot je rekel, da je detajlno preštudiral, bi videl, da je Šentjakob -
                  Blagovica predvideno za letošnje leto za izgradnjo. Enako je tudi za Vipava -
                  Selo. Jaz se zahvaljujem tudi njemu v imenu prebivalcev Zgornje Vipavske, da je še
                  enkrat izpostavil in da bo povedano točno, da se bo letos začelo delati na tem
                  odseku. To so obljubili na DARS-u in mislim, da bodo besedo držali, drugače bomo
                  drugo leto oziroma bodo drugo leto tisti, ki boste še tukaj in ki pridejo, rekli,
                  da niso delali dobro in bo treba druge ukrepe pač upoštevati. Kar se tiče teh
                  tabel, tukaj je čisto normalno. Imamo skupno investicijsko vrednost odsekov, imamo
                  odseke, ki se bodo začeli letošnje leto in imamo odseke, na katerih se bo nekaj
                  delalo že letošnje leto, recimo Razdrto - Vipava. Normalno, da se sedaj pripravlja
                  tako imenovani idejni lokacijski načrt, nekaj denarja in če pogledamo tukaj dol,
                  se vidi veliko denarja v prvi tabeli, manj denarja v drugi tabeli, kjer se
                  letošnje leto začne delati, in najmanj denarja v tisti tabeli, kjer se bo delalo
                  načrte oziroma ne vem kakšne ekspertize še. Tako, da tisti, ki je to prebral, je
                  videl, da je notri relativno dobro zapisano z datumi in s količino denarja, kot bo
                  letos porabljen. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica ima repliko.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Prijatelj Geržina, s katerim delim skupno usodo, ko se valiva po tej
                  cesti proti domu, je v svoji pozicijski zanesenosti spregledal prav tisto najbolj
                  glavno, kar sem jaz rekel. Seveda piše na 64. strani zgoraj, da je pričetek
                  gradnje. Samo v tabeli, ki je na strani pred to stranjo, pa ni nobenega denarja za
                  to. Ne moreš pa začeti gradnje brez denarja, zato naj mi minister, ki je tu,
                  odgovori, kje je ta denar, predviden za začetek gradnje v oktobru? To pa ne piše
                  na 64. strani, ampak to sem našel na 67. strani, zadnja pozicija zgoraj desno v
                  tabeli. Hočem imeti odgovor. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Maks Sušek. Imate repliko, gospod Sušek? Ker drugače gospod
                  Žarko Pregelj čaka na besedo.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovane kolegice in kolegi! Prepričan sem, da večina deli moje mnenje, da gre
                  za izredno pomemben projekt in da ne moremo tu iti v take podrobnosti in
                  ocenjevati tak globalni projekt, recimo, z ne vem kakšnimi podrobnostmi. Mislim,
                  da se je treba spomniti na, v tem primeru na Newtonov izrek: <q>"To, kar vemo, je
                  kapljica. To, česar ne vemo, je morje"</q>. Glede na vse to, kar se dogaja v našem
                  Državnem zboru pri takih pomembnih točkah, se bojim, da se bomo v tem lastnem
                  morju utopili, preden bomo dosegli postavljene cilje. Torej, še enkrat, mislim, da
                  je Državni zbor taka institucija, da je potrebno zadevo izredno resno vzeti in če
                  tako vzamemo, potem stojim na tem stališču, da je ravno ta projekt izredno
                  profesionalno zastavljen in tudi profesionalno izveden. Če pa grem s stališča,
                  kako so mešali beton, v kakšnem razmerju, potem je pa seveda vprašanje, odgovori
                  so potem drugačni. Mislim, da v take detajle pa Državni zbor ne more iti in je to
                  preveliko banaliziranje tako resnih zadev, ki smo se jih mi v tem Državnem zboru
                  resnično lotili. In predlagam, da se dejansko lotimo tega problema, recimo na
                  globalnih točkah in le na takšen način, če bomo tu enotni, bomo dosegli dejansko
                  vse zastavljene cilje. Jaz sem že prej omenil, da mi ne bomo dosegli nadaljnjega
                  razvoja cestnega omrežja, če tu ne bomo dosledni in če tu ne bomo podprli dosledno
                  recimo izvajanja tega programa, ki je zelo dobro zastavljen in se profesionalno
                  izvaja in ne smemo, moramo vse delati za to, da bo to čimprej rešeno. Le na tak
                  način bomo dosegli tudi nadaljnji razvoj ostalega cestnega omrežja. Tu pa čakamo
                  mi zunaj, recimo v teh regijah, o katerih sem govoril, da nismo še dovolj
                  zapopadeni, recimo, pri reševanju tega programa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ste želeli repliko, gospa Danica Simšič? <stage xml:id="Redna-38-1996-03-13.stage74">(Ne.)</stage> Besedo
                  ima gospod Žarko Pregelj, za njim bo na vrsti gospa Danica Simšič.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da najprej podam še nekaj stališč v imenu poslanske
                  skupine, potem bi pa nadaljeval kar s svojimi. Letošnji DARS-ov program je en
                  segment nacionalnega programa. Tak kot je, je posledica dogajanj v prejšnjih
                  letih. Poudaril bi, da je Slovenska ljudska stranka vedno podpirala program
                  izgradnje avtocest in bila pred leti celo eden glavnih pobudnikov in da tudi ta
                  program podpira, jasno pa ne more podpirati čisto vseh rešitev, ki jih Vlada
                  ponuja oziroma ne more podpirati tega, kar Vlada ne naredi.</p>
               <p>In dovolite, da sedaj pojasnim nekaj problemov, ki so sicer, generalno gledano,
                  vedno vzrok za zaostajanje izvajanja tega programa, v resnici pa kažejo na
                  neurejene odnose v državi, kakor tudi med tistimi, ki gradijo avtoceste in
                  tistimi, ki so prizadeti z gradnjo avtocest. Gre za znane probleme v zvezi z
                  zamujanjem posameznih odsekov. To so predvsem odseki na ljubljanski vzhodni in
                  severni obvoznici in vsi odseki med Ljubljano in Celjem. Večina teh odsekov se je
                  ustavila glede na prvotno mišljeni program dela predvsem zaradi nepravočasno
                  pripravljene dokumentacije oziroma zelo pisanih strokovnih pogledov na rešitve,
                  kakor tudi zaradi čisto tehničnih, lahko bi rekli birokratskih opravil, ko
                  posamezni dajalci soglasij niso dali soglasij v roku in tako naprej. Zelo pomemben
                  problem pa je vedno pridobivanje stavbnih zemljišč oziroma zemljišč, ki jih
                  gradnja posameznega odseka potrebuje. Vsem je poznano, da smo v preteklih dveh
                  letih sprejeli tako imenovani zakon o hitrih postopkih, ki naj bi pospešil
                  pripravo dokumentacije za gradnjo avtocest, predvsem usklajevanje državnega plana
                  z občinskimi, kakor tudi zakon o rešitvi določenih problemov v zvezi z gradnjo
                  avtocest, ki naj bi predvsem razrešil problem pridobivanja zemljišč. Nič od tega.
                  Še vedno nastajajo največji zastoji ravno na teh dveh segmentih. Vprašamo se,
                  zakaj. Očitno je, da ima nekdo korist od tega, da se gradnja na posameznih, sicer
                  vitalnih odsekih ne odvija s tako dinamiko, kot bi se lahko sicer. V Slovenski
                  ljudski stranki se sprašujemo, kaj pomeni zastoj za državo, predvsem na izgradnji
                  glavnega avtocestnega odseka čez Trojane. Vemo, da ima ta odsek strateški pomen,
                  ne samo za našo državo, tudi za sosednje; daljnosežno pomeni to v bistvu tisto
                  primarno prednost, ki jo lahko prometne povezave preko naše države imajo pred
                  prometnimi povezavami preko sosednjih držav. Zato je kakršno koli odlašanje,
                  neustrezno reševanje v smislu lokacijskih rešitev, v smislu tehničnih rešitev, v
                  smislu zemljiških rešitev v resnici izguba te strateške prednosti. Zaradi tega smo
                  v naši stranki zelo zaskrbljeni in tudi opažamo, da je v resnici izvor vseh teh
                  pomanjkljivosti v ne dovolj skrbno pripravljeni zakonodaji, ki naj rešuje to
                  problematiko. Osebno, pa tudi sicer smo pravočasno opozarjali na določene
                  probleme, predvsem na tiste v zvezi s pridobivanjem zemljišč. Zavedamo se, da so
                  ravno kmetijska zemljišča tista, ki so pri gradnji avtocest najbolj prizadeta.
                  Običajno so zemljišča, ki so dobra za kmetijstvo, tudi dobra za gradnjo avtocest.
                  To so zemljišča, ki so na nosilnih prodnih tleh, kjer v bistvu ni posebnih
                  problemov za gradnjo avtocestnih objektov. Veliko težje je graditi avtoceste v
                  pobočjih, gričevnatih, plazovitih terenih in podobno.</p>
               <p>Zato smo menili, da je rešitev čez Trojane, generalno gledano, rešitev s predori v
                  resnici ustrezna, kajti področje je izredno geološko zapleteno in težko
                  obvladljivo in kakršenkoli poseg zahteva določene stroške. Toda ne razumemo, zakaj
                  se stroka v državi ne more že zediniti, katera teh predorskih variant je najbolj
                  racionalna. Pri tem ne moremo mimo občutka, da je ravno izbira obstoječe variante,
                  ki ima v sebi ogromno vprašajev, ki lahko celo usodno ustavijo ta projekt, da je
                  bila ravno ta odločitev sprejeta tako zlahka, tako brez dokončnega temeljnega
                  premisleka in s pretvezo, ki je v resnici neresnična, ali pa neprimerna. Trditi,
                  da je bil izbran glavni predor pod Trojanami, na tisti lokaciji le zato, da bo
                  Zasavje čim bolj primero priključeno na avtocestni sistem, je v resnici laž.</p>
               <p>Zavedati se moramo, da to ne more odločati, da bi v takem primeru lahko tudi nekaj
                  100 m daljši tunel pomenil veliko bolj varno izgradnjo, kot jo lahko ima tak
                  tunel, ki poteka nekaj metrov, nekaj 10 metrov pod hišami na Trojanah.</p>
               <p>Tudi s tega stališča, dovolite nam, da izrazimo svoje nezaupanje do tega dela
                  nacionalnega programa. Zavedamo se, da v kolikor bodo problemi pri izgradnji
                  trojanskih predorov enormno naraščali, ne bo ogrožen le končni rok izgradnje tega
                  avtocestnega odseka in celotnega avtocestnega sistema na prednostni in hkrati
                  najbolj vitalni razvojni smeri naše države, ampak da bo tudi s tem ogrožena
                  izgradnja drugih odsekov, ki bodo prišli na vrsto konec tega tisočletja ali v
                  začetku prihodnjega. Zavedamo se, da je v resnici gradnja avtocest verižni sistem.
                  Če se ena domina podre, se začnejo podirati še ostale. In tega se je treba paziti
                  in je potrebno narediti vse, kar je možno, da se to ne zgodi.</p>
               <p>Zdaj pa mi dovolite, da poskušam osvetliti, kako na to reagira Vlada oziroma njena
                  izpostava DARS. Namensko sem rekel izpostava, ker dejansko je uprava DARS-a
                  odgovorna Vladi, saj je Vlada njena skupščina. Minister mi je sicer pred časom,
                  kot predsedniku matičnega odbora pisal pismo, s katerim me je prosil, oziroma
                  apeliral, naj čimprej pospešimo postopek sprejemanja soglasja k temu programu, kar
                  sem, kar se tiče moje pristojnosti tudi storil. Jasno je, zbor dela pač po
                  določenem ritmu in včasih stvari tudi ni mogoče tako hitro realizirati kot bi jih
                  želeli. Toda pri tem dopisu me je zmotila drobna opazka, češ da smo mi nekakšen
                  nadposlovodni organ DARS-a oziroma da imamo vlogo generalnega direktorja za
                  celotne avtocestne projekte.</p>
               <p>Dejansko je tako, toda, ali je kaj narobe? Zakaj Državni zbor pri tako pomembnem
                  projektu, kot je izgradnja avtocest, ki dejansko determinira porabo vitalnega dela
                  državnih sredstev, ne bi smel sproti nadzorovati. Jaz v tem ne vidim nič slabega.
                  Pri tem se mi poraja misel, da pač nekoga to dejstvo moti. V redu, če ga moti, naj
                  predlaga spremembo ustrezne zakonodaje. Toda, dokler velja zakon o DARS-u, dokler
                  velja zakon o bencinskem tolarju, potem prosim, delajmo korektno in delajmo tako,
                  kakor delamo. Torej kritično vsako leto presodimo, ali se ta program izvaja tako
                  kot je zamišljen, ugotovimo, kje so posamezni zastoji, kje so vzroki za te zastoje
                  in jih poskušajmo skupaj odpraviti. Bili bi vsi zelo nespametni, če bi se šli na
                  tem segmentu veliko državno ali pa strankarsko politiko in bi vsak poskušal
                  iztržiti tisto, kar v bistvu nima smisla oziroma je škodljivo za celoten projekt,
                  tako avtocest kot tudi v resnici prometni smisel in prometno strategijo naše
                  države. Zato naša stranka v tej smeri ne sproža nobenih takih akcij, ki bi
                  ogrožale avtocestni projekt. Vsekakor pa menimo, da je današnja seja, današnja
                  obravnava tega letnega programa DARS-a tisti trenutek, ko je potrebno odkrito o
                  teh problemih spregovoriti.</p>
               <p>In zdaj, že prej uvodoma je bilo najavljeno, da želim podati svojo interpretacijo
                  videnja, kako na te probleme v resnici reagira DARS oziroma Vlada. Glede tega
                  dejstva, da je pač zaostanek na teh vitalnih odsekih, predvsem na odseku čez
                  Trojane, mislim, da bodo ljubljanske obvoznice prej ali slej res končane, kajti ne
                  gre za zahtevna področja, tam je šlo zgolj za lastninske probleme, ki so bili v
                  večini rešeni in bodo še rešeni, če bo Vlada oziroma DARS uporabil zakon, ki jim
                  daje določene pristojnosti. Huje bo pač na trojanskem delu, kjer lahko tehnični
                  problemi, ki potem pomenijo določene finančne obremenitve, lahko resno zaustavijo
                  projekt. In ker se Vlada tega zaveda in ker ve, da tudi v letošnjem letu, čeprav
                  je v programu lepo zapisano, kaj vse se bo delalo tudi na teh odsekih, na primer,
                  če pogledamo odsek Vransko - Blagovica, naj bi začeli predhodna dela, izvajali naj
                  bi investicijske programe in tehnične dokumentacije, odkupili naj bi zemljišča in
                  začela naj bi se gradnja. Za državljane je vse skupaj nepomembno, dokler ne vidijo
                  gradnje in s tem začetek resnih del k uresničitvi tega programa. Tak program, kot
                  je zapisan za ta odsek v tem letu, je vsaj že dve leti v letnih programih DARS-a,
                  približno vedno isto, kar pomeni, da v resnici nekaj na tem odseku ne gre tako kot
                  bi moralo iti in da se ves čas ustavlja.</p>
               <p>In če gremo naprej, tudi na naslednjem odseku, Blagovica - Šentjakob, gre za čisto
                  enako opredelitev: predhodna dela, izdelava investicijskih programov, projektno -
                  tehnična dokumentacija, odkupi zemljišč in gradnja. Kateri del gradnje? V
                  najboljšem primeru odstranjevanje humusa, mogoče nekaj malega nasipov. Potem bodo
                  naleteli spet na določeno arheologijo, spet se bo treba kaj ustaviti in tako
                  naprej. Odsek Vransko - Arja vas je dovolj poučen, tako da ga ni treba posebej
                  omenjati.</p>
               <p>Ob zavedanju teh dejstev gre DARS v politično akcijo, kar je sicer razumljivo,
                  toda po mojem skromnem mnenju nepotrebno. In ta politična akcija se izkaže kot
                  izredno častno oziroma pompozno, ali kako bi lahko rekli, podpisovanje pogodb o
                  oddaji del, kjer, kot je že gospod Jagodnik omenil, izvajalci javno, pred vsemi
                  podpišejo dogovor, da bodo do konca letošnjega leta končali dokončno
                  rekonstrukcijo oziroma dokončali izgradnjo Slovenike, to je ceste med Arjo vasjo
                  in Hočami. Če se spomnite nekoliko nazaj, smo na Odboru za infrastrukturo že
                  lansko leto predlagali, naj Vlada pripravi nekakšen rezervni program. Rezervni v
                  smislu tega, kar sem prej omenjal, če naleti na hude težave na vitalnih odsekih.
                  In ker je ugotovljeno, da denar, ki leži v bankah, v bistvu plesni, da je tisto
                  plojenje denarja v resnici samo papirnato - vsi strokovnjaki ugotavljajo, da
                  denar, ki ni porabljen takoj za gradnjo, pomeni, da izgublja vrednost, ne zaradi
                  inflacije, zaradi raznih kolobocij, predvsem pa zato, ker se ne naredi tisto, kar
                  v resnici nosi več kot pa vložen denar v bankah - smo svetovali DARS-u in Vladi,
                  naj pripravi rezervni program, v katerem naj bi prednostno izgradil manjkajoča dva
                  pasova na Sloveniki in vse, kar sodi zraven. Gradnja objektov je potekala ugodno,
                  večina vseh objektov, ki so jih začeli graditi takoj na začetku izgradnje
                  avtocestnega sistema, je bila na stopnji skoraj dokončne izgradnje, razen
                  nekaterih, ki jih še dan danes, no, zdaj so bili končno oddani, ampak do zadnjih
                  dni niso bili oddani v gradnjo, nekaj manjših objektov in jasno, sama trasa,
                  dodatna trasa Slovenike, tista, ki manjka. In Vlada na to ni ravno najbolj
                  reagirala. Edina reakcija je bila, da so nekoliko pospešeno oddali v delo en del
                  te trase, in sicer mislim, da takrat Cestnemu podjetju Celje, končalo se je pa
                  tako, da v bistvu se je ta program, ki je bil že lani predlagan na matičnem
                  odboru, zgodil šele letos. Lepo in prav, hvala lepa, da se je končno enkrat to
                  zgodilo, toda zakaj se ni že lani. Lani vam je ostalo 5, 6 milijard bencinskih
                  tolarjev v bankah. Zakaj? Zakaj jih niste porabili tam. Bistvo je, da je cesta
                  narejena, ne da denar leži v bankah. Ta moj očitek je konstanta, dokler ne bo ta
                  denar sprotno porabljen in letošnja odločitev DARS-a je na videz hvalevredne.
                  Jasno je, da jo verjetno minister rabi, pa njegova stranka za politično promocijo
                  v volilnem letu. Lepo in prav, pač prednost tistih, ki so v Vladi, toda vse tiste
                  žrtve, ki so nastale po tem letu na Sloveniki, bi lahko bile prihranjene, če bi se
                  ta program začel prej odvijati. Ni bilo takih tehničnih ovir, niti finančnih, da
                  tega ne bi bilo mogoče narediti, kajti vsi odgovorni pri DARS-u ste dobro vedeli,
                  da ni možno hitreje začeti gradnje na Trojanah, kot se v bistvu začenja. Gre pač
                  za težek problem in je treba to priznati in nihče vas zaradi tega ne obsoja.</p>
               <p>Obsojamo vas pa za tisto, kar bi v bistvu lahko naredili, pa iz takih ali
                  drugačnih razlogov niste. Jaz tudi razumem, da ste imeli težave z izvajalci. Ste
                  jih pač nekako <q>"okoli prinesli"</q>, če dovolite v navednicah, na odseku Vransko -
                  Arja vas, tam bi morali dobiti gradnjo naši izvajalci. Da je bilo za DARS
                  pomembno, da je pripeljal tujega graditelja, je šlo pač za konkurenco, tudi to smo
                  razumeli. Da je bil ta tuji graditelj tako izbirčen, že težje razumemo. Da se je
                  praktično od spomladi do jeseni uvajal v delo, je bilo čisto nekaj novega na našem
                  področju, domači izvajalci so takoj uvedeni v delo, ne glede na to, ali so
                  odkupljena vsa zemljišča ali niso, ali imajo vse projekte ali je vse tehnično
                  rešeno, preprosto so uvedeni v delo s podpisom pogodbe itn. Tako da v bistvu je to
                  področje, področje oddaje del pravočasnega začetka izgradnje, področje odnosov
                  DARS - izvajalci v resnici najmanj urejeno. Je sicer neka konstanta iz prejšnjega
                  obdobja oziroma konstanta, ki vedno obstaja med izvajalci in investitorji, kajti
                  DARS je v resnici tukaj predstavnik države, države investitorja in čisto tako,
                  tehnično gledano, se nihče ne bi vznemirjal, če ne bi imeli mi nacionalnega
                  programa in če ne bi v nacionalnem programu zapisali, da hočemo imeti avtocestni
                  sistem narejen čimprej, ker je to vitalno pomembno pomena za gospodarski razvoj
                  naše države. In v tej luči vas kritiziram. Drugače pa vse to lahko razumem. Lahko
                  razumem, da ste pač morali iti se neko neko rokoborbo z izvajalci. To je pač vaša
                  opredelitev, vaša politika do tega. Toda, če je na koncu nacionalni program tisti,
                  ki potegne kratko, pa to ni prav. In na tem segmentu, poglejte, tudi kot
                  predsednik odbora, ki uspem nekoliko bolj pogosto zadeve slediti, vam ne morem
                  dati prav. Tukaj mislim, da ste naredili napako. Napako, ki se izkazuje v
                  letošnjem letu kot neizpolnitev določenega dela programa oziroma ostaja samo še
                  teoretična možnost, da bo program narejen v tistem roku, kot smo ga zastavili. Ne
                  nam, prosim, potem govoriti, da smo za to krivi poslanci, ki smo očitno hoteli
                  preveč. Strokovnjaki ste prinesli program, vi ste zagotavljali, da je možno to
                  narediti, če bo dovolj denarja in denar smo priskrbeli.</p>
               <p>No, kar se tiče denarja, jasno, v letošnjem letu naj bi počasi, vsaj tako DARS
                  predvideva, poraba sredstev nekako presegla priliv, kar pomeni, da na koncu tega
                  leta ne bi smel več ostajati bencinski tolar. Lepo in prav, žal, v to čisto ne
                  verjamem. Zavedati se moramo, da obstaja še na današnji seji nekaj točk, ki se
                  nanašajo na najemanje tujih kreditov. O tem bomo lahko še pri tistih točkah
                  govorili, je pa to politično povezano. V bistvu gre za sistem, ki bo omogočal
                  DARS-u ali pa Vladi, da bosta lahko še vedno del bencinskega tolarja zadržala v
                  bankah v sanaciji, če bo to za njih ugodno, in raje najemali kredite, recimo, na
                  teh odsekih, za katere tuji kreditorji dajo posojila oziroma jih bodo dobili kje
                  drugje, pri domačih posojilodajalcih. Zelo pomembno bo, ali bodo ti krediti
                  nadalje kriti iz podaljška bencinskega tolarja. Če bo to rešeno, formalno ne bo na
                  videz nič narobe, edini problem bo v tem, da bomo državljani zgradili celoten
                  avtocestni sistem, cestnina bo šla, ko bo zgrajen, izključno v vzdrževanje in v
                  dobiček DARS-a in bo potem zelo pomembno, ali bo ta DARS še vedno 100% državno
                  podjetje, ali bo že do 69% privatiziran. Takrat se bo ta zadeva pojavila, ampak
                  sedaj to še ni problem. Dobička iz cestnine ni, ker se, kar ostane po vzdrževalnih
                  delih in stroških uprave, pač porabi za gradnjo novih odsekov, in sedaj še tega
                  problema ni. V bodoče pa se bo ta problem nedvomno pojavil in bo pač moral
                  takratni zbor tudi ta problem razrešiti, sicer bo spet prišlo do določene škode,
                  ne za državo, ampak bolj za državljane, ki so z odrekanjem, kajti gre za
                  odrekanje, čeprav je pri nas cena bencina dokaj nizka, toda vemo, da zmanjkuje
                  denarja za obnovo magistralnih cest, regionalnih, predvsem pa občinskih in celo
                  gozdnih, in da nikakor ne pridejo skupaj posamezna območja, da ne govorim o
                  posameznih občinah, da bi lahko svoje omrežje vzdrževali s sredstvi, ki se
                  nedvomno v državi zbirajo. Zato, glejte, je to odrekanje v korist avtocestnega
                  sistema, odrekanje vseh državljanov, ki uporabljajo ceste. In bo zelo pomembno,
                  kako se bo v bodoče problem lastninjenja DARS-a sploh razrešil. Mene je sicer
                  minister že nekajkrat pomiril, češ, ni problem, tujcem ne bomo pustili zraven.
                  Lepo in prav! Ampak meni to nič ne pomaga, ne, ali me tujci izkoriščajo ali me
                  domači, bom rekel, zasebni lastnik nekega poldržavnega podjetja. Škoda za
                  državljane je ista, gre kvečjemu samo za malo manjšo škodo nacionalnemu ponosu.
                  Zato mislim, da ta problem, ki sem ga omenil, ni ravno vitalen, je pa pomemben in
                  bo nekoč tudi prišel na dan.</p>
               <p>Za konec oziroma za zadnji del mojega nastopa, bi kljub vsemu želel poudariti, da
                  osebno dajem prednost predvsem sami izgradnji avtocestnega sistema in da tudi v
                  tem smislu ugotavljam, da bo potrebno določene zakone spremeniti, predvsem zakon,
                  ki določa nacionalizacijo zemljišč, ki se ne dajo odkupiti po normalni poti, je
                  nedograjen. Jaz se bojim, da bo prej ali slej nekdo sprožil ustavni spor in ga
                  celo dobil, kajti tisti zakon je preveč majav, da bi lahko vzdržal eno korektno
                  ustavno presojo. Tudi zaradi tega ga Vlada oziroma DARS nikakor ne želita
                  prepogosto uporabljati in do skrajnih mej odlašata, tako da na koncu pridemo do
                  takih nesmislov, kot so tisti otočki na severni obvoznici, kjer parcela v bistvu
                  ni odkupljena, levo in desno je odkopana, mimo nje vodi pot, po kateri vozijo
                  težki tovornjaki odkopan material, tam pa še vedno nekaj rase gor. To ni način, da
                  se v bistvu začne graditi, dokler ni vse odkupljeno in ni prav, da lahko kdo tako
                  zavlačuje gradnjo odseka, ki je v bistvu popolnoma določen. To mislim, da moramo
                  korektno ugotoviti in zato je potrebno verjetno zakonodajo dopolniti. Mislim, da
                  tukaj ne sme več biti izgovorov, da se zaradi neodkupljenih zemljišč gradnja
                  zaustavlja. To ni prav. Prav pa je, da se preden do tega pride, dokončno uredijo
                  vse dileme v zvezi s potekom posamezne trase, posameznega odseka. DARS je sicer,
                  moram priznati, tokrat gre malo bolj pohvalno, veliko v zadnjem letu dobrega
                  naredil, da so se ti postopki nekako pospešili. Po drugi strani pa je še vedno
                  nerešen temeljni problem, ki ga očitno stroka znotraj sebe ne zmore. Gre v bistvu
                  za nedorečenost med Ministrstvom za okolje in prostor, ki je po formalni plati
                  zadolženo, da pripravi lokacijsko uredbo, da pripravi spremembe državnega plana,
                  da zagotovi, da občine sprejmejo svoje plane in tako naprej, in tistim delom
                  gradbene stroke, ki se ukvarja s gradnjo cest, ki pa nastopa do vseh zahtev
                  Ministrstva za okolje na principu nekega fundamentalizma. Mi se moramo zavedati,
                  da je naša krajina izredno razgibana. Verjetno ena najbolj razgibanih v primerjavi
                  s sosednjimi državami. Npr. Madžarska niti približno nima takšnih problemov, kot
                  jih imamo mi. Tudi sosednja Italija ni imela takšnih. Hrvaška jih bo imela deloma,
                  Avstrija jih je že večinoma rešila. Tako da v resnici smo mi tisti, ki se na
                  določenih področjih spopadamo v bistvu s svojevrstnimi gradbeniškimi izzivi in
                  tukaj pogrešam bolj plodno sodelovanje med obema strokama, tako stroko, ki se
                  ukvarja s prostorom, to so predvsem: arhitekti, krajinarji, tudi geografi, geologi
                  in podobno, in stroko, ki je izključno cestarska, se pravi gradbeniki, inženirji,
                  prometne gradbene smeri, ki pojmujejo cestni objekt po svoje, krajinarji po svoje
                  in na koncu ni skupnega sintetičnega zaključka, ni neke rešitve, ki bi bila v
                  zadovoljstvo obojih. Nekaj takih primerov je, ki so ostali v zraku, med njimi tudi
                  Trojane žal, nekaj podobnega je v Vipavski dolini, na Koprskem, kjer so sicer neke
                  rešitve postavljene, toda tiste, ki so bile izbrane, so zelo drzne in s tem tudi v
                  bistvu zelo rizične. Eden od vzrokov vseh teh problemov, je verjetno pomanjkanje
                  novega zakona o gradnji, ki bi ta razmerja urejal, Gantarjevo ministrstvo se je
                  očitno odločilo da tega zakona v obdobju tega zbora ne bo izdalo. Ne bo ga
                  pripravilo. Tudi tisti popravki, ki naj bi bili pripravljeni, so še vedno v
                  njihovih predalih, na matični odbor še niso prišli, tudi v zbor ne. Kar se tiče
                  same kvalitete dela, v tem primeru Ministrstva za okolje in prostor, je bilo
                  očitno že pod prejšnjim ministrom zapeljano v napačno smer. Ministrstvo se je
                  nenadno znašlo pred tem, da projektira, namesto da bi oblikovalo izhodišča za
                  pripravo dokumentacije in nadzorovalo, ali se tisti, ki projektirajo, teh izhodišč
                  držijo. Ne, to ministrstvo je mnogokrat samo projektiralo, potem so se pač
                  prepirali z ustreznim projektnim svetom DARS-a, potem so se spet dobili, pa spet
                  so se sešli in tako naprej.</p>
               <p>Gre za kontinuiteto, ki je večkrat tudi neplodna, včasih pa tudi plodna. To moram
                  priznati, toda največkrat bolj s strani ministrstva oziroma samega DARS-a, kot pa
                  s strani okoljašev. Zakaj je tako, ne vem natančno, ali so to bolj osebne razlike
                  ali je kaj drugega, dejstvo je, da na tem segmentu ni vse tako, kot bi moralo biti
                  za tako zahteven projekt.</p>
               <p>In tudi če bi, glejte, državljani to nekako še prenesli, in bi rekli, nekateri so
                  prizadeti, drugi ne, čeprav tisti ki so prizadeti se s tem nekako ne morejo
                  potolažiti, se bodo ti problemi ponavljali pri podobnih projektih. Konec tega
                  stoletja bomo tudi imeli projekt gradnje, pospešene gradnje elektrarn, dobili bomo
                  še kakšne energetske objekte, recimo plinovod, dodatni plinovodi bodo, morda še
                  celo daljnovodi, železnica se bo prej ali slej pojavila, ne samo v obliki
                  rekonstrukcije, tudi v obliki novogradnje in podobno. Celotna paleta nerazrešenih
                  vprašanj se na koncu pokaže tako, da Ministrstvo za promet, ki je tukaj očitno
                  malo bolj mobilno kot Ministrstvo za prostor, izsili potem zakone, ki niso
                  popolnoma v sistemu, ki so v bistvu zgolj posebnosti za posamezen projekt, s tem
                  pa v bistvu nevarno sproži pravno podlago urejanja prostora, tako da osebno vidim
                  v teh nerojenih zadevah, ki se vlečejo že od začetka tega programa in kljub dokaj
                  energičnim prizadevanjem tudi nas, poslancev, nekako ne krenejo s tiste točke, da
                  bi bili lahko zadovoljni.</p>
               <p>Poleg vseh problemov smo imeli še take, ki sem jih že uvodoma omenil in jih nisem
                  hotel imenovati. Šlo je za praostanke pristojnosti, tako obrambnega ministrstva
                  kot drugih ministrstev, ki so določen odsek blokirali včasih iz tehtnih, večkrat
                  pa tudi iz čisto špekulativnih vzrokov. Tudi to ne more biti Vladi v pohvalo,
                  kajti zavedati se moramo, da generalno odgovornost pa le nosi Vlada, saj je v
                  resnici izvajalec preko DARS-a. Večkrat nisem razumel, zakaj se to v Vladi, ki zna
                  določeno breme tako hitro in jasno urediti, nekako ne uredi in edini sklep, ki sem
                  ga potem lahko potegnil, je bil ta, da imajo očitno vsi korist od tega - drugače
                  se to ne da razumeti - korist, ki je verjetno predvsem finančna.</p>
               <p>Če nadaljujem, bi se spet vrnil na začetek in vam bom prihranil ta del. V glavnem
                  ugotavljam, da je program, ki ga letos sprejemamo, tako kot je predlagan, verjetno
                  možno realizirati, s tem da si nihče ne sme delati iluzij, da bo večina teh
                  odsekov, ki se bodo letos začeli graditi, prišla kaj dlje, kot so pripravljalna
                  dela, kot so tista minimalna zemeljska dela z odstranitvijo humusa, zakoličitev
                  ipd. Ali je to dovolj ali ne, bo verjetno odgovor v naslednjih letih, ko bo tudi
                  finančno težko zadevo spraviti skozi, ker bo treba preveč naenkrat dati v enem
                  samem letu, če bomo hoteli uloviti končne roke. Da je to problem, nas je že
                  opozarjal nadzorni svet DARS-a, predvsem nek njihov član, ki je preprosto
                  izračunal, da v kolikor letna poraba sredstev preseže približno 400 milijonov
                  dolarjev oziroma 450, pomeni že občuten poseg na bilančno stanje države, kajti to
                  je lahko tudi tretjina sredstev, ki so v državi trenutno v obtoku. Posebej se v to
                  sicer nisem poglabljal, vendar menim, da je v resnici izredno pogumno dejanje, da
                  predsednik DARS-a trdi, da roki niso ogroženi, kajti za uresničitev nekaterih
                  rokov, predvsem teh trojanskih, bo potrebno plačati višjo ceno, kot bi jo, če bi
                  nekoliko bolj preudarno delali v preteklih letih, predvsem v lanskem letu in
                  deloma tudi v letošnjem. Lansko leto je bilo vreme sorazmerno ugodno, letos
                  nekoliko manj, toda poleti so lahko delali. Škoda, da niso delali tam, kjer ni
                  bilo nobenih problemov, to je bila pa Slovenika. Da niso delali, je več razlogov.
                  Eden je bil tudi ta, da je pač DARS moral upoštevati tudi izvajalce, ker jih je
                  pač kje drugje prikrajšal. Take politike se je v bodoče treba bati. Jaz drugega ne
                  morem, ker drugega se v opoziciji pač ne da kaj več narediti, kot da vas na to
                  opozorim in prosim, da tega, kar ste do sedaj počeli, se pravi, te igre, mačka z
                  mišjo, da nikoli ne veš, kdo je mačka in kdo miš, med izvajalci in DARS-om
                  prenehate in dvignete ta segment oddaje del, odnose, se pravi med izvajalci in
                  DARS-om na neko višjo raven, da že preidemo iz teh balkansko-arabskih odnosov, ki
                  mislim, da so že preživeti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič. Hkrati prosim, da se zagotovi
                  sklepčnost v dvorani. Izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Jaz imam najprej neko neprijetno ugotovitev. Ni seveda nič novega
                  in je že postal običaj v tem Državnem zboru, da ko obravnavamo posamezne točke, ki
                  jih predlaga Vlada, se predstavnikom Vlade pristojnih ministrstev oziroma služb ne
                  zdi vredno niti priti predstaviti v nekaj skopih besedah vsebino dokumenta, ki ga
                  obravnavamo. In v tem primeru, če sem prav razumela vse tiste, ki so govorili pred
                  menoj, gre za izjemno pomemben dokument. Gre za program dela Družbe za avtoceste v
                  Republiki Sloveniji za letošnje leto, ampak je pač tako. Ko sem prebirala to, sem
                  se zadržala ob točki 2.5. ki nosi naslov odkupi zemljišč in nepremičnin. Najprej
                  mi seveda ni bilo jasno, katero gradivo naj vzamem kot pravo, ali tisto, ki je v
                  Poročevalcu, ali tisto, ki nosi datum 22.2., potem pa mi je seveda postalo jasno,
                  naj vzamem tega, ki nosi naslov prečiščeno besedilo, ki ga je Vlada sprejela na
                  svoji seji, 22.2., kajti pod točko 2.5.1. je v vsebini seveda pomembna razlika. V
                  Poročevalcu je namreč napisano, da gre za odkupe zemljišč na odsekih, ki jih bodo
                  začeli graditi po letu 1999, tukaj, v tem prečiščenem besedilu, pa piše do leta
                  1999. Zdaj seveda sprašujem, kaj je prav in predvidevam, da to, kar je v
                  prečiščenem besedilu, do leta 1999.</p>
               <p>Ampak, zakaj govorim o tem? Če se boste spomnili, na to je seveda v svoji obširni
                  razpravi opozoril tudi že gospod Pregelj, je bilo v tem Državnem zboru kar nekaj
                  besed okoli odkupov, sprejemali smo tudi posebni zakon o ureditvi nekaterih
                  vprašanj, ki smo mu tudi nekateri rekli zakon o razlastitvi po hitrem postopku,
                  zdaj pa o odkupih zemljišč preberemo pravzaprav samo dve točki. Eno za tista
                  zemljišča in nepremičnine, ki jih bodo začeli graditi do leta 1999, in v ta namen
                  je zagotovljenih dobrih 98 milijonov SIT. Če prevedem, recimo med vrednostjo 5 -
                  10 hiš. To je za vsa ta področja očitno, ki jih bodo začeli graditi do leta 1999 v
                  smeri sever - jug.</p>
               <p>Potem je pod točko 2.5.2. zapisano odkupi zemljišč in nepremičnin na že zgrajenih
                  avtocestnih odsekih. Za to je pa predvidenih 58 milijonov tolarjev ali recimo
                  vrednost 3 - 5 hiš. Zdaj se mi seveda najprej postavlja vprašanje, kaj pa je z
                  odkupi tistih zemljišč in nepremičnin, kjer gradnja poteka v tem trenutku. Ne vem,
                  ne najdem, tukaj bi prosila pojasnilo, v kakšni višini je to in koliko je seveda
                  še v tem trenutku odprtih vprašanj in še eno dodatno vprašanje imam. Ali so to
                  samo odkupi ali je s tem mišljeno tudi zagotavljanje nadomestnih zemljišč. Bi pa
                  prosila zlasti iz tistega vidika, ki ga seveda gospod Brodnik že zelo natančno
                  pozna okoli zapletov na področju Studenca, če se zdaj tam, tako kot je obljubil
                  pred mesecem dni, stvari dejansko rešujejo hitreje in bolj ustrezno, bolj korektno
                  in ali ostaja tam še kaj dodatnih odprtih vprašanj? Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa, želi še kdo besedo? Gospod minister, želite besedo, da prosim,
                  izvolite.</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Gospe in gospodje poslanci, nekaj pojasnil na vprašanja. Če začnem pri gospodu
                  Peršaku, vprašanje realnosti planov, kot je bilo že pojasnjeno. Letošnje leto bo
                  izvedba okoli 75%, bistvene zadeve so bile že pojasnjene, so nastale na odseku
                  Arja vas - Vransko, kar je rešeno. Vzhodna obvoznica, ki je tudi večinoma rešena,
                  severna obvoznica je v celoti rešena. Ljubljanski tunel oziroma tunel pod Golovcem
                  je razprava jutri v mestnem svetu. Soglasje, ki smo ga dosegli upam, da bo
                  zadovoljivo in da bo tudi ta problem rešen, tako da bodo te zadeve v celoti potem
                  še zaživele. Kar se tiče najemanja kreditov in vašega strahu, da bi najeli v
                  prazno menimo, da je ravno obratno in od tu tudi naš poziv, da bi Državni zbor
                  čimprej obdelal to zadevo, da predvsem ves proces najemanja potrebnih kreditov
                  zahteva ustrezno proceduro, tako vis-ŕ-vis eventualno komercialnim bankam kot
                  mednarodnim institucijam in mislim, da bodo prej pripravljene vse uredbe in
                  ostalo, predem bo ta proces zaključen. Zato smo tudi prosili, da se čim hitreje
                  sprejmejo ti zakoni, da se čim hitreje sprejme zakon o dodatnem bencinskem
                  tolarju, ki bo služil kot del garancije za to, da se bo začela vsa procedura, ki
                  je potrebna, da se pokrije finančna konstrukcija odsekov, ki naj bi šli v
                  letošnjem letu potem tudi v gradnjo. Tako da je v bistvu poudarek na tem delu in
                  ne obratno.</p>
               <p>Kar se tiče zagotovil o bencinskem tolarju, se je Ministrstvo za promet in zveze
                  soočilo po tej zimi, ki je ena zelo hudih in za ceste zelo uničujočih z zelo
                  resnim in težkim stanjem na okoli 140 km magistralnih in regionalnih cest. V
                  bistvu imamo zelo malo možnosti, ker proračunskih sredstev na to temo ni, potreben
                  bi bil interventni zakon, kakorkoli, in to preko milijarde SIT. Zaradi tega smo
                  razmišljali tudi o tem in bomo obdelali tudi to varianto, da se del bencinskega
                  tolarja, posebno tisti del, ki izhaja iz podražitve, v letošnjem letu nameni za
                  vzdrževanje, konkretno samo za vzdrževanje cest, ne magistralnih in regionalnih
                  cest, morda tudi kot eden od bolj sistematičnih virov za prihodnja leta, da pa se
                  investicije obdelajo na isti način v proračunu, kot so bile že do sedaj. Mislim,
                  da bi to tudi pomembno prispevalo k vzdrževanju razmerij med avtocestnim programom
                  in magistralnimi in regionalnimi cestami in njihovim vzdrževanjem, kar bi
                  prispevalo tudi k temu, da bi se avtocestni program bolj nemoteno nadaljeval in
                  zaključil.</p>
               <p>Drugo, kar se tiče povezovanja programa z aktualnimi političnimi razmerami ali ne
                  vem, kako ste vi to imenovali, mi vedno poudarjamo, da gre tu za nacionalni
                  program. V njem sodeluje cela Vlada, zelo intenzivno Ministrstvo za varstvo okolja
                  in urejanje prostora in Ministrstvo za finance, na strani problemov gradbeništva
                  pa tudi Ministrstvo za gospodarske dejavnosti in jasno, potem tudi v vladni
                  proceduri celotna Vlada. Kar se tiče, da bi za določene zaključke izsilili
                  predčasno, to, kar se je zdaj podpisovalo v tem delu, je treba omeniti, da so bila
                  mnoga predhodna dela že izvedena, da tudi temelji za objekte, ki gredo v gradnjo,
                  že obstajajo, tako da ne gre nič na račun kvalitete ali česa podobnega, ampak je
                  zadevo moč realno izvesti v letošnjem letu in tudi zelo veliko bo to prispevalo k
                  varnosti, ker bo avtocestni odsek v celoti zaključen na tem štajerskem delu.</p>
               <p>Kar se tiče zastoja Šentjakob - Blagovica, tu že delamo prometno študijo in
                  upoštevana bodo tudi vsa opozorila in vse tisto, kar ste naznačili, vendar ne
                  pričakujemo več takih zapletov oziroma učinkov, kot jih je imela ta zapora, ker se
                  bodo tudi zdaj v aprilu zadeve sprostile.</p>
               <p>Kar se tiče glede spora v zvezi z gradbeniki, mislim, da spora ni bilo, ampak da
                  je šlo predvsem za pojasnjevanje. Mi smo jim dosledno pojasnili, kaj je vloga
                  investitorja, ker nekaj časa je prevladovalo med njimi tudi mnenje, da je
                  Ministrstvo za promet in zveze odgovorno kot ministrstvo za njihov gospodarski
                  položaj. V bistvu bi bili s tem v vlogi, ki pomeni konflikt interesa. Na eni
                  strani tisti, ki mora voditi trdno vse postopke, ki se snemajo, kjer poteka vse po
                  zelo jasnih pravilih, na drugi strani pa naj bi bili po njihovem mnenju odgovorni
                  za njihov gospodarski položaj. To smo razčistili. Za njihov gospodarski položaj
                  kot panogo je odgovorno Ministrstvo za gospodarske dejavnosti. Na našo pobudo so
                  tudi zaposlili in sedaj imajo nekaj ljudi zaposlenih na temo gradbene panoge in z
                  njimi zelo korektno sodelujemo. Nastal je tudi program sanacije osnovnih težav v
                  gradbeništvu, kjer je bila prva faza že izvedena, druga faza se pripravlja, vendar
                  je treba tu povedati, da večina težav gradbeništva v največji meri izhaja iz teh
                  preteklih bremen. Naš interes je bil jasno cel čas, da imamo usposobljeno gradbeno
                  operativo, tako da na tem segmentu deluje, da tudi in uspešno izvaja program, da
                  pa tudi mi moramo biti v jasni vlogi, izjemno jasni vlogi investitorja, se pravi
                  tistega, ki ščiti interese davkoplačevalcev in se temu primerno tudi obnaša.</p>
               <p>Kar se tiče zaostajanja plačil, ki ga je tudi sprožil gospod Jagodnik, kar se tiče
                  investitorja, ni zamudil niti enega roka plačila. Težave se pojavljajo naprej,
                  vendar to so civilnopravna razmerja, v katera država ne more posegati, seveda pa
                  lahko vsak iztoži tisto, kar mu gre.</p>
               <p>Gospod Geržina je tudi sprožil problem izvajalcev -</p>
               <p>mislim, da sem na to že delno odgovoril - pridobivanja zemljišč; sproženo je bilo
                  tudi vprašanje problemov v zvezi s pridobivanjem zemljišč. Tu je treba povedati,
                  da delujemo maksimalno po načelu, da ne gremo v spore. Tako je bilo, mislim,
                  vloženo vsega sedem zahtevkov za razlastitve in za pet zahtevkov smo potem našli
                  sporazum, in da bosta v vseh treh letih na celem programu zdaj verjetno samo dve
                  razlastitvi. Tudi to, mislim, da kaže kvaliteto dela in odnosov do tistih, ki
                  zemljo izgubljajo. Velikokrat se po časopisih piše o teh zadevah, ampak v bistvu
                  je to rezultat nenehnega dogovarjanja in iskanja tistih ravnotežnih rešitev, ki
                  bodo vse zadovoljile.</p>
               <p>Glede gospoda Hvalice, treba je omeniti, da je zelo jasno v vseh tabelah napisano,
                  Vipava - Selo v vrednosti investicij 6 milijard in 103 milijone tolarjev, in da je
                  letošnje leto namenjena 1 milijarda 166 milijonov tolarjev, to je v tabeli 2.3.4.1
                  - za gradnjo, dokumentacijo in odkupe zemljišč. Kar se tiče debate gospoda Preglja
                  in težav, ki naj bi nastajale čez Trojane, je treba ugotoviti, da tu posebnega
                  zastoja ni, imamo vsa soglasja lokalnih skupnosti, uredba je pripravljena in po
                  pričakovanjih bo šla, mislim da jutri, z Ministrstva za varstvo okolja in urejanje
                  prostora v proceduro, naslednji teden bo na Odboru za gospodarstvo in potem na
                  seji Vlade. Tako, da se tu zadeve normalno odvijajo. Glede same izgradnje je bil
                  tako dosežen, mislim da konsenz stroke, projektnega sveta, tudi revizije so bile
                  ustrezne, in tudi v vseh lokalnih skupnostih. Tako da mislim, da je doseženo,
                  sicer naporno neko ravnotežje, ki bo vzdržno. Je pa to eden najtežjih odsekov,
                  kjer ni uspelo prej rešiti, zelo dolgo, če se vsi spomnite, vseh lokacijskih in
                  drugih razprav. In mislim, da je takšno ravnotežje, ki je bilo izoblikovano na ta
                  način, pomemben dosežek, ker so sodelovali vsi zainteresirani.</p>
               <p>Glede problema, da je ta parlament nek poslovodni organ in da smo to tudi
                  zapisali. Res je, v opozorilu smo zaprosili parlament, gospoda Preglja in gospoda
                  Školča, naj program DARS-a in ostale zakone čimprej uvrsti, vendar ne v slabšalnem
                  smislu, povedali smo mu samo, da je v skladu z zakonom in DARS-om tu v nekakšni
                  poslovodni vlogi in v tej poslovodni vlogi so pa datumi za tistega, ki izvaja
                  program, izredno pomembni. Nikoli nismo dvomili o tem, ali želeli predlagati
                  drugače, pač pa smo samo prosili Državni zbor, da v skladu s to vlogo
                  poslovodečega, ki si je v tem primeru to vlogo naložil in vzel z zakonom o DARS-u,
                  da se tudi dokumenti, ki so potrebni za to, da firma in ves projekt teče, da jih
                  pravočasno sprejme, ker DARS lahko samo po tem sprejemu gre v nadaljnje aktivnosti
                  in bi bila škoda, če to ne bi bilo sprejeto pred gradbeno sezono zato, da vsi
                  postopki normalno tečejo. Tako, da tu ni bilo nobene politične alternative ali
                  dileme.</p>
               <p>Kar se tiče problema rezervnega programa, je treba ugotoviti, da pravzaprav
                  rezerve ni bilo. Vse, kar je bilo na voljo, je takoj šlo praktično v realizacijo,
                  da bodo morda rezerve kvečjemu šele nastajale, ko bo pripravljeno več uredb, kot
                  bo pa možno izvesti program. Takrat se bodo pa res pojavljale dileme, ki bodo tudi
                  politične narave, kaj v konkretnem letu v program konkretno uvesti, ampak mislim,
                  da je to šele bodočnost, ki čaka. Treba je bilo pa jasno v bistvu čim hitreje
                  izkoristiti kredit EBRD-ja in ostanek, ki je ostal in ga premestiti na ta odsek,
                  to je iz Šentilja - Pesnice na odsek, ki je bil pred kratkim podpisan. Tudi tuji
                  graditelj ni nastal po nobenem prejšnjem načrtu, ampak je zmagal na natečaju na
                  osnovi mednarodnega razpisa. Uveden je bil v delo tako kot vsi ostali in
                  odgovarjal bo po pogodbi in obveznosti, ravno tako, kot vsi ostali. Lastninjenje
                  DARS-a, ki ga je omenil gospod Pregelj, nihče ne razmišlja o tem, niti nikoli ni
                  nihče tega omenjal, tako da ne vem, od kod te zamisli. Mislim, da je DARS dober
                  institucionalni instrument v obliki, kot je zastavljen, in o privatizaciji ali
                  čemerkoli nihče ne razmišlja, ampak želimo, da ta instrument učinkovito deluje
                  naprej in da je tu Državni zbor sprejel dobro odločitev, ko ga je oblikoval.</p>
               <p>O dilemah stroke. Tu bi rekel na ta način, da mislim, da vsi rezultati kažejo, da
                  prihajamo do dobrih in konsezualnih odločitev. Jasno, da je potrebno veliko
                  notranjih diskusij, vendar pa te notranje diskusije samo prispevajo k stvarem in
                  da smo doslej v teh diskusijah lahko prišli do rešitev, kako bo vsa stroka,
                  urbanistična in vsa ostala, presegla morda neke politične koncepte <q>"bremzanja"</q>
                  programa in ostalega in se dejansko vključuje s tem, da iščemo najboljše
                  rešitve.</p>
               <p>Mislim, da je to zelo dober dosežek vseh ministrstev, ki pri tem sodelujejo,
                  angažirajo to stroko, in vse slovenske stroke, ki se je sposobna na koncu
                  poenotiti v nekih stališčih in jih med seboj strpno in drugače razpravljati in
                  potem tudi zagovarjati in uveljavljati. Mislim, da je bil to ravno eden boljših
                  dosežkov celotnega programa oblikovanja projektnega sveta in angažiranje celotne
                  slovenske stroke v tem projektu, ne pa držanje v relativno ozkih krogih, kar se je
                  dogajalo prej, ko so celo posamezniki monopolizirali pravico do določanja tras in
                  podobnega, da je tu pač dosežen najširši konsenz. Tudi kar se tiče drugih
                  ministrstev, je treba tu ugotoviti, da tudi tu spoštujemo načela procedure, tudi
                  dela znotraj Vlade in med ministrstvi, ker ravno v teh procedurah se oblikujejo
                  različna stališča in zahteve, ki se pozneje objektivizirajo ravno skozi razprave
                  in ta način dela.</p>
               <p>Mislim, dokler so te razprave argumentirane, dokler se kdo iz kakršnih koli
                  razlogov ne postavi v popolnoma odklonilno ali kakršnokoli drugačno stališče za
                  argumente, zelo zelo koristne in doslej so te razprave še vedno prispevale k
                  objektiviziranju zadev. Jaz mislim, da so razprave zelo dobre, da je procedura
                  zelo dobra reč, ker za vsako stvar se Ministrstvo za promet in zveze vestno drži
                  postopkov ravno zato, da izve še vse ostale okoliščine, ki jih sicer v prvih fazah
                  ni utegnilo oziroma ni zmoglo upoštevati, pač iz svojega omejenega horizonta, in
                  če bi bilo dovoljeno, jaz osebno gledam na proceduro in vse te razprave kot
                  izjemno dober dosežek, znotraj katerega potem iščemo vsa ta ravnotežja. Seveda pa
                  želimo prekinjati potem te razprave, ko se razprave začenjajo vrteti v brezplodnih
                  krogih in ko jih je treba na nek način presekati. Tako da mislim, da te procedure,
                  kar je bilo omenjeno, samo prispevajo, morda je pa včasih to navzven videti tudi
                  kot kakšna tenzija med ministrstvi.</p>
               <p>Kar se tiče odkupa zemljišč, tisto, kar je za pretekla leta, gre za zadeve, ki še
                  niso odškodninsko popolnoma rešene iz preteklih let, je treba vedeti, da je DARS
                  prevzel celoten avtocestni sistem v Sloveniji, tako da rešuje še zadeve na potezi
                  Hrušica - Vrba in tako naprej in razne druge zadeve. Tisto, kar gre v gradnjo, je
                  odškodninsko pokrito, kar se tiče tekočih zadev, tako da tistega, kar ste pa
                  omenili, je prišlo notri na osnovi amandmaja, kjer so bili vnaprej predstavljeni
                  odseki Višnja gora - Vič in Obrežje - Krška vas - Obrežje, ker je predvideno, da
                  prihaja v gradnjo v letu 1997 in v tem letu so predvidene uredbe in tudi že prvi
                  odkupi zemljišč, ker so pač uredbe pogoj za to, in to je tisto, kar je bilo
                  prenešeno po letu 1999 pred letom 1999.</p>
               <p>Kar se tiče Studenca - mislim, da je tam večina problemov rešenih, da je ostal
                  samo še eden ali dva nerešena problema, s katerim se poskuša ustrezno urediti
                  zadeve. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Jože Jagodnik, gospa Danica Simšič in gospod
                  Žarko Pregelj.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala za besedo. Gospodu ministru bi rad dodatno postavil dve vprašanji. Morda
                  nisem bil dovolj natančen pri zastavljanju vprašanj, ali pa preprosto nisem
                  razumel ministra. Povsem jasno je vsakemu v tej dvorani in izven nje, da obstajajo
                  za dolžnike civilnopravna razmerja, kjer lahko vsak iztoži tisto, kar mu gre. Toda
                  vprašal sem nekaj drugega. Vprašal sem, kje so vzroki za neizpolnjevanje plačil na
                  relaciji investitor - izvajalci in podizvajalci in omenil sem vam tudi konkretne
                  primere. Mi govorimo zdaj o makro vidiku, kot poslanec sem pa zainteresiran, da
                  poslušam tudi tisto, kar se dogaja na terenu in če mi neka zadruga zagotavlja, da
                  pričakuje nekaj mesecev, 6 mesecev 200 milijonov tolarjev od SCT in da ta ne
                  reagira, potem vam seveda ne more in ne sme biti vseeno in ne smete nam dati tak
                  poduk, da obstajajo civilno pravna razmerja, kjer lahko vsak iztoži, kar mu gre.
                  Opozoril sem vas, da se pripravlja revolt med 50 in 60 zasebniki, ki delajo na teh
                  trasah in skupni interes je, tako vaš, kot naš, kot izvajalski, da do tega ne
                  pride. Sicer pa vsi vemo, kako naglo oziroma kako počasi delajo ta sodišča in kako
                  počasi je možno izterjati to pravico. Ali se vam ne zdi, gospod minister, da je
                  smešno, da zasebnik, ki sodeluje v izgradnji celotnega projekta, s svojim denarjem
                  financira nafto, s svojim denarjem vzdržuje stroje in na zasluženo plačilo čaka
                  tako dolgo. Mislim, da nam vsem skupaj ne sme biti vseeno. Gospod minister, niste
                  niti z besedo omenili vašega razmišljanja oziroma vaše obveznosti, ki vam jo je
                  odbor zastavil, o tem, kako se razpletajo zadeve okrog ljubljanske obvoznice, jaz
                  sem pa skromno pristavil še vprašanje o mariborski obvoznici oziroma kakšna je
                  pasivna ali aktivna pripravljenost obeh mest za sodelovanje z DARS-om. Sicer pa
                  sem z vsemi drugimi odgovori zadovoljen. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala. Najprej bi rekla, da me veseli, da lahko 5 mesecev potem, ko se začnejo
                  neka dela - govorim o severni obvoznici - da slišimo, da se dela študija, kako naj
                  bi tam potekal promet oziroma, kako naj bi bil tam promet manj zgoščen. Da pa vem,
                  kako to poteka, pa samo v pojasnilo. Starše imam v Kamniku in se po tisti cesti
                  večkrat poskušam peljati, pa se včasih težko; večkrat se stoji. In tisto, kar je
                  vprašal vodja naše poslanske skupine, je bilo še eno dodatno vprašanje; kako bodo
                  ti postopki in kako bodo nadomestne ceste ali trase v postopku nadaljnjega
                  izgrajevanja predvidene. Ali po takem načinu, kot je to primer v Trzinu, ali se bo
                  našla kakšna študija prej in kakšna boljša rešitev.</p>
               <p>Glede zadrege ministrstva in seveda gospoda ministra zaradi škode, ki jo je
                  storila zima. To zadrego in težavo je seveda mogoče razumeti. Manj pa jo je mogoče
                  razumeti ob dejstvu, nekateri se boste spomnili razprave ob sprejemanju državnega
                  proračuna za letošnje leto, ko smo prav v naši poslanski skupini postavljali
                  postavke tega ministrstva pod vprašaj in se spraševali, kakšna je verodostojnost
                  postavk glede na to, da je prav iz službe ministrstva prišel zelo dolg predlog
                  dopolnila, ki je nekatere ključne postavke, ne samo da je cestne trase spreminjal,
                  ampak je nekatere velike vsote in zneske s posameznih postavk, ki so bile po našem
                  mnenju zelo pomembne, prenašal drugam. V mislih imam, ta trenutek se ne spomnim
                  točne številke, mislim pa, da gre kar za nekaj 100 milijonov tolarjev, za kolikor
                  so se znižala sredstva za redno vzdrževanje oziroma natančneje za zimsko službo in
                  kaj je veliko denarja ali več denarja za redno delo zimske službe drugega kot skrb
                  za vzdrževanje cest, kajti če zimska služba opravi svoje delo korektno in ustrezen
                  način, so seveda posledice na cestah bistveno manjše, kot je to danes. Ampak to je
                  bilo sprejeto na predlog ministrstva, neuraden ali uraden, to je drugo vprašanje
                  in seveda, s soglasjem Vlade. Vsaj tako smo dobili zapisano poslanke in poslanci.
                  Zanima me še, morda res ni ta trenutek pravi, če ni, me popravite, ampak kako
                  predvidevate dodaten denar za rekonstrukcijo teh magistralnih in regionalnih cest
                  dobiti iz bencinskega tolarja. Na kakšen način? Kar s prenakazilom, glede na to,
                  da ob tem seveda obstaja zakon in verjetno je v takem primeru treba iti po
                  postopkih, ki so določeni v tej državi. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glavna dilema, na katero je poskušal minister odgovoriti v zvezi s
                  tem, ali obstajajo zamude in ali bo možno dokončati predvsem najtežji odsek čez
                  Trojane, tako kot nacionalni program predvideva, mislim, da je ta odgovor nekoliko
                  meglen oziroma ni bil dovolj jasen. Trditi, da je vse po načrtu, s tem če natančno
                  pogledamo v Uradnem listu, kjer je končno objavljen nacionalni program, kjer je
                  razvidno iz tabele v prilogi, kjer prikazuje grafično potek izgradnje avtocestnega
                  sistema, ugotovimo, da so odseke med Šentjakobom in Vranskim začeli graditi v
                  začetku leta 1995. Poudariti moram, da je to realno stanje, saj vsi verjetno
                  veste, da smo nacionalni program od prvotnega osnutka, ali pa od prve do zadnje
                  obravnave v bistvu uskladili z realnostjo. In tako gledano, jasno je vse v redu.
                  Toda avtocestnega sistema niso začeli graditi spomladi 1995, ampak v bistvu na
                  jesen 1993 oziroma spomladi 1994. In že takrat je ta smer začela zaostajati. Jasno
                  je, da so bili razlogi pač več ali manj upravičeni in smo to razumeli. Toda, kljub
                  vsemu, če pogledamo porabo sredstev po naslednjih letih, bomo brali naslednje
                  številke: Blagovica - Vransko, 16,5 km, gre za skupno vrednost 229,41 milijona
                  ameriških dolarjev; leto 1994 0,35 milijona porabljenega, leto 1995 2,2, leto 1996
                  naj bi bilo že 24,58, leta 1997 50,95, leta 1998 55,8, leta 1999 69,03 in leta
                  2000 <stage xml:id="Redna-38-1996-03-13.stage75">(to so tista zaključna dela, ki lahko gredo preko leta 2000)</stage>
                  26,5. Te številke so v resnici dokaj velike. To je najdražji odsek med vsemi. Gre
                  za predračunske vrednosti, ki se utegnejo dvigati. In zato trditi, da gre vse
                  tekoče, ob tem da se je dejansko vsaj leto dni zamudilo zaradi strokovnih
                  usklajevanj, jaz ne rečem, da niso bila potrebna; bila so potrebna, ta
                  usklajevanja. Toda trditi in biti pri tem miren, jaz si kaj takega ne bi upal.
                  Verjetno je treba računati, da na tem odseku v celoti ne bo vse zgrajeno do konca
                  leta 2000, do konca leta 1999 pa gotovo ne. Utegne se zgoditi, da bo še kaj
                  ostalo. In ravno, v kolikor ne bo hujših problemov in bo potem pač tako DARS kot
                  tudi izvajalci iskali določeno opravičilo.</p>
               <p>Jaz sem želel predvsem poudariti, da je bilo zaradi teh objektivnih zahtevnosti
                  tega odseka zamujeno leto na tistih odsekih, kjer se je dalo kaj narediti. In še
                  vedno trdim, in utemeljeno, da bi se na Sloveniki lahko naredilo več kot se je
                  naredilo. To je bil ves moj glavni očitek. Kajti, ko sem pred letom dni predstavil
                  to svojo zamisel, mi je bilo odgovorjeno, da se ne da, ker je razporeditev
                  bencinskega tolarja po letih tako določena, da če nekaj porabiš letos, potem ti
                  zmanjka za drugo leto. To pa ni res! Po čisto običajni kmečki logiki, če nekaj
                  narediš letos in denar porabiš in dokončaš to delo, ti ni treba drugo leto več za
                  to stvar namenjati sredstev. In to je bila vsa logika. Zakaj ni bilo narejeno,
                  tudi približno vem. Preprosto je bilo potrebno taktiziranje z izvajalci. To je
                  tako, zelo lepo povedano, ali je bilo to nujno ali ne, to me pa niste še
                  prepričali. Vidim, da zamahujete z roko, ampak dejansko je bil to problem, kajti v
                  naših arhivih na odboru imamo kar precejšen in zajeten kup pritožb izvajalcev. Da
                  je šlo za medsebojne igre, je tudi jasno. Toda dejstvo je, da bi bila lahko
                  Slovenika vsaj do tiste stopnje, kot naj bi bila letos, konec leta, če bo res
                  tako, kot ste obljubili. Zato menim, da je prav, da iz tega realnega stanja
                  vzamemo določen poduk in da nekako DARS-u poskušamo dopovedati, da mora na tem
                  segmentu spremeniti politiko. Upam, da sedaj, ko je ta novi dogovor z izvajalci
                  sklenjen, da to pomeni prelomnico in da se teh iger mačke z mišjo ali kakorkoli bi
                  temu rekli, tudi obratno velja, kajti gre za Toma in Jerrya, ker lahko oba zmagata
                  in oba zgubita, da se v bistvu tega ne boste več šli in da se nam ne bo nekaj
                  podobnega potem zgodilo na vipavski cesti, ki je ravno tako zapletena. Ne v tistem
                  nižinskem delu, tam gre bolj za določena lokalna in ekološka nasprotovanja, ampak
                  v tistem delu, ki se mu reče Rebernice. Enako se utegne zgoditi na koprskem
                  odseku, kjer bodo ravno tako težki tereni, ravno tako zahtevni objekti in podobno.
                  Za tiste odseke je še čas, da se stroka končno uskladi in da se nehajo pojavljati
                  razni članki, očitno tudi upravičenih razžaljenih strokovnjakov, z vsemi
                  diplomami, z vsemi izkušnjami po našem časopisju. Zato bi želel, da sta tukaj tako
                  DARS, predvsem pa Vlada nekoliko bolj objektivna in da v resnici realno povesta,
                  kaj je možno letos narediti.</p>
               <p>Iz tega, kar je predvideno za letošnje leto, se na odseku Blagovica - Vransko ne
                  bo dalo porabiti 24 mio. ameriških dolarjev, edino, če boste izredno čudovito
                  plačevali tista zemljišča in ne vem, kaj so še izmislili zraven. Mislim, da je ta
                  vsota letos neuresničljiva glede na to, da je tudi uredba, kot pravite še vedno v
                  postopku. Tudi če bo prišla pravočasno, bodo še vedno očitno določeni zapleti,
                  preden se bo prava gradnja čisto zares začela.</p>
               <p>Kar se pa tiče zastojev na ljubljanski severni obvoznici; na to smo bili pozorni.
                  Tudi osebno sem zadevo natančno preučil in prišel do zaključka, da izključno
                  odgovornost za vse zastoje nosita dve ministrstvi, in sicer Ministrstvo za promet,
                  direktno gospod Umek, in Ministrstvo za notranje zadeve, direktno gospod Šter.
                  Eklatantno sta podpisala določene odloke oziroma uredbe oziroma soglasja, s
                  katerimi sta dovolila semaforizacijo tega gradbišča. Da je bilo to napaka storjena
                  na vitalnem vozlu slovenskega cestnega in avtocestnega sistema, je vsem jasno.
                  Preprosto ste si privoščili, da ste rekli, saj to je mesto in bomo lahko urejali
                  promet s semaforji. V resnici pa je to že konec mesta in je to točka, kjer se
                  mestni promet spremeni v avtocestnega in ste se odločili, da boste reko vozil, ki
                  doseže na dan velikost 60.000, po 30.000 in več v vsako smer, da boste ustavljali
                  s semaforji. In to ste počeli in še vedno počnete. In v najmanjšem zastoju so
                  kolone dolge več kilometrov v vse smeri. In to vi gladko rečete, da to ni nič
                  takega, da je na zahodu to nekaj običajnega in tako naprej. Lepo in prav, toda na
                  zahodu imajo vsaj še tri cestne alternative, v Ljubljani pa primernih</p>
               <p>ni. Tiste, ki so, so ravno tako zamašene. Medtem ste celo nekatere alternative
                  uporabili za gradnjo, nekje ste vzdrževalna dela imeli, na šentjakobskem mostu
                  oziroma zraven njega, druga alternativa čez Vodice pa je v bistvu šiba božja za
                  tisto vas. Tako da v resnici ste se zelo pustolovsko lotili nekega problema in na
                  tak način se ga ne smete več. Če sem jaz lahko kot nestrokovnjak z osebnim
                  angažmajem, z zaslišanjem vseh, ki so pri tem sodelovali, prišel do tega sklepa in
                  ugotovil, da ste naredili napako. Mislim, da vas je lahko sram in da to napako
                  morate popraviti. Obljubljeno je sicer bilo, da se bo ta vozel nekako sprostil z
                  izgradnjo desnega zavijalca iz smeri Maribora proti severni obvoznici oziroma
                  proti Bežigradu v Ljubljani. To bo res, to bi lahko že v začetku naredili. Tiste
                  malenkosti, ki so bile v zvezi z zemljišči, tiste malenkosti, ki so bile mogoče v
                  zvezi z nekoliko večjimi stroški izvajalca, bi bile odpravljene, če bi oba
                  ministra odgovorno rekla, da se pač semaforjev tam ne da postaviti. Toda vidva
                  sta dala take pogoje in izvajalci so tako naredili, ko sta vidva dala pogoje in
                  sta tukaj direktno kriva za vse zastoje, ki so tam nastali. In če bi bili
                  državljani nekoliko zlobni, bi lahko tožili in celo doživeli odškodnine, ki bi jih
                  morali plačati, zato ker jim motite normalen prevoz na delo in podobno. In to je
                  šele začetek gradnje najtežjih del.</p>
               <p>Enako se utegne zgoditi pri Domžalah, kjer že sedaj vse skupaj rado stoji. Veste,
                  da ob vsaki prometni nesreči pri Trojanah nastajajo kilometre in kilometre dolge
                  kolone zato, ker ni nobenega obvoza in sprašujem vas, ali bo v tej uredbi, ki bo
                  določala gradnjo trojanske ceste, tudi zarisana obvoznica, takšna, ki bo
                  funkcionirala v vseh primerih in bo vedno na voljo vsem uporabnikom te smeri.</p>
               <p>Poleg tega me tudi zanima, ali boste naredili vse tiste gradbeniške ceste in morda
                  kasneje za kaj uporabili. Jaz sem včasih prišel s tezo o tako imenovani trojanski
                  krofovski cesti. Bila je malo zlobna, ampak bila je v resnici zelo pametno
                  mišljena. Nisem slišal, da bi kdo o tem kaj resno razmišljal. Vsekakor pa DARS ne
                  odstopa od svojega cestninskega sistema in se je odločil, da bo na Trojanah imel
                  cestninsko postajo, kar je delno sicer razumljivo, toda cestninska postaja na tak
                  način kot jih zdaj poznamo, ki v bistvu pomeni zapornico, ki pomeni ustavljanje,
                  določeno izgubo časa, bo na tem mestu popolnoma izničila vso tisto minimalno
                  prednost, ki jo ima priključek Trojane pod zidemi, namesto da bi bil priključek
                  pri Babi in s tem veliko bolj varen tunel, kot bi bil tisti pod Trojanami.</p>
               <p>Veste ta strokovna odločitev je na tako trhlih nogah, da utegnete preveč drago v
                  bodoče plačati. Jaz vem, da lahko s tega mesta na to zgolj opozarjam. Toda toliko
                  sem se v te stvari poglobil, da sem prisluhnil čisto vsem mnenjem in jih poskušal
                  med seboj vrednotiti. In sam se za tako rešitev ne bi nikoli odločil, najmanj pa
                  pod takim nedominantnim pogojem, kot je čim bližje priključevanje Zasavja.</p>
               <p>Trditi, da je lokalna skupnost za, je seveda dobra zaslomba, jasno, da so za, saj
                  v resnici je bila to manj slaba rešitev med slabimi in tudi so zato za, ker nekako
                  upajo, da bodo le nekaj iztržili na drugih področjih, na počivališču pri Lukovici
                  in podobno. Toda rešitev za sam kraj pa to ni. Najlepši primer za to je Razdrto.
                  Razdrto, poglejte, zdaj stalno mi pošiljajo dopise, v katerih prosijo, naj vendar
                  nekaj naredimo, da bodo imeli priključek. Zavedajo se, da v kolikor bo zgrajen
                  avtocestni razcep proti Vipavski dolini, so oni popolnoma odrezani od avtoceste,
                  hkrati pa z avtocesto dobesedno obkoljeni.</p>
               <p>Poznam samo en tak kraj, ki od avtoceste nima nič, mu gre pa po glavah, recimo
                  Ivanje selo pri Uncu je tak kraj. No, podobno bi bilo z Razdrtim, če ne bo imelo
                  priključka. Tak priključek, ki jim ga ponuja DARS, je pa že nekaj kilometrov ven
                  iz samega Razdrtega, spet na neki točki, ki se DARS-u zdi primerna iz preprostega
                  razloga, ker so na tisti točki izračunali, da potrebujejo samo eno kabino za
                  cestninsko postajo. Oprostite, ali bomo mi naš avtocestni sistem priključevanja
                  celih območij, usodi nekega kraja prepustili dobičku ene ali dveh kabin DARS-a za
                  pobiranje cestnine.</p>
               <p>Veste, ti razlogi so lahko nesramni in to vam zamerim. Zamerim, da tako ozko
                  gledate na rabo prostora in na možnosti določenih krajev. Mi se moramo zavedati,
                  da vsi kraji, mimo katerih poteka avtocesta in to majhni kraji, ne velika mesta
                  kot so Ljubljana, Maribor, Celje in tako naprej, so z avtocesto običajno
                  prikrajšani, popolnoma jim spremeni življenje. In zakaj jim zato ne nuditi nekaj
                  malega, kar za tako veliko podjetje kot je DARS, ne pomeni nič. Zakaj ne narediti
                  priključka tam, kjer že zdaj v bistvu je, praktično zastonj ga narediti, ker
                  nadvoz je že narejen. Tam bo treba pač prestaviti tisti kravji prehod in nič
                  drugega kot to. Tukaj pa načrtujete gradnjo novega priključka z nadvozom čez
                  prometno avtocesto, kar pomeni zapiranje in ogrožanje prometa itd. Mislim, da so
                  te stvari premalo dorečene in tudi nihče ne pomisli, kajti mi se moramo zavedati,
                  da je tako naš prostorski odlok kot tudi avtocestni program na enem segmentu še
                  betežen, in to so vse tiste smeri, ki se navezujejo proti Hrvaški in nekoč bo
                  prišlo tudi pred nas, da bomo morali te smeri priključiti na sedanji avtocestni
                  sistem in tudi Razdrto je v igri, toda nihče ne želi o tem razmišljati. Zadnjič,
                  ko sem to posredoval direktorju Direkcije za urejanje prostora, je rekel: <q>"Ja, saj
                  res."</q> Od <q>"ja, saj res"</q>, ne sme biti odvisno od nekega poslanca, ampak mora biti
                  odvisno od stroke in institucij, ki morajo skrbeti za to. Zato je to eden tistih
                  segmentov, na katere sem pozoren in kateri mi vliva skepso, kar se tiče
                  realizacije programa. Ne opozarjam prvič na te zadeve. Jasno je, da je ta
                  govornica prostor, kjer se to lahko naredi zelo direktno in tudi zelo javno, toda
                  običajno imam navado vse te dileme veliko prej povedati. Ni mi pa všeč, da gre vse
                  tako na lahko mimo in da se nekdo zaradi minimalnih ugodnosti odloča za variante,
                  ki so za marsikoga neuporabne in celo škodljive.</p>
               <p>Kar se pa tiče problema v zvezi s porabo bencinskega tolarja za popravilo škode,
                  ki jo je povzročilo letošnje zimsko stanje - lepo in prav, v resnici je pa to spet
                  prevara. Ali se spomnite, ko smo pripravljali proračun, kam je šla milijarda
                  tolarjev iz investicijskega vzdrževanja ipd., ki je bila skrita pod zelo splošnimi
                  postavkami, npr. popravila asfalta, zimska služba itd. Dali ste jih na posamezne
                  odseke kot investicijska sredstva. Zdaj jih tam ni. Sredstva so bila v proračunu,
                  pa niso bila na pravi postavki. Takrat sem vprašal direktorja direkcije, ali je to
                  dobro. Rekel je: <q>"Dobro, če bo mila zima."</q> Zima ni bila mila, kvečjemu nasprotno.
                  To je bila slaba odločitev in zato zdaj govoriti: bomo pa vzeli iz bencinskega
                  tolarja in s tem naredili precedens, je v resnici nevarno dejanje. Strinjam se, da
                  je to del dohodka iz bencinskih davkov, toda naj gre to izključno na račun
                  povečanja in naj se ne dotika tistih 16% bencinskega tolarja. Naj Vlada, če bo
                  treba, še za kakšen procent dvigne ceno bencina. Treba je vedeti, da je to gorivo
                  pri nas kljub vsemu še vedno prepoceni, in popravi naj tisto, kar je treba
                  popraviti in ne samo magistralne in regionalne ceste. Kaj pa občinske ceste?
                  Izračunal sem, da bi vsaj 3 - 4% potrebovali iz dohodka od prodaje bencinskih
                  oziroma naftnih derivatov, da bi lahko zadovoljili še minimalnim potrebam
                  občinskih cest, kajti sicer bo ta <q>"krah"</q>, ki je zastal tudi zaradi tega, ker Vlada
                  umetno zadržuje postopek sprejemanja zakona o javnih cestah - ta zakon je v
                  zmrzovalniku že skoraj eno leto, dobesedno v zmrzovalniku zmrznjen; ne zaradi
                  strokovnih nesoglasij, ampak zaradi dejstva, da bo takrat, ko bo prišel ven, Vlada
                  imela naenkrat 1000 kilometrov več državnih cest, da bodo čisto drugačne
                  pristojnosti in da bo morala za to zagotoviti denar. Ali je to nemogoče ali
                  ne,</p>
               <p>ne vem. Dejstvo je, da Vlada odgovora ne da in je raje tiho in drži zakon v
                  hladilniku. To je pa v bistvu greh. Tak velik greh je, da bi lahko celo kdo rekel,
                  pa saj je nacionalni program protiustaven, saj nimamo zakona, ki bi ga
                  utemeljeval. Namreč, poslovnik trdi, da mora zakon predvideti nacionalni program.
                  Tudi to se lahko zgodi, čeprav ga nekje imamo, v bencinskem tolarju in tako
                  naprej. Pa kdo se lahko tudi na to spomni. Jaz si tega ne želim. In zato zahtevam,
                  da je ta zakon o javnih cestah takoj, čimprej v nadaljnjem postopku in da končno
                  ugleda Uradni list v državi in začne veljati. Takrat boste lahko, minister, tudi
                  imeli take korektne predloge, kako bi ostanek bencinskega tolarja, ki ste ga sedaj
                  naračunali zaradi povišanja cene, lahko uporabili za magistralne ceste. Vsekakor
                  je to edini realni vir in ga je prav uporabiti, ampak potrebno ga je korektno in
                  ne na škodo gradnje avtocestnega sistema. Toliko za sedaj. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Umek, minister za promet in zveze.</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Spoštovani! Se oproščam, če sem kakšno vprašanje spregledal ali bil premalo
                  natančen oziroma razumljen. Kar se tiče vprašanja gospoda Jagodnika, ki ga je
                  zastavil. V pogodbah je kavzula, po kateri lahko DARS da denar direktno
                  podizvajalcu, v kolikor ga izvajalec ne plača. Vendar, to mora iti po točno
                  določeni poti in ta pot je preko sodišča. Doslej se še nobeden ni poslužil te
                  poti, ker je treba te proceduralne poti in postopek, ki je tu na voljo,
                  spoštovati. Tako da bi pozval vse, ki imajo takšne težave, da se te poti
                  poslužijo, in jasno, ob primernih dokazilih bo potem tudi ukrepano tako kot je v
                  skladu s pogodbami, ki so sklenjene. Kar se tiče mariborske obvoznice. Prva faza
                  je za nami. Mislim, da mora mariborski svet sprejeti prostorski načrt in potem se
                  zadeve lahko nadaljujejo, če je bilo to vprašanje in zadeve potekajo tako kot so
                  načrtovane.</p>
               <p>Gospa Simšič, niste me razumeli. Govoril sem o projektni nalogi glede tega, ki se
                  pripravlja za Šentjakob - Blagovico in mislim, da je bilo to tudi vprašanje, ki je
                  letelo. Kako se pripravlja, potem ko bo šlo mimo Domžal, kako se vsa naloga in vse
                  ostalo pripravlja.</p>
               <p>Mimogrede še odgovor na vprašanje, ki ga je postavil gospod Pregelj. Študija je
                  bila pripravljena za prejšnjo rundo, kjer so sodelovali vsi izvajalci,
                  inšpekcijske službe, prometni inštitut in še drugi organi. Kritiko prevzemamo kar
                  nase. In kar je bilo tudi na Odboru za infrastrukturo ob tej razpravi ugotovljeno,
                  je, da je potrebna močnejša javna začetna priprava za takšne posege, tako da se
                  vsi pravočasno odločajo. Po naših podatkih večji zastoji za dalj časa ne
                  nastajajo. Podoben rezultat so dale tudi študije Prometnega inštituta, kako se bo
                  v relativno kratkem času promet porazdelil. Aprila se zadeve zaključujejo in
                  mislim, da bodo razmere vzdržnejše, ampak enkrat je bilo treba v to jabolko
                  ugrizniti. Razumem, da takrat nastanejo različne napetosti in tudi
                  obtoževanja.</p>
               <p>Kar se tiče znižanja sredstev za zimsko službo, ne gre za zimsko službo. Zimska
                  služba pokriva pluženje, soljenje in vse ostalo in to je delovalo zelo dobro. Gre
                  za vzdrževanje cest po spomladanski odjugi in to je tisti problem, ki sem ga prej
                  načel.</p>
               <p>Skratka, gre za drugo stvar, to, kar ste vprašali, ne za isto.</p>
               <p>Kar se tiče številk, ki jih je navedel gospod Pregelj, seveda so vse številke
                  narejene pod določenimi predpostavkami, ki jih vrhunska gradbena stroka, inštituti
                  in vse ostalo v Sloveniji zmorejo pod določenimi predpostavkami. Vedno se da
                  dvomiti, vedno lahko pridejo izjemne razmere, pa naj bodo te političnega
                  karakterja ali objektivne ali drugačne narave. Vsak projekt poteka pod tem
                  rizikom, pa če gradite doma hišo ali če se lotite takega projekta. Te negotovosti
                  vam ne more nihče zmanjšati, so pa ustrezno pogodbeno pokrite. Vedno se lahko
                  govori, da bo nekaj nastopilo ali ne nastopilo, vendar tega se ne da v naprej
                  vedeti. Daleč od tega je, da bi bila tu na severni obvoznici kakršna koli igra z
                  izvajalci. Veste, v obilici dela se mi ne znamo iti iger z izvajalci. V bistvu je
                  bilo samo to, da je bilo treba angažirati kredit EBRD-ja, ostanek, ki bi drugače
                  propadel, če se ne bi v tem letu pogodili. Pogajanja so trajala tri mesece, potem
                  so bile zadeve rešene in zdaj je pogodba podpisana. Tako smo tisti ostanek, ki je
                  ostal na Šentilju - Pesnica, 9 milijonov dolarjev, porabili na tem odseku in
                  angažirali ta denar in s tem rešili tudi del problema zadolževanja, ki nastopa v
                  tem letu.</p>
               <p>Ne razumem dvomov, ki jih izražate, ker je vsa strategija oziroma vse, kar smo
                  delali, zelo jasno in transparentno. Konec koncev je to ena izmed stvari, kjer
                  dobivate mesečna poročila in kjer se vsake tri mesece zadeve obravnavajo v
                  Državnem zboru.</p>
               <p>Kar se tiče obvoznice, obvoznica je predvidena preko Motnika in ravnokar tečejo
                  razgovori o tem, kako bo to urejeno. Mislim, da je postavljen kriterij, kjer bodo
                  vsepovsod širine približno 6 m na celem poteku, tako da bo lahko, ko bodo gradili
                  skozi Trojane, promet normalno potekal. Kar se tiče vseh ostalih razprav, mislim,
                  da so bile zelo lokacijsko obarvane. Mi se tu držimo strogo postopka. V celem
                  postopku v obravnavah sodeluje niz ljudi iz institucij, iz stroke in vsega
                  ostalega. In eno izmed mnenj, ki smo jih, recimo, tu poslušali kot mnenje gospoda
                  Preglja, je tudi eno izmed mnenj v teh razpravah, kjer se pa na koncu oblikuje
                  ravnotežje, kot se oblikuje ob procedurah, ki so za to predvidene. Seveda v teh
                  lokacijskih razpravah srečamo mnogo razprav, mnogo uteži in mnogo stališč.
                  Nazadnje prevlada tisto, kar je pač izglasovano ali kako drugače izoblikovano po
                  večinskem mnenju.</p>
               <p>Drugo, kar se tiče teh cestninskih postaj, študijo na to temo je delala Univerza v
                  Ljubljani, v sodelovanju z Univerzo v Mariboru; te študije so bile potrjene,
                  potrdil jih je tudi projektni svet, potrdilo jih je Ministrstvo za urejanje
                  prostora in varstvo okolja, tako da so zadeve tam bile prediskutirane z vseh
                  možnih vidikov. Tako da tudi tu je nek strokovni in ves ostali konsenz oblikovan,
                  kar se pa tiče priključka Razdrto, je treba povedati, da je ta še vedno v
                  študijski fazi in da se različne opcije in pogledi usklajujejo, strokovno
                  preverjajo in obdelujejo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivo Hvalica, potem pa še gospod Žarko Pregelj.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani, z zanimanjem sem poslušal predvsem kolega Žarka Preglja in
                  še posebej tisti njegov del razprave, ki se je nanašal na cestninske postaje.
                  Mislim, da je bil tu odgovor ministra nezadosten, bled, nikakršen.</p>
               <p>Če se dobro spominjam, je kolega Žarko Pregelj rekel, kako je mogoče, da lahko
                  cestninska postaja pogoji en kraj, ta kraj pa potem nima niti dostopa na avtocesto
                  in je navedel kot primer Razdrto, kjer se, kot sem prej rekel, vsak dan valim mimo
                  te cestninske postaje in na absolutno nesodoben, primitiven, srednjeveški način
                  plačujem 350 SIT cestnine, tudi za tisti odsek, ki ga nisem prevozil. In se
                  sprašujem, kakšne študije, za božjo voljo, so potrebne, da se uvede sodobnejši
                  način cestnine.</p>
               <p>Pojdite v Benetke, pa ne bo potrebnih študij, pa boste videli. Trije načini so, z
                  denarjem, kartico in telepas. Vi pa modrujete in te študije, za božjo voljo. Lepo
                  vas prosim, odrešite nas že tega, da molimo pozimi z roko zunaj, držimo denar in
                  zanimivo, pobiralci cestnine nimajo nikdar časa, kar naprej nekaj pišejo, enkrat
                  sem moral vreči noter denar, ker se mi je mudilo, da sem šel naprej. Torej, dajte
                  urediti plačilo te cestnine. Ampak zopet na tisto, kar je, to je bil moj pasus,
                  zopet na tisto, kar je opozoril Žare Pregelj. Dejansko, Razdrto je tako rekoč, že
                  ime ima nesrečno, zdaj je pa dodatno razdrto, razdrto na kvadrat s priključkom iz
                  sistemov avtocest. Ta nesrečni kraj nima priključka. In te napake ste očitno
                  pripravljeni še delati naprej. In to je povezava s tistim, kar sem rekel glede
                  plačila cestnine. Ker vi še vedno računate strošek na takšni cestninski postaji,
                  ki nastane s tem manualnim pobiranjem, primitivnim pobiranjem cestnine na
                  avtocesti. Torej, jaz mislim, da bo v najkrajši bodočnosti, v svetu je že, pa tudi
                  pri nas, drugačen način plačevanja cestnine in da bo zato ta strošek lahko
                  minimalen in jasno, da se bodo ljudje, ki so v tem kraju, ki hočejo biti
                  priključeni na avtocesto, prilagodili načinu, ki ga boste diktirali v plačevanju
                  cestnine. Meni se zdi najbolj primeren na kartico, ker telepas je že bolj
                  komplicirana zadeva. Ampak ne in ne, ne in ne. Seveda, celo potrdilo vsakokrat
                  sproti pobiralec cestnine napiše. Lepo vas prosim, da nima nobenega strojčka tam
                  in ravno tu, pri teh majhnih stvareh DARS pade, da ne govorim recimo, o tem, kaj
                  se je dogajalo na cesti včeraj in kaj se je dogajalo na cesti 13. februarja, kar
                  je totalna nezaupnica tistemu, ki upravlja z avtocestami, tistemu, ki skrbi za
                  varnost. In za nameček, tako 13. februarja kot tudi včeraj, niti na eni cestninski
                  postaji ni bilo tistega, katerega bi lahko kaj vprašal, kateremu bi lahko povedal,
                  kakšno stanje je na cesti, da ne zavajajo po radiu in tako dalje, ni bilo
                  policije. Policija čaka, če kje narobe parkiraš. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani, opozoril bi vas na to, da smo pred dvemi leti imeli obširno razpravo o
                  cestninah na tem zboru. Takrat sva z gospodom Šešerkom predlagala sklep, da se
                  ukine pobiranje cestnin. Po tistem sklepu je Vlada s kar precejšnjim naporom
                  uspela sicer cestnine ohraniti, z obljubo, da bo pospešila razvoj sodobnega
                  cestninskega sitema. Od tega je res nekaj nastalo, nastalo je nekaj študij, ena
                  zelo kompleksna, nastala je tudi pilotna naprava na Torovem. Vsekakor se je DARS
                  skupaj z Vlado odločil za nek cestninski sistem. Toda s pogojem, da ga bo postopno
                  uveljavljal, do takrat pa bo pač oviral promet, tako kot ga ovira s temi
                  cestninskimi postajami. In tudi v perspektivi bo ostala večina cestninskih postaj
                  tam, kjer so, oziroma se boš moral med Koprom in Mariborom vsaj štirikrat
                  ustaviti. To je pa takšna potrošnja časa pri takem sistemu, da je že opazna.
                  Tisti, ki redno dnevno uporablja to cesto, na leto zgubi dan ali dva delovna
                  dneva, zato, da plača cestnino. To je izračun, narejen čisto točno. Jasno je, da
                  bo nov cestninski sistem, avtomatičen, omogočal dokajšnjo hitro cestninjenje, brez
                  kakšnih hujših zaustavljanj in mi je zato popolnoma nejasno, zakaj DARS načrtuje
                  oziroma pogojuje priključke še vedno s konceptom kabinskega cestninjenja?</p>
               <p>Zakaj? Če je pa perspektiva cestninjenja kvečjemu še leto ali dve, največ tri?
                  Zakaj se ne uvidi, da bodo na primer Trojane, če bodo imele cestninsko postajo in
                  če ta cestninska postaja ne bo avtomatična, torej tista, ki bo na izstopu
                  odštevala vrednost, na ponovni vrnitvi na cesto nazaj prištela in podobno oziroma
                  obratno pride to, če naprava ne bo uvedena, potem bo vse govorjenje, vse
                  dokazovanje o tem, da delamo predor pod Trojanami zato, da bo Zasavje čim bližje
                  priključeno, v resnici bob ob steno. V resnici bo neuporaben koncept in predrag za
                  tisto, kar bomo dosegli. Bistvo vsega je bilo predvsem v tem, da moramo predor
                  približati Trojanam, da bo možno pred predorom izstopiti, iti ven na Trojane ali
                  pa v Zasavje, in za Trojanami nazaj pristopiti. Cestninski sistem to prednost tega
                  predora popolnoma izniči. In potem imajo prav tisti strokovnjaki, ki zagovarjajo
                  tehnično veliko bolj stabilen in manj problematičen predor, ki pride ven pri Babi
                  in tam tudi predvidi priključek. Ne zagovarjam nobene motniške variante, čeprav je
                  v mnogih variantah tudi tista bila dokaj konkurenčna in upravičena. Toda vsekakor
                  ne morem zagovarjati te čudne simbioze med dominantnim pristopom, ki ga potem
                  popolnoma obrobni problem, kot je cestninjenje, čisto izniči. Tega si DARS ne sme
                  privoščiti! In teh problemov je kar precej. Pojavljajo se ravno tako na drugih
                  odsekih in poglavje zase ostaja dejstvo, da bodo ostale čelne cestninske postaje,
                  ki so sicer na koncu avtocestnega sistema smiselne, v sredini pa prav nič. To je,
                  oprostite, potrata. In ekonomika avtomatskega sistema ni več pogojena s sistemom,
                  ki ga zahtevajo kabinske ročne pobiralnice cestnin. Zato pričakujem, da bo DARS
                  del svoje politike na področju cestninjenja spremenil in olajšal pristop do
                  avtocest tudi za lokalno prebivalstvo, kakor tudi - poglejte, verjetno bo prišel
                  čas, ko bo treba na ljubljanskih obvoznicah uvesti cestnino, ker bodo sicer
                  preobremenjene. Ker očitno, če ne bo mesto gradilo svojih internih obvoznic vsaj
                  tako hitro, kot gradijo zunanje, bodo te zunanje preveč obremenjene. Lep dokaz je
                  zahodna ljubljanska obvoznica, lep dokaz je sedaj promet na severni obvoznici.
                  Trditev ministra, da se je na severni obvoznici pri gradnji rondoja vse naredilo,
                  kar je bilo potrebno in da se je promet porazdelil, demantira vsakodnevna prometna
                  situacija. Veste, za tistega, ki potuje v dnevni konici, predvsem zjutraj v službo
                  in mora biti točen in mora 15 ali pa pol ure prej hoditi, zato da čaka tam na
                  Tomačevem, za tistega je to popolnoma nepomembno, če vi zatrjujete, da je pa v
                  povprečju vse lepo in prav.</p>
               <p>V povprečju je seveda promet tak kot je bil prej. Približno enako ga je, pa se
                  nekam porazdeli ali pa ne. Toda za tistega, ki se mora zaradi slabo zastavljenega
                  prometnega režima ustavljati, pa je to pomembno in teh ni tako malo. Ti gredo v
                  10.000 vsak dan. Vsak dan je 10.000 voznikov prizadetih zaradi tega. Ali vam je
                  čisto vseeno, ali vsak dan prizadenete 30 - 40.000 državljanov? Ali vam je to
                  čisto vseeno? Meni ne bi bilo in mi tudi ni. In zato vas ne razumem, da greste v
                  taka pustolovska odpiranja gradbišč, ne da bi pravočasno poskrbeli za ustrezne
                  obvoze.</p>
               <p>Zato je moje nezaupanje glede obvoza čez Motniško dolino toliko večje, tudi ta
                  problem smo v odboru že večkrat načeli in ga strokovno tudi proučili. Potrebni
                  bodo še drugačni obvozi in popolnoma drugačna prometna politika med Celjem in
                  Ljubljano z izredno dirigiranim prometom. Sicer ta obvoz čez Motniško sploh ne bo
                  funkcioniral in se bodo prej ali slej uprli tisti, ki živijo v tistih vaseh, skozi
                  katere se bo začel valiti naenkrat ogromen tovorni promet, zdaj gredo pretežno
                  osebni avtomobili. Kasneje bodo pa zadeve hudo zapletene, če se bodo tam pojavili
                  tovornjaki.</p>
               <p>Ko smo razmišljali o tem, da bi del prometa preusmerili na zasavsko cesto, seveda
                  po določeni usposobitvi le-te, jasno DARS ni bil za to, ker so bila sredstva tam
                  prevelika. Ko sem vprašal o tej tako imenovani krofovski cesti, ki bi v resnici
                  bila obvozna, tudi nič, medtem pa ko med gradnjo boste pa primorani, če boste
                  hoteli roke loviti, tunele, ki so 2 km dolgi, začeti graditi na več mestih, kar
                  pomeni, da boste morali imeti tudi v tisti dolini, kjer ne želite imeti nobene
                  ceste, boste imeli vsaj gradbeniške ceste, ki bodo ravno tak poseg v naravo in
                  podobno.</p>
               <p>Tako da glejte, ne želim več utrujati s temi argumenti, dejansko, zakaj sem sploh
                  ta problem načel? Zato, ker ni, kljub temu da smo toliko v bistvu sodelovali, da
                  smo hodili na oglede, jasno, po možnosti tisto, kar je bilo DARS-u všeč, pokazati,
                  ampak smo šli, da sem tudi kot predsednik odbora šel večkrat skupaj s strokovno
                  službo ali pa tudi sam si pogledat tisto, kljub vsemu ni tiste dobre volje, ki bi
                  nam dala določeno zagotovilo, da bo tudi ob gradnji promet po tem najtežjem odseku
                  potekal nemoteno.</p>
               <p>Zato je analiza Tomačevega, tega vozla, izredno pomembna in moje osnovno, moja
                  osnovna zahteva je v tem, da se ne sme več ponoviti, sicer bo gradnja povzročala
                  ne le časovne zamude, tudi žrtve, tudi to se bo zgodilo v takih situacijah, kar
                  verjetno nihče ne želi in je zelo slabo.</p>
               <p>Še en problem je, potem pa bi zaključil, na katerega sem prej pozabil opozoriti,
                  je pa spet postal pereč, ravno na področju odseka Vransko - Arja vas; problem
                  deponij neuporabnega materiala. Vsi veste, da lokacijski načrt obsega predvsem
                  traso in tisti minimalni pas okoli trase. Ne obsega prostora, kjer naj se deponira
                  neuporabni material. Kadar so izvajalci domače gradbene firme, to ni problem, ker
                  imajo same dovolj prostora, imajo lastne kamnolome, vedo, kam peljati in tako
                  naprej. Lep primer je SCT na severni obvoznici, ima ogromen promet tovornih vozil,
                  vsak dan odkopavajo traso, vozijo gramoz na svojo deponijo in ga tam meljejo in
                  delajo iz njega beton in ne vem kaj še vse.</p>
               <p>Lepo in prav, oboji so zadovoljni, upam, da jim je DARS to vračunal ali pa jim dal
                  v dobro. Ko pa se pojavi italijanski izvajalec, pa tega seveda ni. Ta nima svojega
                  kamnoloma v Savinjski dolini. Tudi nima takega terena, da bi imel dovolj
                  primarnega materiala in ima veliko glinastega materiala, ki ga v traso ne more
                  vgraditi. Jasno, potrebuje deponijo. Kaj se zgodi, gre se pogajat z občino o
                  deponiji. Ali lahko občina tako soglasje da? Ne, po teh pristojnostih ne. Ker gre
                  za poseg v kameninske materiale in je za to pristojno Ministrstvo za okolje in
                  prostor. Ministrstvo za okolje in prostor se zave, da je spet prišlo na neko
                  stvar, ki je zelo žareča in reče: ne, to pa ni naša stvar, saj gre za kmetijske
                  površine in prepusti to Ministrstvu za kmetijstvo. Ministrstvo za kmetijstvo
                  ugotovi, da bo spet nekaj narobe oziroma ugotovi, da lahko pridobi določena
                  sredstva in zahteva neke melioracije. Se pravi, spet lokacijska uredba, dovoljenje
                  za poseg itd.; in je začarani krog sklenjen. Spet se greste igrice, trasa pa
                  stoji. Ne stoji zaradi arheologov, stoji zaradi teh stvari, ker nimajo kam dati
                  materiala. In kaj bomo naredili? Razgrnili 25 ha zemljišč, odmaknili humus, če bo
                  kaj peska, ga bodo pobrali, potem pa na tisto mesto nasuli glinasti material in
                  spet pokrili in rekli: to je pa zdaj zemljišče. Nikoli ne bo tam zemljišče, kaj
                  drugega bo. Kmetijsko zemljišče na glinastem materialu verjetno ne. Zato, jasno,
                  potem tega ne upa podpisati kmetijski minister, ne upa ga podpisati minister za
                  okolje in prostor, saj je pred časom izdal neko mnenje, ko je šlo za črpanje
                  kamnitih agregatov iz akumulacijskih jezer, konkretno iz Mosta na Soči, ko je
                  ugotovil, da edino on lahko daje dovoljenje na podlagi zakona o varstvu okolja in
                  da ne more občina kar sama dovoljevati črpanja tega agregata. In ko smo na odboru
                  sprejeli sklep, da naj se v takih primerih namesto odpiranja novih kamnolomov
                  uporabljajo agregati, ki jih je treba tako in tako pobrati iz naših akumulacijskih
                  jezer - pobudo smo dali, odgovora pa ni. Zakaj ga ni? Zato, ker je nekoliko drago;
                  toda če ta tuji izvajalec ne bo dobil te deponije, čeprav je zdaj nekaj podpisal z
                  občino, bo primoran voziti material, se pravi, ga uvažati iz lastne države, tisti
                  material, ki je pa v sosednji Italiji na voljo, je pa tako in tako uvožen iz naše
                  Soče in smo spet tam. Cena bo gotovo višja. Zato kup takih problemov ostaja
                  nedorečenih in te zadeve, ki se običajno dogajajo na podjetniški ravni, izvemo na
                  Odboru za infrastrukturo samo indirektno, direktno ne, s tem da zelo pridno
                  sledimo problemom<gap n="..."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Pregelj, prosil bi vas, da zaključite ali nadaljujete jutri ob 10.00
                  uri.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Bomo nadaljevali, ampak za danes bom zaključil. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Torej jutri ob 10.00 uri nadaljujemo to točko in to zasedanje. Če bo želel,
                  bo nadaljeval z besedo gospod Pregelj, sicer se je pa javil za besedo tudi gospod
                  Janez Jančar. Za danes hvala lepa.</p>
            </sp>
            <stage type="time">(SEJA JE BILA PREKINJENA 13. MARCA 1996 OB 17.05 URI IN</stage>
         </div>
      </body>
   </text>
</TEI>