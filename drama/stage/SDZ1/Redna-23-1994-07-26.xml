<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-23-1994-07-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">8A39FE5CA69B179BC1257832004838EF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-23-1994-07-26.DZ" n="23">
               <name>Redna</name>
               <date when="1994-07-26"/>
            </setting>
         </settingDesc>
         <particDesc>
            <listOrg>
               <org xml:id="Redna-23-1994-07-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 26. JULIJA 1994 OB 10.15 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke in kolegi poslanci, gospe gospodje! Pričenjam
                  nadaljevanje 23. seje Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci:
                  Peter Tancig, Jože Protner, Danica Simšič za eno uro dopoldan in Jože Lenič za
                  dopoldanski del seje.</p>
               <p>Ugotovimo prisotnost! Ugotavljam, da je navzočih 57 poslank in poslancev. Tako je
                  zbor sklepčen in lahko dela ter odloča.</p>
               <p>Na to sejo smo vabili tudi predstavnike Vlade Republike Slovenije in jih lepo
                  pozdravljam. Današnje nadaljevanje 23. seje bomo pričeli z obravnavo 46. a) točke
                  dnevnega reda - to je z informacijo o posledicah neurja, ki je v mesecu juniju in
                  začetku julija 1994 prizadelo Zasavje in nekatera druga območja v Sloveniji s
                  predlogom ukrepov. Sejo bomo nadaljevali z obravnavo 16.a) točke - s predlogom
                  zakona o zagotavljanju sredstev za odplačilo kreditov za trajno obratna sredstva
                  in kreditov za izvedbo nujnih investicijskih delo Slovenskih železarn. Nato prešli
                  na 37. točko dnevnega reda - na predlog zakona o nagradah Republike Slovenije na
                  področju šolstva ter po dnevnem redu dalje.</p>
               <p>Danes zvečer, ob 19.15 minut, bo kolegij predsednika Državnega zbora. Točka
                  volitve in imenovanje bo na dnevnem redu jutri ob 10. uri.</p>
               <p>Prehajamo na obravnavo <title>46.A TOČKE DNEVNEGA REDA - INFORMACIJA O POSLEDICAH
                     NEURJA, KI JE V MESECU JUNIJU IN ZAČETKA JULIJA 1994 PRIZADELO ZASAVJE IN
                     NEKATERA DRUGA OBMOČJA V SLOVENIJI S PREDLOGOM UKREPOV</title>.</p>
               <p>Informacijo je v obravnavo zboru predložila Vlada Republike Slovenije. Želi
                  predstavnik Vlade besedo? Prosim. Gospod Gantar, minister za okolje in
                  prostor.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Spoštovani predsedujoči, gospe in gospodje, poslanci in poslanke! Pred seboj imate
                  relativno obsežno poročilo, zato ga seveda ne bi ponavljal na dolgo in široko.
                  Hkrati ste dobili tudi sklepe Odbora za infrastrukturo, ki jih, naj kar naprej
                  povem, Vlada podpira in predlagam, da jih sprejmete skupaj z našim poročilom.</p>
               <p>Vsebinsko bi ta uvod danes začel z besedami, da je nevihta, ki jo obravnava to
                  poročilo danes ali pa nevihte, so odprle še nezaceljene rane. Poudarek je
                  pravzaprav na nezaceljenih ranah. Večkrat je bilo že dokazano, da je obseg škod,
                  ki spremljajo nastop visokih voda, pogojen ne samo z intenzivnostjo samega pojava,
                  mimogrede se opravičujem, ker govorim o vodah in škodah v vročinskem valu v
                  sedanjem tednu, v vsem bi prosil mogoče, če se prisluhne tem besedam, da nastop
                  visokih voda ni pogojem samo z intenzivnostjo tega pojava, ampak predvsem s samim
                  stanjem na prizadetem povodju. Zato že v uvodu želim poudariti, da je poleg
                  sanacije nastalih škod, potrebno zagotoviti ustrezno sistemsko rešitev in vlaganja
                  v preventivno dejavnost.</p>
               <p>V priloženi informaciji o posledicah neurja, ki je v mesecu juniju in juliju
                  prizadelo Zasavje in nekatera druga območja v Sloveniji, predlagamo seznam
                  ukrepov, vas seznanimo s hidrološkim poročilom za posledicami neurja s točo,
                  poplavo in prvo oceno škode. Med aktivnostmi, kolikor vidite v samem poročilu,
                  predvsem razčlenjujemo aktivnosti Republiškega štaba za civilno zaščito. Želim pa
                  poudariti, da smo pomotoma izpustili informacijo o požrtvovalnem delu
                  vodnogospodarskih podjetij, Podjetja za urejanje hudournikov in seveda tudi
                  koordinacije Ministrstva za okolje in prostor. Vlada je 30. junija že sprejela
                  vrsto ukrepov, ki jih najdete na strani 11. Opredeljene in izvedene so bile že
                  določene aktivnosti, opisane na strani 12. Na koncu pa bi lahko rekel to, da ko bo
                  dano zaključno poročilo, in ko bo tudi verificirana škoda, bomo seveda pristopili
                  k ustreznim finančno vrednotenim sanacijskim programom. Predvsem pa je jasno, da
                  moramo že v mesecu avgustu in v začetku septembra izvesti ukrepe pod točko 8 in da
                  moramo, da se izognemo nadaljnjim katastrofam, že danes razmisliti in storiti prve
                  korake glede kontinuitete vlaganj predvsem v preventivo, nikakor pa ne samo <q>"ad
                  hoc"</q> reševanje, reševanja posledic po neurjih.</p>
               <p>Zdaj bi še malo razčlenil seznam ukrepov, ki jih bo treba storiti, tako da vas
                  informiram o nadaljnjem delu občinskih struktur pa tudi Vlade in njenih organov.
                  Najprej, do 28. 7., se pravi mesec dni po neurju, so poročila o končni oceni
                  škode. Zatem sledi verifikacija te škode, ki jo opravlja medresorska komisija,
                  vzporedno s tem se pripravlja vpoklic sredstev solidarnosti, sprejem in objava
                  vzrokov plačila - nosilec je Vlada in ministrstvo. Tu lahko računamo iz tega
                  solidarnostnega prispevka, to je pravzaprav zadnja zadeva, ki se izteka, 1,3 do
                  1,8 milijarde tolarjev, potem priprava in sprejem sklepa o dodelitvi vseh sredstev
                  solidarnosti in potem nadaljujemo z izdelavo sanacijskih programov. To pa je, kar
                  omenja tudi to poročilo o infrastrukturi - tu predvidevamo po vsej verjetnosti, da
                  ta sredstva ne bodo zadostovala in da bo Vlada morala predlagati parlamentu
                  sprejem posebnega zakona, ki bo urejal sanacijo posledic prav zaradi tega neurja v
                  krajih, ki so bili prizadeti.</p>
               <p>Vzporedno s tem pa je prav to neurje pokazalo, da manjkajo nekateri sistemski viri
                  in sistemske rešitve, ki bodo reševale problematiko sanacij. Za kaj gre? Dosedanji
                  sistem solidarnosti, ki se ukinja in se izteče letos, je nadomeščen z dvema
                  drugima mehanizmoma. Najprej z mehanizmom, zakonom o neposrednem ukrepanju v
                  primeru naravnih nesreč. Drugi del, sanacija, pa v tem trenutku še ni regulirana.
                  Vlada je naročila Ministrstvu za okolje in prostor, da pripravi zakon o trajni
                  sanaciji naravnih in tudi drugih nesreč in tu notri, mislim, da bo v bodočnosti
                  potrebno iskati rešitve za takšne primere, sicer bomo vedno znova soočeni, da bomo
                  za vsako, malo večjo nesrečo, naravno ali drugo, prisiljeni sprejemati posebne
                  zakone ali posebne ukrepe. Toliko bi jaz navedel o samih ukrepih, o zakonodaji, ki
                  jo moramo pripraviti in ki je v izdelavi. Hkrati bi se ob predstavitvi tega ozrl
                  tudi na poročilo Odbora za infrastrukturo. Sklepe, ocene in sklepe Vlada podpira
                  in predlagam, da jih skupno s tem poročilom potrdite oziroma sprejmete. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Informacijo je obravnaval Odbor za infrastrukturo in okolje kot
                  matično delovno telo. Ali želi poročevalec odbora besedo? Gospod Pregelj,
                  prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je obravnaval informacijo o
                  posledicah neurja, ki je v mesecu juniju in v začetku julija tega leta prizadelo
                  Zasavje in nekatera druga območja v Sloveniji. Meni, da je informacija Vlade
                  dovolj izčrpna in primerna osnova za obravnavo na seji Državnega zbora.</p>
               <p>Odbor predlaga Državnemu zboru, da predloženo informacijo sprejme in podpre
                  predlagane nadaljnje ukrepe in programe, pri čemer je potrebno upoštevati še
                  naslednje zadeve: oceno, škodo in potrebne aktivnosti razmejiti na državno in
                  občinsko raven. Odbor je ugotovil, da je škoda na občinski ravni veliko višja in
                  bo potrebno občinam pri tem pomagati. Obravnavo in sprejemanje zakona o sanaciji
                  posledic naravnih in drugih nesreč časovno čim bolj uskladiti s sprejemanjem
                  zakona o varstvu pred naravnimi in drugimi nesrečami, pripraviti poseben zakon o
                  odpravi posledic neurja s poplavo in točo, ker škoda - še posebej na občinski
                  ravni, kot sem že prej omenil - presega njihove možnosti.</p>
               <p>Odbor se poleg tega zavzema za oblikovanje celovitega sistema, ki bo omogočal
                  trajno in učinkovito odpravo posledic naravnih in drugih nesreč, pri čemer je
                  potrebno za sanacije posledic razdelati zlasti naslednja vprašanja: gre za
                  problematiko zbiranja denarnih in drugih sredstev za sanacijo, oblikovanje
                  strokovne pomoči pri odpravi posledic, organizacijo pomoči v trikotniku med
                  prizadetimi osebami, lokalno skupnostjo in državo, za oblikovanje kontrolnih
                  mehanizmov nad izvajanjem sanacij in vzpostavitev medobčinske koordinacije za
                  odpravljanje sanacij posledic, kajti ugotovili smo, da so običajno take nesreče
                  širijo preko občinskih meja.</p>
               <p>V tretjem sklepu je Odbor za infrastrukturo posebej opozoril, da je obseg škod, ki
                  spremljajo nastop visokih voda, pogosten, da je tudi pogojen s stanjem na
                  prizadetem povodju. Zato odbor predlaga, da poleg sanacije škod Vlada zagotovi
                  tudi ustrezna vlaganja v preventivno dejavnost na področju vodnega gospodarstva.
                  Ali če dovolite, da vam prevedem v bolj razumljiv jezik: odbor je enostavno
                  ugotovil, da je bilo to področje v zadnjih letih zelo zanemarjeno in da že vsaka
                  manjša naravna ujma, ki se zgodi ob dokaj pogostih in običajnih poletnih nevihtah,
                  povzroča nenormalno veliko škode. Zaradi tega meni odbor, da je potrebno temu
                  segmentu našega gospodarstva, kakor tudi varstva pred naravnimi nesrečami nameniti
                  v državnem proračunu veliko več sredstev. Že večkrat smo ugotavljali, da se
                  nazadovanje teh sredstev stalno, iz leto v leto ponavlja in zaradi tega odbor
                  meni, da so pač take škode ob podobnih ujmah lahko pričakovane toliko časa, dokler
                  ne bomo odpravili vzrokov. Med odpravo vzrokov pač štejemo bistveno povečanje
                  sredstev za vodno gospodarstvo, s tem pa tudi jasno za vzdrževanje vodotokov za
                  preventivne ukrepe in podobno.</p>
               <p>Toliko v kratkem, kaj več pa kasneje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage xml:id="Redna-23-1994-07-26.stage2">(Ne želi.)</stage></p>
               <p>Besedo dajem predstavnikom poslanskih skupin. K besedi se je prijavil gospod Janez
                  Podobnik za Slovensko ljudsko stranko.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! V poslanski skupini
                  Slovenske ljudske stranke menimo, da je to veliko neurje, ki je prizadelo del
                  Slovenije pred enim mesecem, dobra priložnost, da Državni zbor spregovori tudi o
                  sistemskih rešitvah. Namreč, kot je že rekel predsednik Odbora za okolje in
                  infrastrukturo, prav to področje je eno tistih, ki nas vedno znova preseneti in je
                  potem potrebno z nekimi <q>"ad hock"</q> rešitvami reševati situacijo na terenu.</p>
               <p>V uvodu pa bi rad dopolnil ministra gospoda Gantarja in bi poleg vseh tistih, ki
                  so se zelo angažirali pri tej ujmi, vendarle omenil še nekoga: to so ljudje na
                  terenu. Tisti, ki so bili prizadeti, njihovi prijatelji, družine, njihovi svojci,
                  so s svojim velikim angažmajem brez dvoma prispevali, da so se vsaj v prvem
                  obdobju največji problemi, ki so se zgodili, relativno toliko sanirali, da so pač
                  lahko ljudje zaživeli normalno življenje.</p>
               <p>V gradivu Vlade, ki smo ga dobili, ocenjujemo, da je dobra podlaga za razpravo k
                  tej točki. Menimo, da je v tem gradivu premalo izpostavljen problem plazov,
                  plazovitih terenov, ki so bili ob tej ujmi še posebej pod udarom. Tu bi rad
                  omenil, da je - tudi druge poslanske skupine ste prejele dopis predsednika
                  Izvršnega sveta iz občine Pesnica, ki je bila prav tako prizadeta in je tudi s
                  plazovi zelo obremenjena občina. Menimo, da bo prav problematika plazov, ki
                  zavzema tako kmetijska področja kot vodotoke, ceste, lahko ogrozi tudi
                  stanovanjske hiše in druge objekte, da bo o tej problematiki potrebno celovito
                  spregovoriti in se seveda tudi na nivoju vladnih resorjev dogovoriti, na kakšen
                  način se bo pristopilo k tej pereči problematiki. Nenazadnje, ponekod so še vidne
                  rane velike ujme iz leta 1990.</p>
               <p>Ta ujma je tudi priložnost za oceno delovanja sistema zaščite in reševanja. Delno
                  je omenjeno, na kakšen način so se občine povezale, kakšno je delovanje občinskih
                  štabov za civilno zaščito. Tu se je brez dvoma pokazalo, da so najbolj operativni
                  organi občinski izvršni sveti, ki po navadi dobro koordinirajo delo, in seveda,
                  kakšno je bilo sodelovanje med občinskimi štabi in Republiškim štabom za civilno
                  zaščito. V gradivu je razvidno, da je bilo tudi nekoliko slabe volje. Da so bili v
                  nekaterih primerih tudi nekateri pomisleki in nekatere pripombe, predvsem pa nas
                  zanima, kako ustrezni vladni resor ocenjuje angažiranje enot slovenske vojske.
                  Mislim, da je bila to prvič priložnost, da so pripadniki slovenske vojske v večjem
                  številu ponudili pomoč in se seveda angažirali ob tej ujmi. Nas zanima ocena, ali
                  so bili povabljeni, oziroma ali so delovali tam, kjer je bilo najbolj potrebno,
                  kako so bili sprejeti, kakšna je bila efektivnost njihovega dela itd.</p>
               <p>Rad bi omenil tudi to, da so ob takih ujmah ljudje še posebej občutljivi tako za
                  medijsko prisotnost, kot tudi za odnos ljudi, ki jih v imenu države, v imenu
                  oblasti obiščejo. Nikakor se ne sme zgoditi, da bi bilo neko področje, če je
                  slučajno, recimo, iz nekega teritorija doma kakšen vplivnejši politik ali pa nek
                  javni delavec, bilo bolj prisotno v medijih oziroma bilo nekako dvignjeno. Ljudje
                  so izredno občutljivi za tak pristop in mislim, da je tudi ta ujma pokazala, da je
                  zelo pomembno, če se obišče teren, če se obišče vse prizadete, seveda ob
                  sodelovanju s</p>
               <p>krajevnimi skupnostmi in občinami. Pri predlogu medresorske komisije za oceno
                  škode in zagotavljanja sredstev za sanacijo, ki jo je potem oblikovala Vlada, bi
                  rad opozoril na problem, o katerem v uvodu, mislim, da gospod Gantar ni govoril.
                  Namreč, trije viri so, ki se bodo najverjetneje sedaj izčrpali, ko se bo pač
                  nakazala prva pomoč.</p>
               <p>Prvi vir je finančna izravnava občin za odpravo posledic naravnih nesreč. Če se ne
                  motim, je državni proračun v ta namen rezerviral 500 milijonov tolarjev. Ves
                  razpoložljivi denar se je logično takoj preusmeril na ta področja. To je pravilno.
                  Toda treba je povedati, da so bile nekatere občine še iz prejšnjih let obremenjene
                  z ujmami, plazovi itd. in bodo najverjetneje zaradi tega izvisele.</p>
               <p>Druga dva dela postavke, ki se bosta tudi najverjetneje nekako izpraznila, kar je
                  na nek način tudi logično, pa sta proračunski postavki elementarja regionalnih in
                  magistralnih cest. Tudi to je logično, da se bo ta denar preusmeril na ta
                  področja. Toda hkrati mora Vlada razmišljati, da tudi druga področja v Sloveniji,
                  ki so tudi računala na denar iz tega vira, ne bodo povsem brez tega denarja.</p>
               <p>Posebej bi rad spregovoril o škodi na naravnih vodotokih in vodnogospodarskih
                  objektih in napravah. V poslanski skupini Slovenske ljudske stranke smo v zadnjih
                  dveh letih, ko se je sprejemal državni proračun, vedno opozarjali, kako pomemben
                  segment je vodno gospodarstvo in da je nevzdržno, da se v ta namen vsako leto
                  namenja manj denarja. Udarec je vedno dvojen. Namreč, ker ni tako imenovanih
                  preventivnih vlaganj v te objekte, potem taka ujma povzroči vedno zelo veliko
                  škode. Zato seveda glede tega ne moremo sprejeti stališča Vlade, ki pač samo
                  ugotavlja velik obseg škod, ki je povezano s tem, da pač ta resor, to področje ne
                  dobi dovolj denarja. Saj nenazadnje je to poročilo napisalo Ministrstvo za okolje
                  in prostor in mi pričakujemo, da bo ta ugotovitev, posledica te ugotovitve bo
                  ta<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, dragi kolegi, če vas ne zanima, bodite vsaj tiho.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Pričakujemo, da bo posledica ugotovitve Vlade ta, da bo v letošnjem memorandumu in
                  tudi v proračunu prav postavki vodnega gospodarstva namenila večje vire.</p>
               <p>Imamo tudi vprašanje. V poročilu Vlade na strani 18, ki govori o urejanju
                  prostora, je tudi zapisana misel, da se delno odgovornost za to škodo tudi usmerja
                  na neusklajene in neoperativne prostorske dokumentacije naštetih občih. Mi se
                  sprašujemo, če je to res tako, kajti po našem mnenju je glavni problem ta, da so
                  ta področja za reševanje vodnogospodarskih problemov dobivala premalo denarja. Po
                  našem mnenju ni razlog v neusklajeni in neoperativni prostorski dokumentaciji teh
                  občin. To so seveda zasavske občine in nekatere druge.</p>
               <p>Prav tako tukaj piše, da se je to zgodilo zato, ker so ta področja razmeroma delež
                  od občinskih centrov. Takoj naprej pa piše, da je za zasavsko medobčinsko območje
                  Zagorje, Trbovlje in Hrastnik značilno, da je bilo prizadetega predvsem več
                  mestnega prostora in prebivalstva. Prav ta ujma je pokazala, da so bila prizadeta
                  tudi izrazito področja, ki so močno obljudena, ki so mestna področja, in da je
                  zelo pomembno, da je občina urejena celovito, in da so seveda vodotoki, ki pridejo
                  iz višin, iz hribov v nižino, urejeni. Torej sprašujemo, če je res krivda na
                  neusklajeni in neoperativni prostorski dokumentaciji naštetih občin.</p>
               <p>Podpiramo stališča, ki jih je zavzel Odbor za infrastrukturo in okolje s posebno
                  pozornostjo na 3. točki. Tukaj odbor opozarja, da je obseg škod, ki spremljajo
                  nastop visokih voda, pogojen tudi s stanjem na prizadetem povodju. Zato odbor
                  predlaga, da poleg sanacij in škod Vlada Republike Slovenije zagotovi tudi
                  ustrezna vlaganja v preventivno dejavnost na področje vodnega gospodarstva. Ta
                  sklep podpiramo in pričakujemo, da ima takšno moč, da bo zavezoval Vlado, ko bo
                  pripravljala letošnji proračun.</p>
               <p>Samo še besedo glede cest. Glede kmetijskih zemljišč bo kasneje nekaj več
                  spregovoril tudi dr. Zagožen. Torej glede cest bi rad omenil poseben segment, ki
                  je v poročilu odbora na kratko postavljen. Še po stari nomenklaturi imamo na
                  občinskem nivoju lokalne in krajevne ceste in gozdne ceste. Skrbi nas, da bo
                  predvsem večji poudarek dan magistralnim in regionalnim cestam, ki so skrb države,
                  v velikih težavah pa bo, kako bomo sanirali lokalne in krajevne ceste, ki so
                  predvsem nekako v domeni občin, predvsem pa tudi gozdne ceste, ki so v tem prehodu
                  na nov sistem, to je, vzdrževanje gozdnih cest tudi največji pastorek med cestami.
                  V sklepu odbora je to samo kratko omenjeno in pričakujemo, da bo Vlada, ko bo
                  pripravila celovito rešitev sanacije tega problema, upoštevala tudi ta vidik.</p>
               <p>Posebni zakon za odpravo posledic neurja vsekakor podpiramo in menimo, da je
                  dobro, da bi ta posebni zakon zagledal luč dneva že na septembrski seji Državnega
                  zbora. Sprašujemo pa se, če bo dovolj časa, torej, ali ni premalo časa in bi bilo
                  dobro, da bi Vlada razmislila, da bi vendarle pripravila tudi zakon, s katerim bi
                  rešili problematiko prav tega področja, ki ga je neurje najbolj prizadelo. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Sicer se opravičujem, gospod Janez Podobnik, da nisem uspel zagotoviti
                  mira v dvorani, vendar bo verjetno potreben kakšen podoben zakon, kot smo včeraj
                  govorili o šolski inšpekciji, tudi kakšen zakon o inšpekciji parlamenta. Opozorila
                  predsedujočega iz izkušenj ne zaležejo. Tako, da res prosim, da naj tisti, ki ne
                  želi poslušati, gre v preddverje, da vsaj ne bo tega <q>"šundra"</q>. Naslednji ima
                  besedo gospod Ignac Polajnar za Slovenske krščanske demokrate.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Spoštovani predsedujoči, spoštovane poslanke in poslanci! Očitno je, da se
                  Slovenija tem dogodkom, ki so bili meseca junija, ne bo izognila, ker ni prvič, da
                  se je zgodilo, da je bilo toliko neurij v zelo kratkem času in za gotovo se bo to
                  še ponavljalo. O teh stvareh smo razpravljali tudi tedaj, ko je doživela hudo
                  neurje Savinjska dolina, to je bilo leta 1990 jeseni in tudi takrat smo približno
                  ugotavljali podobne stvari, kot jih ugotavljamo sedaj, samo da so bile tokrat,
                  bomo rekli krajevno bolj razpršene po Sloveniji, kot je bilo takrat. In ker je
                  tako, se moramo očitno v Sloveniji resno pogovarjati o urejanju voda, o čemer tudi
                  tukaj govorimo. Mi smo si tudi ogledali nekatera območja in mogoče je povedati, da
                  so nekatera ožja območja kar čez noč postala nerazvita zaradi tega, ker se ni
                  mogoče na nekaterih območjih več, recimo, iti kmetovanja. To so zlasti za
                  posamezne kmetije zelo hude stvari in o njih sem vesel, da razmišlja tudi Vlada,
                  ko je po našem prepričanju, tokrat dovolj hitro reagirala, ko je sprejemala prave
                  ukrepe, po našem prepričanju tudi ob pravem času, in ko je tudi nakazala, v katero
                  smer je potrebno reševati to pomembno vprašanje. Tu je mogoče pritegniti vsem
                  tistim, ki opozarjajo, da je treba to stvar v Sloveniji v celoti urediti.</p>
               <p>Treba je pač vedeti, da je Slovenija po svoji konfiguraciji ozemlje, ki ga bodo
                  tudi poslej prizadevale take, zlasti vodne ujme in zato bi bilo seveda prav, da se
                  teh stvari lotimo celovito. Pa ne gre samo za vprašanje, kako urediti vode. Gre
                  tudi za vprašanje, koliko škode je bilo narejene doslej, zlasti v teh hribovitih
                  predelih, ko so se gradile nove ceste, ko se je izsekavalo itn. Na to opozarjam
                  zaradi tega, ker vem čisto konkretno za svoje območje, kjer se bojim, če bi prišlo
                  do takega naliva, da bodo vasi pod tistim območjem tudi plavale. Po moji oceni,
                  zdaj pa govorim o lastnem imenu, je šlo za grobe posege v naravo, seveda skladno s
                  prepričanjem, da je potrebno zaradi izkoriščanja gozdov stvari urediti tako kot so
                  bile urejene. Takih stvari je še več. Pomembno seveda je, da ne bi delali več
                  škode pri tej začetni fazi, ko gre za vprašanje, kako tudi izkoriščati ta
                  hribovita območja, da ne bi potem imeli težav, kakršne so zdaj. Čeprav sem
                  prepričan, da v tem primeru ni šlo za kakšne hude napake v poprejšnjem
                  izkoriščanju ampak gre za izjemne razmere, kjer je bila pač količina vode v tako
                  kratkem času tako velika. Zaradi vseh teh izjemnosti je prav, da se Državni zbor s
                  to problematiko še ukvarja tudi jeseni in mi pritegujemo vsem tistim, ki
                  opozarjajo, da bi morali sprejeti poseben zakon. Zlasti pa je prav, da je tudi
                  Vlada sama ugotovila, da bo potrebno razmišljati o dodatnem denarju, ker brez tega
                  pač nekaterih stvari ne bo mogoče urediti.</p>
               <p>Prav je oziroma pohvalno je, da je bilo tudi sodelovanje prizadetih območij,
                  zlasti občin, zgledno in pa tudi sodelovanje teh občin z državo dokaj dobro. To
                  smo lahko tudi sami ugotovili. Ugotovljeno pa seveda je, da gre na teh območjih,
                  ki so izrazito hribovska, za enega večjih problemov, to pa je kako zgraditi
                  primerne ceste, ki bodo tudi manj izpostavljene vsem tem vodnim ujmam, kot so bile
                  zdaj. Tu gre seveda za število razrušenih mostov; število kilometrov razrušenih
                  oziroma razritih cest je veliko in tu bo vsekakor potrebno razmišljati tudi o tem,
                  kako poslej urediti to infrastrukturo, da bo vendarle bolje, kot je ta, kljubovala
                  takim pritiskom voda.</p>
               <p>Slovenski krščanski demokrati podpiramo torej vse tisto, kar je zapisala že vlada
                  in podpiramo tudi tisto, kar je sprejel odbor. Želimo si le, da bi bilo jeseni res
                  tudi v tem Državnem zboru dovolj volje, da bi z zakonskimi ali drugimi predpisi
                  tem ljudem, ki so bili najbolj prizadeti, tudi tukaj pokazali, da smo tudi v
                  Državnem zboru pripravljeni dovolj hitro reševati njihove težave. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za poslansko skupino Združene liste socialnih demokratov Ivan
                  Sisinger. Je prav? Boste za skupino govorili ali v svojem imenu? Ali bo gospod
                  Džuban oziroma Jerič za poslansko skupino ali v svojem imenu?</p>
            </sp>
            <sp who="SDZ1:JeričMiran">
               <speaker>MIRAN JERIČ:</speaker>
               <p>Gospod podpredsednik, spoštovane poslanke in poslanci! Tudi poslanska skupina
                  Liberalne demokracije Slovenije ocenjuje informacijo o posledicah neurja, ki je v
                  mesecu juniju oziroma v mesecu juliju prizadelo Zasavje oziroma nekatera druga
                  območja v Sloveniji kot celovito in primerno osnovo za obravnavo.</p>
               <p>V celoti podpiramo stališče in sklepe ter predlagane ukrepe tako Vlade kot tudi
                  predlagane sklepe Odbora za infrastrukturo in okolje.</p>
               <p>V tej razpravi pa mi dovolite, da predvsem opozorim na nekatere sklepe in jih tudi
                  malo bolj konkretno opredelim.</p>
               <p>Prvič, zakaj je pomembno, da se razmeji ocenjena škoda na državni in na občinski
                  ravni. Če pogledamo samo področje prometa in zvez, potem se vidi iz te
                  informacije, da je bila največja škoda na lokalnih oziroma na krajevnih cestah. Če
                  se področje prometa in zvez ne razmeji v ocenjeni škodi na škodo, ki jo mora
                  sanirati država in škodo, ki jo mora sanirati lokalna skupnost, potem je seveda
                  težko videti rang velikosti, kakšna obremenitev je to za občinske ali za državni
                  proračun. Večinoma škode na področju prometa in zvez je na lokalnih oziroma na
                  krajevnih cestah. Ocenjena škoda, ta predhodna - končna nam bo znana okrog konec
                  tega meseca - nam kaže, da je v vseh teh občinah ocenjena škoda na posameznih
                  področjih rang velikosti štirikratnih občinskih proračunov. To se pravi, da občine
                  škodo na posameznih področjih, ki je v občinski pristojnosti, brez sprejema
                  posebnega zakona dejansko ne bodo mogle sanirati.</p>
               <p>Drugo področje, za katerega v naši poslanski skupini mislimo, da je pomembno, da
                  se v tej razpravi tudi odpre, na kar je opozoril že gospod Podobnik, je zakonska
                  ureditev tega področja.</p>
               <p>V drugi obravnavi smo v tem parlamentu že obravnavali zakon o varstvu pred
                  naravnimi in drugimi nesrečami. Nismo pa v proceduri imeli zakona o trajni
                  sanaciji za naravne oziroma za ekološke nesreče. Zakon o varstvu pred naravnimi in
                  drugimi nesrečami je v bistvu začetni zakon, ki ureja področje zaščite in
                  reševanja oziroma prvi del, ko se sile in sredstva zaščite in reševanja
                  vključujejo v sanacijo po neurju.</p>
               <p>Po tem zakonu o varstvu pred naravnimi in drugimi nesrečami sile in sredstva
                  zaščite in reševanja vzpostavijo v bistvu samo osnovne življenjske pogoje. Če malo
                  poenostavim, to se pravi: začasne nastanitvene objekte ter prehrano na prizadetem
                  območju.</p>
               <p>Zakon, ki je krovni potem za sanacijo škode oziroma posledic neurja, pa je zakon o
                  trajni sanaciji. Po vzpostavitvi osnovnih življenjskih pogojev je potrebno po
                  zakonu o trajni sanaciji naravnih oziroma ekoloških nesreč, sanirati potem
                  določena območja, ki jih je prizadelo neurje oziroma naravna nesreča.</p>
               <p>Zato mislim, da je pomembno, da Državni zbor pri sami proceduri sprejemanja zakona
                  o varstvu pred naravnimi in drugimi nesrečami prilagodi sprejemanje tega zakona
                  tudi s sprejemanjem zakona o trajni sanaciji pred naravnimi oziroma ekološkimi
                  nesrečami.</p>
               <p>Zadnji sklep, ki ga je Odbor za infrastrukturo in okolje predlagal, je sklep, da
                  mora Vlada na podlagi dokončne cene škode, ki bo znana konec tega meseca,
                  pripraviti poseben zakon za sanacijo posledic neurja, ki je prizadelo tako Zasavje
                  kot seveda tudi druga območja oziroma občine v državi Sloveniji.</p>
               <p>Glede na tisto, kar sem pri prvem sklepu opozoril o razmejitvi škode na občinsko
                  in državo pristojnost, mislim, da je to nujno, da se to zgodi v mesecu septembru,
                  da Vlada parlamentu predloži ta zakon, in seveda, da ga bomo potem poslanci v
                  Državnem zboru tudi podprli, ker v nasprotnem primeru do sanacije posledic na teh
                  območjih ne bo prišlo.</p>
               <p>Ostali predlagani ukrepi Vlade v samem poročilu, mislim, da so korektno podani
                  oziroma, da so operativni. Nekateri ukrepi so bili že izvedeni. Kar se tiče samega
                  sistema zaščite in reševanja, mislim, da je v tej situaciji deloval v skladu s
                  svojimi pristojnostmi, s tem, da mislim, da najbolj operativni organi na področju
                  ukrepanja v občinah, ki jih je prizadelo neurje, so predvsem občinski štabi za
                  zaščito in reševanje, ki seveda kot strokovni organi predlagajo občinskim izvršnim
                  svetom sprejem določenih ukrepov za sanacijo teh posledic.</p>
               <p>Mislim, da je potrebno tudi pohvaliti vse ostale, ki so se vključevali v sanacijo
                  posledic po neurju; tako bom rekel: pripadnike teritorialne obrambe oziroma
                  slovenske vojske, ki so na prizadetih območjih odstranjevali posamezne nanose
                  oziroma olajšali posledice domačinom; kot seveda tudi Vladi, ministrstvom in
                  seveda medresorski komisiji, ki je obiskala vsa prizadeta območja skupaj z
                  odgovornimi v posameznih občinah, na podlagi akontacije sredstev solidarnosti
                  pripravila tudi najnujnejše ukrepe za sanacijo prizadetih območij.</p>
               <p>Vse ostalo se bo pa seveda izvajalo potem na podlagi tega zakona in pa seveda na
                  podlagi sanacijskih programov. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo za poslansko skupino? Gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo. Gospod podpredsednik, kolegice in kolegi! V poslanski skupini
                  Združene liste v celoti podpiramo aktivnosti Vlade za odpravo posledic in se
                  pridružujemo pohvali vseh tistih, ki so do sedaj v posameznih primerih prispevali
                  k temu, da se je posledice tudi poskušalo kolikor se da hitro vsaj omiliti, če ne
                  v celoti odpraviti.</p>
               <p>Tukaj bi rad še posebej poudaril tudi za vse prihodnje primere predvsem nujo po
                  hitri pomoči, kajti, če kje, potem prav pri takih naravnih, predvsem hujših
                  nesrečah velja tisti rek, da kdor hitro da, dvakrat da.</p>
               <p>Tudi mi se v celoti zavzemamo za celovito zakonsko ureditev, za celovit sistem, za
                  trajno in učinkovito odpravo posledic in smo tudi za to, da se čim prej pripravi
                  zakon.</p>
               <p>V tem smislu tudi v celoti podpiramo sklepe matičnega odbora, Odbora za
                  infrastrukturo.</p>
               <p>In da se ne bi oglašal še enkrat, če smem samo dva stavka v zvezi s primerom, ki
                  ni zajet v informaciji, to je primer neurja s točo in z nalivom v Gornji Radgoni,
                  17., 20. in 28. junija, ko je bila tudi prizadejana dosti velika škoda na posevkih
                  in trajnih nasadih in na cestah. Ocena je okoli 176 milijonov tolarjev in bi samo
                  predlagal, da so verjetno med tem z občine tudi poslali informacijo Vladi, da se
                  tudi o tej škodi in o tem neurju kompletira informacija Vlade. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslanske skupine? Katero poslansko skupino? LDS je že
                  govoril. A za SDL.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani kolegi! Naša poslanska skupina se
                  strinja s temi predlogi Vlade. Opozoriti pa želimo, da samo veliko denarja stvari
                  ne bo rešilo.</p>
               <p>Videli ste, da sta v Združenih državah Amerike, ki so si zelo veliko denarja
                  privoščile, reki Missisipi in Misouri poplavljali v oblikah, ki jih svet ni poznal
                  in si ni predstavljal, da je to možno. Zakaj? Zaradi tega, ker vedno višji jezovi
                  in vedno bolj izravnane reke povzročijo, da se vode stekajo hitreje in hitreje,
                  količine so v zelo kratkem času ogromne in v takih okoliščinah škode neizogibne.
                  Zato mislimo, da je najpomembnejši ukrep renaturiranje vodotokov. Stališče Vlade
                  in tudi stališče ministra v tem pogledu je po našem mnenje zelo pozitivno, ker
                  glede na to, kako da je treba samo v naseljih in urbanih konglomeratih izvajati
                  tehnične ukrepe krotenja vodotokov, medtem ko je treba zunaj urbanih naselij
                  renaturirati vodotoke in predvsem kar je bistveno, vodotokom je treba pustiti
                  njihov življenjski prostor. Če hočete stisniti reko in potok, če hočete dobiti še
                  nekaj metrov <q>"obdelovalnih površin"</q>, potem je treba za to plačati ceno. Cena se
                  plača na tak način, da mora država priti potem z zakonom in financirati škodo.</p>
               <p>Zelo pomembno je tudi opozorilo, da ima ravnanje z gozdovi pomembne posledice za
                  vodne ujme in tam, kjer ali pa tudi v tisti meri, v kolikor je ta Državni zbor
                  prispeval k temu, da ni več prave skrbi za gozdove, da se delajo goloseki, da se
                  seka nepremišljeno, tudi da se ponekod sadovnjaki, ki so bili zelo pomembni zato,
                  ker so vzdrževali ravnotežje zemljišč, nenadoma posekajo. Potem ob prvem večjem
                  nalivu vode pride do plazov.</p>
               <p>Zaradi tega predlagamo, da Vlada v prihodnje tudi pri drugih zakonih, recimo ob
                  zakonih, ki zadevajo gozdove in ob zakonih, ki bodo zadevali vodotoke in njihovo
                  renaturacijo upošteva, da je boljše investirati najprej v sonaravno upravljanje z
                  gozdovi in vodotoki vnaprej, kot pa naknadno popravljati škode, ki jih država
                  lahko samo v manjši meri sanira. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi besedo? <stage xml:id="Redna-23-1994-07-26.stage3">(Ne.)</stage> Zato
                  prehajam na razpravo poslancev in poslank. Besedo dajem gospodu Ivanu
                  Sisingerju.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci. Mislim, da je prav ta informacija
                  znova priložnost, da ocenimo nekatere nujno potrebne ukrepe in zadeve, ki so
                  povezane z reševanjem, z zaščito, ki so povezane z neurji in poplavami in ki so
                  povezane s številnimi nesrečami, ki nam ob takšnih in drugačnih priložnostih v
                  Sloveniji zdaj na tem, drugič na drugem kraju naredijo velike težave. Rad bi ob
                  tej priložnosti povedal nekaj o vseh tistih, ki sodelujejo. Tudi vam je dobro
                  poznano, da med prvimi, ki nosijo velik del bremena pri reševanju, so gasilska
                  društva, so gasilske enote, so poklicne gasilske enote in seveda, številni
                  gasilci.</p>
               <p>Ko sem tudi sam pogledal poročilo Gasilske zveze Slovenije, kaj se je dogajalo in
                  koliko stotine gasilcev je sodelovalo v Trbovljah, Zagorju, koliko na Štajerskem
                  in na nekaterih drugih področjih teh poplav in nesreč, potem moram reči, da sem
                  vendarle tudi ob sprejemu nekaterih ukrepov in tudi sklepa v Državnem zboru
                  zaskrbljen. Upravičeno povem zaradi težav, ki nastajajo prav v gasilskih zvezah
                  občin in ki nastajajo danes že v številnih gasilskih društvih. Zaskrbljen zaradi
                  tega, da pravzaprav naši, tudi razgovori gasilske zveze, niso doslej rodili
                  potrebnih sadov in niso prispevali k realizaciji sklepa Državnega zbora ob
                  sprejemu proračuna za letošnje leto. Namreč v tem poročilu med ukrepi Vlade sicer
                  piše, da bo Ministrstvo za finance zagotovilo sredstva gasilskim organizacijam za
                  nastalo škodo, ki je nastala na mehanizaciji in ki je nastala na drugih zadevah.
                  To je normalno, da se gasilskim organizacijam nameni ta potrebna sredstva, tudi za
                  škode, ki so jo utrpela gasilska društva na vozilih, tehniki in drugem. Vendar
                  menim, da bomo morali tudi v tem parlamentu, kot smo že velikokrat poslanci z
                  nezadovoljstvom ugotovili, zakaj se sklepi Državnega zbora v Vladi, v posameznih
                  ministrstvih ne uresničujejo. Kdo je tisti, ki je tako zelo močan v posameznem
                  ministrstvu, da zadržuje sklep Državnega zbora in ga ne realizira? Mislim, da je
                  to eno izmed vprašanj, ki pravzaprav sodi v to področje. Ko govorim o teh zadevah,
                  govorim tudi o sklepu Državnega zbora, ki veže Ministrstvo za finance, kajti ta
                  Državni zbor je sprejel sklep, da se po merilih in kriterijih, ki jih je izdelala
                  Republiška uprava za zaščito in reševanje, v letu 1994 sofinancira od strani
                  države občinskim gasilskim zvezam za njihove potrebe in društva potrebna
                  sredstva.</p>
               <p>Danes smo že proti koncu meseca julija. Merila in kriteriji, ki so bila v bistvu
                  izdelana v Republiški upravi za zaščito in reševanje, še danes mirujejo. Še do
                  danes niso bila posredovana občinskim izvršnim svetom za tako imenovano finančno
                  injekcijo in pomoč gasilskim društvom. Še danes niso bila ta merila posredovana
                  zaradi tega, ker ni mogoče doseči dogovora med Ministrstvom za obrambo in
                  Ministrstvom za finance, da se ta merila posredujejo občinam in da občine namenijo
                  ta sredstva gasilskim društvom, gasilskim občinskim zvezam. To je neodgovorno
                  ravnanje. Jutri, poglejte, pojutrišnjem, bo prišlo do nove katastrofe, do novih
                  poplav, do novih težkih nesreč in koga bomo imeli prvega. Mi smo to predsedniku
                  slovenske Vlade v delegaciji bil sem zraven gasilske zveze, jasno povedali: prvi
                  so prišli gasilce in prvi so bili v vseh teh krajih gasilci, ki so te stvari
                  reševali. V bistvu pa menimo, da pravzaprav v teh društvih lahko poveljnik in
                  predsednik gasilskega društva in člani dajejo iz svojega žepa še denar, da bodo
                  natankali avto, da bodo lahko šli reševat družbeno, privatno in kakršnokoli
                  premoženje. To je nevzdržno. Zato s tega mesta pozivam, da v teh vladnih ukrepih,
                  kjer je govor, kaj bo naredilo Ministrstvo za finance, da bo poravnavalo vendarle
                  del škode, ki so jo utrpela gasilska društva, pozivam predvsem ministrstvo in
                  Vlado, da se vendarle sklep Državnega zbora ob sprejemu proračun uresniči,
                  realizira in naj si nihče ne domišlja, da ne bo spoštoval sklepov tega Državnega
                  zbora v tej Vladi. Naj gre za katerokoli ministrstvo, dolžno je, če je sklep
                  sprejet na Državnem zboru, to uresničevati, ali pa mora priti pred parlament in
                  povedati takoj, ne čez pol leta: tega sklepa Državnega zbora, spoštovane poslanke
                  in poslanci, ne bomo uresničili. To so pošteni in čisti računi na tej relaciji
                  parlament - Vlada. Moram reči, da pozivam Vlado, da stori vse, da se sklep
                  Državnega zbora uresniči, da se na podlagi meril sredstva občinskim gasilskim
                  zvezam zagotovijo čimprej, da ne bomo naredili sebi in družbi še mnogo večje
                  škode, ko bodo gasilska društva nemobilna in neopremljena za izvajanje številnih
                  težkih nalog. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Geza Džuban.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa, predsedujoči, spoštovani zbor! Imam samo nekaj dodatkov na sklepe
                  Odbora za infrastrukturo glede neurja, ki je prizadelo Zasavje in nekatera druga
                  področja v Sloveniji. Predvsem bi želel v tem uvodu reči, da to poročilo naj ne bi
                  bilo dokončno in da naj se predvsem druga področja, ki v tem poročilu niso zajeta,
                  enako obravnavajo kot ta, ki jih imamo danes na mizi.</p>
               <p>V 2. točki Odbora za infrastrukturo je bil govor o oblikovanju kontrolnih
                  mehanizmov nad izvajanjem sanacij. Kot primer - recimo v lanskem letu pri suši sta
                  dva zakona govorila o tem, da je potrebno imenovati komisijo, ki spremlja prijave
                  in potem kontrolo izvajanja sanacij. V tistem primeru nismo imeli imenovane
                  komisije, ki seveda tudi nikdar ni delala, in zaradi tega v postopku sanacije tudi
                  nikdar nismo imeli pregleda, kako se ta sanacija izvaja. Tudi v delu, ko se
                  prijavljajo škode, ni nobene kontrole nad primerjavami. Posreduje se neka
                  metodologija, po kateri se popis in ocena vršijo in tisti, ki je pač bolj
                  velikopotezen, morda je neki drugi izraz primernejši, je lahko v končni fazi
                  deležen večje in neupravičene - v deležu v razmerjih - pomoči, kot sicer tisti, ki
                  je iz kategorije poštenih. V 3. točki se govori o ustreznih vlaganjih v
                  preventivno dejavnost na področju vodnega gospodarstva. Nekatere izpostave
                  Ministrstva za okolje nimajo niti dinarja za vzdrževanje sistema vodotokov in
                  zaradi tega so ta neurja veliko večja oziroma škode po neurju veliko večja kot bi
                  bila sicer. Mislim, da je o tem bil govor. Ukrepi naj bi bili hitri in sprotni.
                  Spet primerjam z lanskoletno sušo. V Odboru za kmetijstvo mučimo lanskoletno sušo
                  še danes, za katero nismo imeli pregleda v fazi sanacije in do danes tudi ne vemo,
                  kako daleč je sanirana, in tudi nimamo nobenega poročila do danes, ko že drugo
                  leto ugotavljamo nove nesreče, in lanskoletna zadeva še ni zaključena. Mislim, da
                  je zadeva nesprejemljiva in takšni ukrepi niso niti učinkoviti niti smiselni, in
                  da takšen način naj ne bi bil tudi pri letošnjih sanacijah škode po neurju. V
                  predlogu Vlade je rok za pripravo poročil - 28. julij. Mislim, da ne more in ne
                  sme biti dokončen, prvič zaradi tega, kar sem omenjal, drugič pa zaradi tega, ker
                  se lahko neurje še zmeraj ponovi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Tone Partljič.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Ker je bilo že dosti povedanega, s čimer se strinjam, bi mogoče samo z besedo
                  opozoril na škodo v občini Ruše. Ob tem bi se pridružil temu, kar je sicer tukaj
                  zelo redko, da tudi pohvalimo koga iz Vlade. Moram povedati, da so bili ti krajani
                  oziroma predstavniki občine Ruš nekako zadovoljni, ker so takoj imeli telefon in
                  naslovnika na Ministrstvu za okolje, s katerim so lahko takoj komunicirali, in ki
                  so stvari že nekoliko poznali. Pri tej stvari sem sam nekoliko sodeloval v samem
                  začetku, ko sem si šel ogledat posledice te naravne nesreče, kasneje pa nisem in
                  se tudi ne bi nič oglašal, ker vidim, da je ta komunikaciji tekla, če me ne bi
                  pred dvema dnevoma obiskali predstavniki občine Ruš in mi dali dodaten material,
                  za katerega bi vprašal ministrstvo, če so ga tudi prejeli. Opozoril bi naslednje,
                  da je bila tam naravna nesreča ali ujma ali kakor ji bomo že rekli, kar dobre tri
                  tedne pred drugo, to veliko nesrečo v Zasavju in Posavju in seveda se jim tam bolj
                  mudi, če rečem po domače. Kot je iz gradiva razvidno, je odneslo na nekem mestu
                  cel kilometer ceste in zelo veliko mostov. Strinjam se s Sisingerjem, ki se je
                  tukaj precej glasno jezil na Vlado, predvsem glede gasilstva ob tem, in jasno je,
                  da so gasilci prvi pri tej stvari. Seveda bo potrebno zgraditi tudi kakšen most
                  zelo na hitro, da bodo gasilci lahko prišli do takšne poškodovane hiše in pomagali
                  <q>"izpumpati"</q> vodo, če bi se stvar ponovila. Hočem reči, da so ljudje nekako tako
                  bolj v šaljivem tonu rekli: <q>"No, sedaj bo verjetno šlo hitreje, ker je bila
                  nesreča tudi v Izlakah in tam okrog"</q>, tako da ponekod se morda bolj mudi kot
                  drugod, zlasti tam, kjer so nesreče bile prej. Res, to ni gosto poseljeno
                  področje, kar seveda vsi veste, res je celo, da gre morda za eno kmetijo, ki je
                  sedaj odrezana. Vendar, pristati na teorijo, da pač, morda tudi hišo spremeniti,
                  bi pomenilo sprazniti Pohorje na ta način. Zato nisem do sedaj, ko sem dobil to
                  dodatno gradivo, morda tudi pod vplivom tega, kar je upravičeno rekel Geza Džuban,
                  moj strankarski kolega, slišal v nastopih, in mi je bilo to zelo všeč, ker so bili
                  vsi nastopi stvarni in trezni, da bi kdo pretiraval v svojo škodo ali jo
                  dramatiziral ali jo postavljal v prvi plan, in to pomeni, da bi iz nesreče
                  poskušal delati še kakšen kapital. Vendar, morda tudi pod vplivom tega vidim, da
                  je sedaj to dodatno gradivo, ki je prišlo iz Ruš, ki pravi, da se sedaj ocenjena
                  vsa škoda pravzaprav trikrat večja, kot prvs. Kako bo to telo pri ministrstvu
                  usklajevalo vprašanja, ne vem, samo opozarjam, da so pač ugotovili, da je škoda
                  večja prvič in drugič, da je bila naravna nesreča v drugem času, torej prej, in da
                  ne bi kazalo čakati, da bo vse usklajeno in potem tem ljudem pomagati. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Rekel pa sem že, da se opravičujem, če bo morda ta dialog tekel. Meni so se
                  oglasili pač šele sedaj.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Franc Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Poslanke in poslanci! Pravzaprav preko 30 let
                  spremljam nesreče, takšne ali drugačne, v kompletnem slovenskem prostoru in nekaj
                  tudi zunaj. Zaradi tega sem seveda ob vsaki obravnavi - tudi v parlamentu -
                  posebej zainteresiran, da bi sklepi obrodili sadove in da bi dejansko prišlo do
                  rešitev, ki bi dale in omogočile v bistvu tistim, ki so prizadeti, da v kratkem
                  času normalizirajo svoje življenje in da si ponovno gospodarsko opomorejo.</p>
               <p>Ne želim, da bi bila le načelna podpora in da bi bilo tu nekaj govorov, potem pa
                  bi vse skupaj ostalo na nerešenih zadevah.</p>
               <p>Rad bi opozoril, da se je v minulem obdobju dostikrat omejevalo škodo zgolj po
                  občinah, lokalnih skupnostih. Škoda nima te meje - posebno če je naravna in jo je
                  treba obravnavati v celoti, tako kot pač prizadene prostor, ne glede na to, koliko
                  je v enem prostoru, koliko je v drugem prostoru, ampak vsak prostor ne glede na
                  to, kakšna je narodnogospodarska moč, mora biti obravnavan v škodi enako, če je ta
                  škoda prisotna.</p>
               <p>Glede sanacij žal ugotavljam, da se je država, danes in tudi v minulem času,
                  pravzaprav nekako naslanjala predvsem na strog kriterij razmejitve, kdo je nosilec
                  odprave škode. Trdim, da lokalna skupnost dejansko s težavo vzdržuje nekatere
                  komunikacije, ceste in ostale zadeve na malo odmaknjenem področju. Da je v času,
                  ko pa pride do popolne destrukcije, do razdruženja tega sistema, seveda lokalna
                  skupnost nima sredstev, da je to kvalitetno popravila in zato ostajajo dolgo
                  nerešene in nesanirane zadeve, ampak vsi prebivalci so enakopravni v državi.
                  Vendar, ker seveda ni videnja, ker ni tako kričavih ljudi v posameznih, malo
                  odmaknjenih predelih, ostanejo stvari nesanirane.</p>
               <p>Sam menim, da bi država morala pri vsaki naravni ujmi, pri drugi nesreči, ki v
                  bistvu prizadene področje, da bi morala biti nosilec skrbi odgovornosti za
                  sanacijo. Ne gre za sanacijo samo za letos, zato ker se je sedaj zgodilo ali se bo
                  mogoče še do konca leta zgodilo. Gre tudi za sanacijo tistega, kar je v minulem
                  obdobju bilo obljubljeno, da bo sanirano, pa do danes ni. Res je, da so
                  marsikatere zadeve vezane na daljši čas in jih ni mogoče v kratkem času nekaj let
                  sanirati. Vendar sanacija mora biti.</p>
               <p>Menim, da smo v zakonodaji za zaščito in reševanje dosegli vsaj eno pomembno
                  zadevo, ki bo gotovo pripomogla k temu, to je, da je zaščita in reševanje, da je
                  Uprava o zaščiti in reševanju v bistvu dolžna vsaj evidenčno skrbeti tudi za
                  sanacijo. Namreč, Vlada je, mislim, da kolektivno odgovorna za izvedbo sanacije,
                  seveda s pomočjo Državnega zbora. Skrbnik za to, ali je nekaj opravljeno ali ni,
                  pa je sedaj znan. Nesreča je z narodno-gospodarskega vidika v vsakem primeru korak
                  nazaj. Torej je ravno sanacija pomembno dejanje, da se vzpostavi osnovni pogoj za
                  pot naprej in ne obstanek še v večjem razkoraku. V tem smislu so seveda tudi
                  sklepi Odbora za infrastrukturo izjemno pomembni.</p>
               <p>V celoti podpiram seveda razpravo gospoda Sisingerja, kajti opozarjamo odgovorne,
                  da se bo v bodoče zgodilo to, da bo tudi intervencija slaba. Doslej smo
                  ugotavljali, da so intervencije v prvi fazi vedno dobre. Vendar, zgodilo se bo to,
                  da bo zaradi zgubljanja naboja socialnosti in prostovoljnosti, ki ne dobiva
                  ustreznih spodbud, tudi ta del nekako zamrl. Naravne nesreče bodo tudi v bodoče.
                  Vprašanje je le, ali bomo z zgledom sanacije vzbudili up tudi tistim, ki jih bo v
                  bodoče neurje prizadelo, da bodo dejansko s pomočjo solidarnosti, s pomočjo države
                  na ta način sanirani, da bo njihovo normalno življenje teklo tudi za njih naprej.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospoda Zagožna ne vidim v dvorani. Besedo ima Alojz Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor. V zvezi s sanacijo posledic neurij v
                  Sloveniji, ki so bila v mesecih junij in julij, bi vam rad nekoliko spregovoril o
                  problemih, ki so tesno povezani s škodo, ki nastane, to je ukrepi za sistem
                  obrambe proti toči. Mislim, da je v teh neurjih v letošnjem letu tako v Zasavju
                  oziroma Posavju in SV Sloveniji tudi velik del škode naredila toča, predvsem v
                  kmetijstvu. V poročilu, ki ga je dala Vlada, ta ocena ni še dokončna. Kljub temu,
                  da so o učinkovitosti sistema obrambe proti toči strokovna mnenja deljena, pa
                  osebno trdim, da je glede na škodo, ki nastane zaradi neurij oziroma zaradi toče,
                  strošek, ki je dan za obrambo, po moji oceni manjši kakor je škoda, če obrambe
                  ni.</p>
               <p>Ravno v letošnjem letu je ta odpovedala zaradi tega, ker - iz informacij, ki jih
                  imam - ni bilo na zalogi dovolj oziroma ni na zalogi dovolj raket. Iz podatkov, ki
                  jih imam je 17 strelnih mest, predvsem v občinah Slovenska Bistrica, deloma
                  Maribor in Ptuj in Slovenske Konjice, praznih. Raket ni, in tudi zadnje neurje, ki
                  je bilo v okolici Ptuja in Slovenske Bistrice, bi bila - to je sedaj težko reči -
                  škoda bistveno manjša, če bi bil ta sistem učinkovit. Po drugi strani pa nam je
                  znano - v zvezi s to problematiko sem tudi že postavil poslansko vprašanje - da je
                  Ministrstvo za kmetijstvo nabavilo oziroma avansiralo 39 milijonov SIT za nabavo
                  1500 raket na Kitajskem. Za te rakete pa Ministrstvo za notranje zadeve ni dalo
                  dovoljenja za njihovo uporabo. Zato tukaj sprašujem - predvsem ministrstva, ki so
                  odgovorna za to - kaj nameravajo storiti. Če vzamemo - danes smo 26.7. - nevarnost
                  za točo je še mesec, dva, in od julija do sredine avgusta so te nevarnosti
                  največje.</p>
               <p>Mislim, da bi se moralo nemudoma vse ukreniti, da dobimo te rakete. Strošek za
                  nabavo je po moji oceni bistveno nižji, kot bo nastal zaradi neurij, ki gotovo še
                  bodo. Zato bi bilo prav, da bi se v smislu te druge toče, ki jih je sprejel Odbor
                  za infrastrukturo, da bi se v bodoče namenilo več pozornosti tudi obrambi pred
                  točo in poskusilo izdelati skupaj z Meteorološkim zavodom bolj učinkovit sistem,
                  ali je to obramba z letali - tega ne vem - gotovo pa je, da je potrebno na tem
                  področju marsikaj še postoriti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Sprejemam to poročilo, tudi predloge sklepov Odbora za
                  infrastrukturo, tudi razpravo. Mimogrede, nekajkrat je bila omenjena hitra pomoč,
                  da je ta najprej potrebna. Saj se pomaga zelo hitro, ampak po takih nesrečah, ko
                  je uničena skoraj vsa infrastruktura, kar je bilo mogoče videti predvsem tukaj v
                  Zasavju in v občini Žalec, v krajevni skupnosti Tabor, je bilo očitno, da z
                  majhnimi sredstvi, s katerimi so razpolagale občine in tudi s prvo dotacijo Vlade
                  Republike Slovenije, niso mogli zagotoviti varnosti in so se bali vsakega novega
                  nevihtnega oblaka, ki so se zbirali kar naprej.</p>
               <p>Iz Zgornje Savinjske vem, da posledice ujme niso opravljene še iz leta 1990 in da
                  je prav zaradi tega velik strah, da bi kaka nova večja povodenj naredila še veliko
                  več škode. Mislim, da bi bilo v takih primerih prav, če bi Vlada dala takojšnjo
                  večjo akontacijo, tako da se najnujnejše takoj opravi, potem pa seveda podpiram
                  tudi čim prejšnji sprejem zakona o sanaciji posledic naravnih in drugih nesreč, ki
                  bi zagotovil hitrejšo in ustreznejšo sanacijo v takem primeru. Predvsem pa - tudi
                  to ste že mnogi poudarili, ampak bi rad podprl še s številkami - v zadnji tabeli
                  tega poročila, ki ga je pripravilo Ministrstvo za okolje in prostor, je ocenjena
                  škoda in potrebna sredstva, najprej za intervencijske ukrepe in potem za sanacijo
                  v skupnem znesku skoraj 3 milijarde tolarjev. To pa je vsaj še enkrat več, kot smo
                  v letošnjem proračunu namenili za vodno gospodarstvo. Iz tega je razvidno, kakšne
                  so posledice, če ta infrastruktura ni urejena. Vem, seveda, da ujm ni mogoče
                  preprečiti, mogoče pa je bistveno zmanjšati njihove posledice, če ne bi tako
                  zanemarili hudournikov, kot smo jih zanemarjali zadnja leta in urejanja porečij.</p>
               <p>Zato ponovno apeliram predvsem na to, da bi Državni zbor in pa seveda Vlada,
                  dolgoročno zastavila drugačno gospodarjenje na tem področju in seveda zagotovila
                  tudi ustrezna sredstva.</p>
               <p>Veliko škode nastane zaradi tega, ker je ta infrastruktura na podeželju predvsem v
                  demografsko ogroženih območjih, ki so potencialno ravno hudourniška območja in od
                  koder prihajajo te velike vode, ker je ta infrastruktura zgrajena na hitro, ne
                  dovolj solidno in premalo oskrbovana.</p>
               <p>Pri gozdnih cestah - različni so seveda pogledi glede - vzrokov, zakaj je stanje
                  tako - ampak vem, da so bile narejene napake pri gradnji in vzdrževanju gozdnih
                  cest tudi v preteklih letih, ko so bili viri financiranja zagotovljeni. Z dobro
                  oskrbo, z dobro skrbjo za dobro stanje teh gozdnih cest in za odvodnjavanje, za
                  preprečevanje, da gozdna cesta in vlaka v deževju in nalivu postane hudournik in
                  zbiralnik vode, bi v veliki meri lahko preprečili tako hitro dotekanje voda s
                  pobočij in tudi njihovo rušilno moč, ki jo potem imajo, ko se tako hitro
                  zberejo.</p>
               <p>Zaradi tega mislim, da bi morali na področju urejanja celotnega vodnega
                  gospodarstva, predvsem pa hudournikov in tudi skrbi za gozdne ceste zagotoviti
                  take rešitve, da bi to škodo zmanjševali. Če ne, bomo pač imeli tudi v prihodnje
                  opravka s takimi številkami, ko v več občinah znaša škoda nekajletni občinski
                  proračun. Imeli smo pa pred leti, leta 1990 celo primere, ko je škoda znašala ne
                  samo nekajletni proračun, ampak nekajletni bruto domači produkt take občine. Še po
                  štirih letih stanje ni tako, da ljudje ne bi bili več zaskrbljeni in se bali še
                  hujših posledic ob naslednjih nalivih.</p>
               <p>Poleg tega, kar bomo danes odločili in teh ukrepov, ki jih bo Vlada na tej podlagi
                  tudi izvajala, bi apeliral na to, da ne pozabimo na te probleme, ko bomo
                  razpravljali o proračunskem memorandumu in o proračunu za prihodnje leto. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Lipoglavšek.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Hvala lepa, gospod podpredsednik. Rad bi rekel, da podpiram stališča in sklepe
                  matičnega delovnega telesa, to je Odbora za infrastrukturo. Rad bi pa opozoril na
                  dve vprašanji, ki imata sicer ustrezno mesto v teh sklepih. Vendar bi želel še
                  posebej poudariti njun pomen. Gre za vzpostavitev medobčinske koordinacije za
                  odpravljanje in sanacijo posledic, ker preprosto ni mogoče sprejeti načina
                  reševanja, da bi se zaradi višine prizadetosti družbenega proizvoda v posamezni
                  družbenopolitični skupnosti, kar je na nek način kriterij za dodeljevanje
                  sredstev, saniralo infrastrukturne objekte. Tu mislim predvsem ceste in tudi
                  vodotoke le na področju ene občine. Zato bi rad opozoril na to, da vendarle mora
                  obstajati ta medobčinska koordinacija, kjer bi se vendarle doseglo to, da se
                  sanira stanje na celotnem področju ali infrastrukturnega objekta - ceste, vodotoka
                  ali še kakšnega drugega.</p>
               <p>Naslednje, kar bi rad opozoril, je zlasti področje Zasavja, kar se je ob tej
                  zadnji ujmi dogodilo, da so bile praktično v Zasavju tri občine: Zagorje, Hrastnik
                  in Trbovlje odrezane od sveta. Tudi sicer v normalnem življenju je to področje v
                  prometnem smislu, zlasti mislim na ceste, zapostavljeno. Če primerjam druge
                  predele v Sloveniji, potem bomo videli, da je praktično mogoča normalna pot,
                  cestna povezava Zagorja preko Trojan na cesto Ljubljana - Celje. Da je mogoče iz
                  Trbovelj, Zagorja po cesti proti Ljubljani, medtem ko gre iz Hrastnika, in tudi
                  posredno iz Trbovelj in Zagorja proti vzhodu, proti Drnovemu, proti Novemu mestu
                  ta povezava po 3 m široki magistralni cesti Hrastnik - Zidani most, kjer je
                  časovna zapora. Vsakih 15 minut se vozila usmerjajo v eno smer ali v drugo smer.
                  Prepovedan je promet težjih vozil od 3 ton, ki so usmerjena preko Hrastnika,
                  Marnega v Rimske toplice. Je pa šen ta nevšečnost, da je ob vsakem prvem snegu ta
                  cesta neprevozna. Tako da bi na nek način moral opozoriti na to, kar je tudi v
                  tretjem sklepu Odbora za infrastrukturo, da naj Vlada zagotovi tudi ustrezna
                  vlaganja v preventivno dejavnost. Saj je cesta Ljubljana - Trbovlje - Radeče -
                  Drnovo na nek način načrtovana že 20 let. Medtem ko se je od Litije do Zagorja to
                  zgodilo z delom Jugoslovanske armade, pa od Trbovelj proti Hrastniku in naprej
                  proti vzhodu ta dela ne zaživijo, ne pridejo na vrsto. Zato naj bi bilo to neurje
                  na nek način tudi vzpodbuda, da bi s programom del v naslednjih letih to
                  pomanjkljivost tudi odpravili, s čemer bi se zelo poboljšala prometna povezava teh
                  treh občin proti vzhodu, to se pravi proti Dolenjski in delu Posavja. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Spoštovane kolegice in kolegi! Tudi sama bi želela prispevati k tej
                  razpravi, in sicer glede samih predlogov sklepov Odbora za infrastrukturo. Moram
                  reči, da jih vsekakor podpiram, vendar bi pa rada apelirala na vse odgovo</p>
               <p>rne, da naj ne bi pozabili na prizadeta področja, ko bo ta aktualni trenutek
                  minil, in seveda je treba podpreti tiste, ki se zavzemajo, da bi ustrezno sanirali
                  vse, tudi prejšnje nesreče, ne samo sedaj aktualne. Gotovo je pa potrebno še
                  dodatno ukrepanje. Zato mi je prišla na misel ideja oziroma predlog, da damo k tem
                  predlogom sklepov še dodatna stališča oziroma sklepe, in sicer v tem smislu -
                  kasneje bom tudi prebrala - da se naj ugotovi tudi odgovornost odgovornih in
                  ustreznih organov, ki so po nepotrebnem povzročili stopnjevanje te nesreče.
                  Razložila bom zakaj. Na primer, z neustreznim ukrepanjem in poseganjem v naravne
                  vodne tokove se povzroči, da je škoda toliko večja, kot bi sicer bila, če bi
                  narava pač opravila svojo pot oziroma bi voda šla po naravnih zakonitostih in
                  gotovo, da z nekaterimi posegi in jezovi pospešimo tok vode. Zato menim, da naj bi
                  kot četrto stališče oziroma sklep oblikovali in sprejeli na naslednji način, in
                  sicer: <q>"Ugotovi naj se odgovornost za neustrezne in celo škodljive posege v
                  naravne tokove voda in ostale posege, ki so povzročili dodatno stopnjevanje
                  škodljivih vplivov vodne ujme."</q></p>
               <p>Kot naslednje stališče tudi predlagam, naj se ugotovi odgovornost upravnih organov
                  zaradi dodelitve dovoljenj za neustrezno gradnjo objektov na področjih, ker je
                  ugotovljeno, da zaradi naravnih vplivov taki objekti ne bi smeli stati. To govorim
                  zato, ker sem videla to na lastne oči, ko smo hodili pod Čemšeniško planino, kjer
                  je po moji oceni tudi nekako najbolj očiten primer teh neustreznih dovoljenj. Ko
                  na primer stoji hiša na robu hudourniškega potoka in je bila zgrajena z dodeljenim
                  dovoljenjem občinskih organov. Mislim, da je to vsekakor neodgovorno, zakaj so
                  dali ta dovoljenja. Mogoče je šlo za strokovno nepoznavanje ali pa mogoče - ker
                  poznamo, kako se v manjših krajih dela - se ne želimo zameriti, potem pa pride do
                  takih tragedij, kot je sedaj, da na primer pol hiše kar odnese.</p>
               <p>To velja tudi za postavljanje mostov na neustreznih področjih, kjer se lahko
                  predvidi, da se z udarno vodo, z nanosom rastlinja, kamenja in tako dalje tak
                  objekt poškoduje in sedaj smo pred to nesrečo.</p>
               <p>In kot šesto stališče, da bi se to lahko izvedlo, bi predlagala še to, kdo in kako
                  naj to izvede, in sicer na podlagi poročil komisij, ki so ocenjevale škode. Naj
                  ustrezne ukrepe predlaga, pač na podlagi te 4. in 5. točke, ko se ugotavlja
                  odgovornost, naj obravnava in predlaga ukrepe Odbor za infrastrukturo pri Državnem
                  zboru, seveda na predlog Vlade.</p>
               <p>Pozivam kolege, da me podprejo v teh stališčih, da bomo s preventivnimi ukrepi in
                  pa tudi s sankcijami vplivali na odgovorne, da bodo bolj strokovno in bolj
                  odgovorno ukrepali takrat, ko je še čas, in se ne bodo potem trudili, da se to
                  sanira. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Upam, da je dovolj čitljivo.</p>
               <p>Besedo ima gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Cenjene kolegice in kolegi. Dosedanja razprava na tem področju je pokazala, da gre
                  za zelo pomembno področje nacionalnega življenja in gospodarjenja nasploh.</p>
               <p>Glede na to se mi zdi, da je treba izkoristiti ta trenutek, ko govorimo o
                  konkretnem primeru, in sicer o informaciji o posledicah neurja v juniju in juliju.
                  Ampak, to nam tudi nekaj pove, da smo vedno zelo aktivni do nekega problema samo
                  takrat, kadar se nekaj dramatičnega zgodi. Potem to lepo pozabimo in čakamo zopet
                  na novi trenutek; ko ta zopet pride, smo zopet angažirani z vsem. To pa dejansko
                  ne vodi k trajnim rešitvam na tem področju. Zato se mi zdijo vsi ti predlogi in te
                  ideje, ki vodijo k temu, da bi se mi popolnoma angažirali v to smer, da bi vendar
                  že uredili in vzpostavili preventivni mehanizem reševanja tega problema, da bi
                  bila to gotovo najcenejša varianta za dosego dolgoročnih ciljev koriščenja našega
                  prostora in sploh življenja.</p>
               <p>Slovenija je na tem področju zelo izpostavljena, predvsem zaradi tega, ker je pač
                  v takem hidrološkem položaju, geografskem in tako naprej. Seveda so tudi druge
                  napake urbanizacije prispevale k temu, da se ta problem še povečuje. Na osnovi
                  tega, informacij, ki smo jih dobili sedaj, to lahko posplošimo skoraj za vso
                  Slovenijo, bi rekel. Skoraj ni področja v Sloveniji, ki ne bi bilo tako
                  ogroženo.</p>
               <p>Ravno zaradi tega se mi zdi, da bi bil potreben zelo temeljit pristop in zahteva
                  na tem področju je pač taka, da bi bilo potrebno izdelati načrt, program oziroma
                  kot program varovanja vsega tega našega nacionalnega bogastva; je to zemlja,
                  objektov infrastrukture, naselij in tako naprej.</p>
               <p>Torej, če bi mi imeli tak kvaliteten program na tem področju, bi bilo to potem
                  kvalitetno izhodišče za vse druge ukrepe. Mi se moramo angažirati za reševanje teh
                  in teh na osnovi naše zakonodaje, na osnovi operative in tako naprej. Danes je
                  bilo tu velikokrat izrečeno s področja kurativnih ukrepov, ki so, jasno, nujno
                  potrebni z vseh vidikov. Vendar, največkrat je to zvonenje po toči, ali ne?
                  Mislim, da smo potrebni kvalitetnega nacionalnega programa, varovanja tega našega
                  premoženja.</p>
               <p>Zato podpiram vse te težnje, vse te sklepe, vse te predloge mojih predgovornikov
                  in tudi Odbora za infrastrukturo, ki nalagajo Vladi, da bi tudi na preventivnem
                  področju pristopili bolj konkretno in kompleksno k reševanju dolgoročnih ciljev.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Miroslav Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči, spoštovani! Tako kot je danes omenil kolega dr.
                  Šešerko, primer v Ameriki se zgodi včasih, da pride ujma na hitro v tistem
                  trenutku se in pač trenutku se moraš umakniti, če je čas, s tega področja. Sam se
                  spomnim, da sem imel priložnost videti pri stari mami, ki je živela v mlinu.
                  Včasih je prihajala v velikem jesenskem deževju ta ujma počasi, ki je poplavila
                  spodnje prostore, bivalne prostore hiše. V tem primeru je bilo mogoče vse, kar je
                  bilo premakljivega, umakniti v zgornje prostore ali pa ven iz hiše, da ne bi
                  nastala škoda. Včasih, ko je veliko neurje ali pa veliko dežja prišlo ponoči, ko
                  so spali, so pobegnili ven v gumijastih čevljih in pustili vse drugo notri, tako
                  da je nastala velika škoda. Mislim, da lahko to apliciramo v tem primeru dveh ali
                  treh ujm letos, pa tudi v prejšnjih letih na urbana naselja. V poročilu imamo
                  precej večjih krajev, do katerih je prišla vodna ujma, odnašala, lomila pred
                  seboj, uničevala premičnine itd. To je en del te slike.</p>
               <p>Drugi del pa so tista področja okoli teh središč na prostorih, kjer se je ujma
                  najbolj razdivjala. To so pa manjši zaselki, manjši kraji in posamezna
                  gospodarstva, posamezne stanovanjske hiše. Če pogledamo škodo, ki je nastala, že
                  več predgovornikov je govorilo o tem, da je škoda nastala največ na
                  infrastrukturah, se pravi na cestnem omrežju, potem pa na vodotokih, na
                  gospodarskih objektih itd., na imovini itd. V urbanih okoljih je bila akcija
                  takojšnja, to je bila akcija, o kateri je govoril gospod Sisinger, pa še nekateri.
                  Se pravi, prvi so nam takoj pomagali gasilci, potem so to bivša civilna zaščita,
                  to se pravi iz zaščite, potem so tukaj sosedje, pa komunalci itd. Na teh področjih
                  se je hitro ukrepalo, kljub temu pa je nastala škoda. Ampak to je način, prostor,
                  kjer se lahko ukrepa.</p>
               <p>Zakaj so nastale škode? Če pogledate: na magistralnih cestah, na regionalnih
                  cestah, jih ni razen v zadnjem delu, kjer je omenjeno koliko je bilo škode po
                  občinah, mislim da so tam zajete tudi lokalne ceste pa tudi mogoče gozdne ceste
                  ali pa mešane ceste, lokalne in gozdne o katerih smo že govorili.</p>
               <p>Zakaj škoda na magistralnih cestah? Že pred tem zborom sem govoril, ko sem govoril
                  o povečanju denarja v proračunu za že popravilo, za rekonstrukcijo in popravilo
                  magistralnih cest. Namreč, ko nastajajo majhne napake, majhne poškodbe
                  magistralnih cest - no nekatere so tudi drugačne, ko ni cest, ko je govoril kolega
                  v Zasavju, pač slaba povezanost, tam je dolg širše skupnosti, da to uredi. Ampak
                  ko se majhne napake pojavijo, potem že z manjšim neurjem pride do velikih škod. Na
                  Ajdovskem ni bilo velikega neurja, tako velikega kot je bilo v Zasavju, na
                  Štajerskem itn. in na Gorenjskem delno, ampak ko sem šel v nedeljo po magistralni
                  cesti na Goro pa z Gore dol, je na petih tablah <q>"udornina"</q>. Zakaj? Zaradi tega,
                  ker je bilo manjše neurje, ker niso bile sanirane rane na cesti in normalna
                  posledica je, da imamo veliko izgubo in veliko škodo. Tu moramo nekaj storiti.</p>
               <p>Drugo je, kaj se dogaja po periferiji. Tam so ljudje sami veliko sredstev in dela
                  vložili v to, da so si infrastrukturo in ceste uredili sami. Verjamem, da zaradi
                  pomanjkanja denarja večkrat ni bilo možnosti, da bi te infrastrukture, danes je
                  nekdo o tem že govoril, opremili tako kot je treba: z odvodnjavanjem, s podpornimi
                  zidovi itn. V teh primerih, kjer so te točke nevarne, se ob prvem neurju vdre,
                  odnese in ko je normalno neurje, ti ljudje sami to popravijo in pri nikomur ne
                  iščejo pomoči. Seveda, če pa pride večje neurje, kot je bilo tokrat, dvakrat letos
                  v Sloveniji, potem pa je potrebna širša pomoč, ker so posledice nedodelanih
                  sistemov take, da je škoda velika.</p>
               <p>Na to pa odgovarjajo sklepi matičnega Odbora za infrastrukturo in okolje, ko v
                  prvi alinei sklepov govori, da je potrebno zagotoviti celovit sistem, ki bo
                  omogočil trajno odpravo posledic naravnih in drugih nesreč. S tem se popolnoma
                  strinjam, ampak moram še enkrat poudariti, ponekod bom tudi ponovil, namreč
                  namesto, ko pravi <q>"ki bo omogočal trajno odpravo posledic"</q>, bi raje rekel <q>"ki bo
                  omogočil preprečitev posledic kakršnih koli ujm, nesreč in teh neurij"</q>. Kako?
                  Namreč mislim, da bi, nekaj je že je v tem smislu napisano v poročilu Ministrstva
                  za okolje in prostor napisano, napravili v vsej državi, seveda s pomočjo lokalnih
                  skupnosti, občin in pristojnih organov, seznam vseh teh nevarnih točk, ki so
                  trenutno potencialne za nesreče, za veliko škodo ob takih neurjih. Seveda
                  nekaterih zadev ni možno, pač je vse lepo urejeno: cesta z zidom, z
                  odvodnjavanjem, s kanalizacijo, ampak, ker je prevelika količina vode, to odnese
                  in uniči. Tega ne moremo reševati, ampak so nekatere potencialne točke, kot sem
                  prej omenil, pri nedodelani izgradnji predvsem prometnic pa tudi pri posegih v
                  vodotoke, o tem smo na Odboru za infrastrukturo v zadnjem letu velikokrat
                  govorili, tudi predlagali, da se doda večja sredstva za urejanje potokov itn.
                  Seveda, kot je dr. Zagožen govoril, da se že v vlakah in potem v gozdnih cestah, v
                  posekih pri poseganju v gozdove prične nesreča, ko se že tam ne upošteva in že tam
                  naredi register tistih točk, ki so nevarne za to, da se bo ujma še povečala.
                  Pravi: tudi že tam moramo ukrepati, ker vemo, da višje v gozdovih, če jih
                  posekamo, vsi poznamo to, kaj pride, začne odnašati in delati poplave v spodnjem
                  delu.</p>
               <p>Te točke bi morali vpisati, na osnovi teh točk pa reagirati tako, da se v lokalne
                  skupnosti, to je v občine, da del tistega denarja, ki bo letos, kot piše v
                  poročilu, na razpolago približno 1,5 milijarde tolarjev, da bi del tega denarja
                  vsako leto uporabili, da bi te točke sanirali, odpravili, od največjih do
                  najmanjših, da bi se ob ujmah - ne prerokujem, da bodo, ampak statistika pove, da
                  so, ker se pojavijo na vsake toliko časa - da ne bi bilo potrebno toliko denarja
                  dajati za sanacijo teh zadev, ampak da bi zadeve, ki bi jih sanirali pred ujmo, na
                  osnovi tega registra, ki bi ga Ministrstvo za okolje in prostor naredilo, pa morda
                  s sodelovanjem Ministrstva za promet, da bi to sanirali in da bi ta sredstva
                  dejansko uporabili koristneje in imeli ob ujmah, ki se pojavljajo tudi v Ameriki v
                  takem obsegu - za nas je bila to takšna ujma - da bi imeli manjšo škodo imeli in
                  da bi to, kar vložimo v prostor, tudi obdržali. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Bom bolj kratek zaradi tega, ker kdor hitro da, dvakrat da. Zdaj pa ne vem, če je
                  to Vlada hitro dala, potem, če ni tako, potem je samo enkrat dala. To je malo za
                  šalo. Zato podpiram ukrepe Vlade na tem področju, vendar se zavzemam za celovit
                  sistem reševanja te problematike naravnih nesreč, ujm itd., kjer bi v Sloveniji
                  pri tem božjem daru, ker je zelo popularen v tem mesecu, ko je voda divjala po
                  Sloveniji. Na obali so pozabili, kaj je sploh voda, čeprav imajo največ vode v
                  Sloveniji, vendar je katastrofalna suša. To sta že dve nesreči v Sloveniji: voda
                  in suša na tako majhnem prostoru.</p>
               <p>Oglasil sem se pa zaradi druge zadeve in sicer zaradi 3. točke Odbora za
                  infrastrukturo. Vodne ujme ne udarijo samo iz neba. Na obali udarijo iz leve, iz
                  desne. To pomeni, da katastrofalno lahko poruši tudi obalno morje. Imeli smo
                  primere pred nekaj leti, ko je ta zadeva hudo nastopila, porušila je zidove, mesta
                  itd. Vendar se mora Slovenija zavedati, predvsem tudi Vlada, da nima samo rek,
                  rekic itd. po Sloveniji, vendar ima tudi obalno morje, ki zna včasih pobesneti in
                  katastrofalno rušiti. Zato bi predlagal, oziroma bom vložil amandma na 3. točko
                  Odbora za infrastrukturo, kjer vse, kar nalaga, to so pri meni vlaganje v
                  preventivne dejavnosti za reševanje oziroma preprečevanje teh ujm, tudi morsko
                  obalo in tisti del morskega gospodarstva, kjer bi z določenimi vlaganji itd. tudi
                  preprečili katastrofalne posledice besnenja morja in bi prosil, da bi podprli ta
                  moj amandma. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Prvotno imam repliko na izvajanje gospoda Geržine. Strinjam se z
                  njegovo pripombo, da naj Vlada pripravi poseben seznam ogroženih krajev, ki so
                  lahko ogroženi v primeru ujm z neurji. Toda bojim se, da bo ta seznam zelo zelo
                  dolg. Praktično je vsak slovenski kraj, ki je v bližini reke, potoka ali kakšne
                  druge vode - to smo zdaj slišali - lahko v določenem trenutku ogrožen, pač odvisno
                  od tega, kakšna ujma se nad njim razbesni. Vemo, da v strokovni literaturi obstaja
                  nek normativ 30-letnih vod, 100-letnih vod in te vode so lahko zelo različne. Če
                  bi želeli kompletno varovati določene kraje, recimo, pred stoletnimi vodami, bi
                  bili ti posegi verjetno zelo dragi in zelo težko izvedljivi. Verjetno bi veliko
                  več naredili, če na takšnih področjih ne bi gradili. Tam bi se lahko največ
                  prihranilo, toda ravno v zadnjih letih se je veliko zidalo tam, kjer prej stoletja
                  nihče ni zidal, ker so pač imeli drugačne izkušnje. Res, da smo bili v obdobju
                  sorazmernega milega podnebja, kar pomeni, da nismo bili v obdobju nekakšnega
                  hladnega obdobja, kot je bilo na primer v določenem delu pred 200 leti, ko so bile
                  takšne ujme vsakdanjost in zato v dolinah rek ni bilo večjih krajev. Kasneje so se
                  ti kraji v dolinah razvili in posledice so tukaj in jasno, k sreči smo večja mesta
                  ponekod že rešili s protiplavnimi nasipi. Žal ti nasipi marsikje že popuščajo,
                  tako tudi na primer v izrazito ravninskih delih. V Prekmurju, zadnjič smo slišali
                  v Gornji Radgoni, tako da tukaj dejansko čaka to državo še veliko dela. Kataster,
                  ki ga predlaga gospod Geržina, je sicer smiseln, žal, še enkrat ugotavljam, ne bo
                  možno s tem zagotoviti bistvene, večje varnosti, lahko bi pa ta kataster
                  preventivno preprečeval nadaljnjo pozidavo ogroženih območjih in s tem bi tudi
                  verjetno preventivno učinkoval na preprečevanju nadaljnjih škod, ki bi utegnile
                  nastati. Tukaj mislim, da je ta njegov predlog zelo smiseln, za nazaj bo pa pač
                  zaenkrat bolj težko učinkoval.</p>
               <p>Na izvajanje gospoda Juga bi pa želel zgolj dodati, da neurje ob morju lahko
                  nastane ob sončnem vremenu z blagim vetrom, ko se po morju prikrade neurni valj,
                  ki se mu reče <q>"mrtvi val"</q>, nastal je pa lahko nekaj 100 km bolj južno in tudi tak
                  val zna rušiti obalo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči. S tem mislim, da ni replika, bolj dodatno
                  pojasnilo. Delno se strinjam s tistim, kar je v repliki gospod Pregelj povedal.
                  Namreč, glede klime, glede nevarnosti. Mislim, da se ljudje premalo zavedajo
                  nevarnosti in gredo gledati na veduto, kot se reče, kako lep razgled je na tistem
                  prostoru, kjer delajo.</p>
               <p>Opozoriti pa moram, da je smiselno to, kar sem rekel. Zavedati se moramo, da so
                  pred sto leti oziroma pred nekaj stoletij, o katerih je govoril gospod Pregelj,
                  vozili največ z živinsko opremo, za katero so potrebovali relativno ozke poti. Še
                  več pa so ali jezdili ali pa hodili peš in so bile potrebne samo steze. Kjer so
                  bile včasih steze, so kasneje nastali kolovozi, zdaj pa je nastala dva metra
                  široka cesta, da se gre z osebnim vozilom. Mislim, da je tu vzrok tega. Ne moremo
                  dati glave v pesek in reči, da tega ne bomo rešili. Trdim, da ne samo stoletne
                  vode, tu se strinjam z gospodom Pregljem, povzročajo velike ujme. Na tej rešitvi,
                  v bistvu na malo širših, neutrjenih kolovozih, vsako deževje že povzroča to. Vsako
                  manjše deževje to najeda, ko pa pridejo tridesetletne vode, so pa že tako velike
                  škode, da mora intervenirati lokalna skupnost z denarjem. Ko bi to sešteli,
                  mislim, da se splača narediti tak seznam po kriterijih, o katerih je govoril
                  gospod Pregelj, da se na ta način rešuje tudi to zadevo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-23-1994-07-26.stage4">(Ne.)</stage> Splošno razpravo zaključujem.
                  V obravnavo dajem predlog sklepov matičnega delovnega telesa. Predloge imate v
                  poročilu matičnega delovnega telesa. Gospod minister za okolje in prostor,
                  prosim.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Predsedujoči, gospe in gospodje! Skrbno sem spremljal to razpravo. Mislim, da je
                  zelo plodna, veseli me, da je bilo poročilo razmeroma ugodno ocenjeno. Ne bi se
                  spuščal v podrobnejše komentiranje vsega, kar je bilo rečenega. Čeprav sem bil v
                  uvodu zelo kratek, ker ni bilo pravega posluha v dvorani, bi pa na nekaj stvari
                  vendarle opozoril, ker so bile nekatere zadeve, ki mogoče niso bile razumljene. To
                  bom povedal zelo na kratko.</p>
               <p>Vode. Problemi so finance, strinjam se z vsem tem, kar je bilo rečeno. V proračun
                  za naslednje leto bomo šli podobno kot gredo pri cestah. Navedli bomo projekte,
                  dela, odseke, ki jih je potrebno sanirati, na isti način kot so to delali cestarji
                  ali pa na podoben način. Povsod se to ne da.</p>
               <p>Druga zadeva - sonaravno urejanje voda. To je bilo jasno poudarjeno. V urbanih
                  naseljih je vodo potrebno regulirati, zunaj urbanih naseljih je treba prepuščati
                  sonaravnemu urejanju. Za kmetijstvo ima to neke implikacije, kar pomeni, da bo nek
                  rob, neko obvodno območje, režim kmetijske obdelave tedaj tudi reguliran. Ne
                  morete imeti njive do vode, in še poti za obračanje traktorjev itd. Samo
                  toliko.</p>
               <p>Kar zadeva angažiranje enot slovenske vojske, ocenjujemo to kot pozitivno in
                  mislimo, da je to tudi priložnost za nadaljnje sodelovanje. Tega ni notri. Pisali
                  smo hitro in smo mislili, da bo že prej in bi seveda lahko še marsikaj drugega še
                  napisali in dopisali.</p>
               <p>Kar zadeva plazove. Rad bi izrecno poudaril, - 500 milijonov tolarjev -denar iz
                  finančne izravnave bo šel za plazove, k tej, ki so že. Mi ta denar uporabljamo
                  sedaj samo za začasno premeščanje, dokler ne dobimo denarja iz solidarnosti. Se
                  pravi, tu ne bo noben od programov, ki tečejo na plazovih, na sanacijah posledic
                  neurja 1990, 1991, ne bo zaradi tega bolj okrnjen kot je že okrnjen. Ker mi smo že
                  s proračunom - ne samo v tem letu, tudi v prejšnjih letih se je okrnjevalo do mere
                  - to preprosto pomeni, da bo čas sanacije daljši. Predvsem to. Ne smemo pa
                  pozabiti, na neki točki reči, sanacije ni več. Sistemski zakon sanacij gre točno v
                  tej smeri, kot je bil tukaj napovedan. Naša ideja je definiranje kriterijev za to,
                  definiranje tako imenovanega finančnega vira. Predlagamo - naša prva opcija je
                  super fond, podobno kot v Avstriji - način njegovega aktiviranja.</p>
               <p>Rad bi rekel, da pomoč ni bila odvisna od ljudi, pomembnih politikov, ki so hodili
                  po terenu, bolj pomembni so bili tisti v strokovni komisiji, ki so dovolj zgodaj
                  ocenili to, kar so tisti videli. Simbolno se da to prodajati, na ravni ocene škode
                  in pomoči pa ne več.</p>
               <p>Rad bi rekel samo še to: vprašanje posegov v prostor - tu smo imeli dve precej
                  nasprotni stališči: stališče, ki ga je predstavil gospod Podobnik in pa stališče
                  gospe Skukove. Naše mnenje je, glede tega povsem jasno, da vse, kar pri delu
                  pospešuje pretok površinske vode, bo seveda v ujmah in drugače vplivalo na obseg
                  te ujme. To je dejstvo.</p>
               <p>Kar zadeva vpliv posegov v prostor, prav gotovo je, da je marsikatera hiša
                  postavljena in poplavljena in je bila recimo črna gradnja. To sem videl v
                  Savinjski dolini. Marsikaj se pa ne da storiti, če ima nek vodotok sposobnost, da
                  se v nekaj urah pretok vode poveča od 1 na 200 ali pa 230. Del tega sem lahko tudi
                  prejšnji teden opazil. Tako da moramo reči naslednje, mi bomo naredili in
                  proučujemo vpliv človeka na vodo in na to, kaj človek s svojo dejavnostjo stori,
                  da se voda drugače obnaša. Zato sedaj ne bi mogel podpreti sklepov, ki jih je
                  predlagala gospa Skuk, glede odgovornosti, ker so za to vendarle potrebne neke
                  strokovne zadeve, vnajprej dorečene. Primer na Golniku - tam je bilo izsekanih 600
                  kubikov lesa in smo vsi rekli, to je to. Potem, ko smo šli pogledat, nas je naš
                  vodar, ki je bil zelo proti tej sečni, vendarle opozoril, da bi se to bi se
                  zgodilo tudi, če ne bi bilo tega poseka, mogoče malo drugače, ampak ne morem
                  vedeti, koliko. Se pravi, ta vpliv, če hočemo odgovornost, ni zadosti samo
                  obtožiti, potrebno je tukaj res precizirati. Zato bi počakal, da naredimo analize
                  o posegu, o vplivu človeka na prostor in s tem na vodo, to, kar se mora
                  delati.</p>
               <p>V zvezi s tem bi rekel, da imata gospod Geržina in Pregelj, mislim, da je zadeva
                  kompatibilna. Mi imamo že določene stvari. Imamo karto poplavljenih območij, imamo
                  karte delovanja žleda ali kaj podobnega, ni pa mogoče, lahko bi rekli, vnaprej
                  definirati tistih problemov, kjer mi vemo, da bo ujma udarila. To ni mogoče. Imamo
                  tudi seznam najbolj pomembnih nesreč oziroma zadev, ki jih je potrebno sanirati na
                  plazovih, na tem in drugem, vendar ne moremo jasno napovedati, kje bo to udarilo.
                  Mi lahko naredimo seznam, ampak udarilo bo nekje drugje. Dejstvo je recimo, če
                  vzamete Tomačevo, tam, kjer je bilo naprej, to poznam dobro, nelagilizirano
                  barakarsko naselje, ki se je razvijalo v hiše in tam so teniška igrišča, to je
                  pod, mislim, 30-letnim vodami. Tam bo enkrat teklo. To, kar so tam naredili, bo
                  občina vzela v zakup, da to legalizira. Tega ni mogoče zaščititi, ne da bi
                  pravzaprav z močnimi zaščitami naredili mogoče škodo tudi sami reki. Teniško
                  igrišče je pač vredu, zakaj ne. 30 let dela normalno, enaintrideseto leto pa bo
                  poplavljeno. Tukaj ni problema in točno tukaj se vidi retendijske površine,
                  površine, ki bodo sprejemale vodo. Mi moramo tudi povedati, tukaj je poplavna
                  površina in tukaj se bo voda sprejemala, ko bo poplava in tako naprej. Tam bo
                  tekla, recimo. To moramo pač preprečiti, kar se da distrukcije, ki jo človek
                  naredi vodi, distrukcijo, ki jo narava <q>"sama sebi dela"</q>, te pa mi ne bomo mogli
                  preprečiti. Preprečiti pa jo moramo, to je pa naravni dogodek. Tako, da bi jaz za
                  te sklepe predlagal, da jih sedaj ne sprejmemo, mi na tem delamo, ker se je vedno
                  postavilo vprašanje, koliko smo sami krivi za to, ampak v teh oblikah jih sedaj ne
                  moremo sprejeti.</p>
               <p>O suši in tem, kar je gospod Džuban govoril. Informacije lahko dobite pri nas - ni
                  čisto tako - mi delamo na tem, informacije z občin prihajajo, ocene so, pregled
                  ukrepov in seveda vsega tega, ravno tako, je pa dokument iz kmetijstva tudi v
                  proceduri, če se ne motim.</p>
               <p>Ruše. Dobil sem takšen material, kakršnega je dobil gospod Partljič, takšen je.
                  Tudi takšen. V redu. Potem je to isti. No, potem bomo pa mi takole. Dobro. V zvezi
                  z gasilstvom bom še to, kar je bilo tako vehementno in odločno rečeno, prenesel,
                  vendar mislim, da nisem sposoben z enako vehemenco to tudi Vladi sam povedati. Se
                  pravi, to vsebino bom povedal, formo pa si bom vzel sam. Tako.</p>
               <p>Ne vem, če sem še kaj podrobnega izpustil. Prosim - da o toči. Rad bi povedal samo
                  to, da smo mi pri toči vključeni preko hidrometeorološkega zavoda. To, kar vam
                  lahko povem, je preprosto to, da seveda opravljamo vsa momitorniška dela in seveda
                  imamo pod kontrolo tudi izstreljevanje. Vendar to, vprašanje raket in vseh teh
                  zadev ni naša pristojnost. Naši strokovnjaki, imeli ste priložnost intervjuja z
                  direktorjem HMZ-ja, ne verjamejo v rakete, predvsem pa, ko je bila na Vladi
                  ocenjena zelo slaba kvaliteta raket, ki naj bi jih uvozili. Mislim, da so to - ne
                  me držati za besedo - rakete, ki potem s padalčki spuščajo trde dele nazaj na
                  zemljo; so relativno nevarna zadeva, tako da o tem vam izven moje ožje kompetence
                  ne morem povedati kaj več.</p>
               <p>Bi pa opozoril še na nekaj. Zelo pomembno je, ko boste sprejemali zakon o trajni
                  sanaciji, kakorkoli se bo že imenoval, naravnih in drugih nesreč, da se pove in
                  napove tudi nova vloga zavarovalništva. Da se tudi pove in postavi vladna oziroma
                  državma politika, kaj bodo zavarovalnice morale zavarovalniško prevzemati, kaj se
                  bo moralo zavarovati in to narediti distinkcijo. Mi bomo predvsem reševali velike
                  ujme, izredne nesreče, nezavarovaljive škode, zavarovalništvo pa mora prevzeti
                  tudi kaj v svoje roke. To pa bo moralo biti tudi v tem zakonu jasno napovedano.
                  Toliko bi o tem. Če bi o škodi, o sami toči in o razpravi v zvezi z raketami ali
                  neraketami, pa v tem trenutku vladnega stališča ne morem povedati, lahko pa dam
                  pisni odgovor na to, dodatno pisno k temu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Skukova.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Moram se odzvati na razpravo gospoda ministra. Ta stališča sem
                  predlagala, zato da ne bi ostali samo pri lepih besedah in samo pri obljubah.</p>
               <p>Povedala sem že v prejšnji razlagi, da je treba tudi s takimi ukrepi preprečiti
                  nadaljnje nestrokovne ukrepe. O samih stališčih pa: ali naj bodo to analize ali pa
                  poročila na katerih naj temeljijo ti ukrepi, verjetno ni tako bistveno in tudi
                  zaradi tega nisem časovno opredeljevala, niti časovno omejevala kdaj naj se ukrepa
                  in kdaj naj se ugotovi; naj se pač ugotovi tudi ob tej priložnosti, ko konkretno
                  obravnavamo to ujmo.</p>
               <p>Rada bi pa še dodatno podkrepila svoja stališča s konkretnimi primeri, ko so
                  zgrajeni objekti oziroma stanovanjske hiše z dovoljenji upravnih organov. Nisem
                  govorila o črnih gradnjah, z dovoljenji upravnih organov na plazovitem pobočju, na
                  hudourniškem bregu, to lahko vsak gradbenik vidi brez tega, da strokovno
                  analizira, da bo prej ali slej prišlo do katastrofe in ob takih evidentnih
                  primerih je potrebno ukrepati.</p>
               <p>Nisem govorila o črnih gradnjah, kot sem že rekla in nisem govorila o časovni
                  omejitvi, ker vem, da se take strokovne analize ne da narediti na <q>"horuk"</q>. Mislim,
                  da ni nič narobe, če se ta stališča zdaj sprejmejo, ker kot imamo nekako prakso,
                  se potem te stvari pozabijo, pridejo druge, urgentne in nujne zadeve in bomo
                  pozabili.</p>
               <p>Zato predlagam, da ta stališča kljub temu sprejmemo in da se dejansko ugotavlja
                  odgovornost na teh konkretnih zadevah, ne na črnih gradnjah, poudarjam še enkrat.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-23-1994-07-26.stage5">(Nihče.)</stage></p>
               <p>V razpravo dajem sklepe. Sklepe odbora imate v poročilu.</p>
               <p>Prvi sklep: <q>"Državni zbor sprejme informacijo o posledicah neurja, ki je v mesecu
                  juniju in začetku julija 1994 prizadelo Zasavje in nekatera druga območja v
                  Sloveniji in podpira predlagane nadaljnje ukrepe in programe, pri čemer je
                  potrebno ocenjeno škodo in potrebne aktivnosti razmejiti na državno in občinsko
                  raven; obravnavo in sprejemanja zakona o sanaciji posledic naravnih in drugih
                  nesreč časovno čim bolj uskladiti s sprejemanjem zakona o varstvu pred naravnimi
                  in drugimi nesrečami; pripraviti poseben zakon o odpravi posledic neurja s poplavo
                  in točko, ker škoda še posebej na občinski ravni presega možnosti občin za
                  sanacijo posledic."</q></p>
               <p>Drugi sklep: <q>"Državni zbor se zavzema za celovit sistem, ki bo omogočal trajno in
                  učinkovito odpravo posledic naravnih in drugih nesreč, pri čemer naj Vlada za
                  sanacijo posledic razdela zlasti naslednja vprašanja: načine zbiranja denarnih in
                  drugih sredstev; oblikovanje strokovne pomoči; organizacijo pomoči v trikotniku
                  prizadete osebe - lokalne skupnosti in država; oblikovanje kontrolnih mehanizmov
                  nad izvajanjem sanacij in vzpostavitve medobčinske koordinacije za odpravljanje in
                  sanacijo posledic."</q></p>
               <p>Tretji sklep: <q>"Državni zbor posebej opozarja, da je obseg škod, ki spremljajo
                  nastop visokih voda, pogojen tudi s stanjem na prizadetem povodju. Zato zbor
                  predlaga, da poleg sanacije škod Vlada Republike Slovenije zagotovi tudi ustrezna
                  vlaganja v preventivno dejavnost na področju vodnega gospodarstva."</q></p>
               <p>K tretjemu sklepu imamo amandma, ki ga je predlagal gospod Jug.</p>
               <p>Predlaga, da se ta sklep glasi: <gap n="..."/></p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p><q>"Državni zbor posebej opozarja, da je obseg škod, ki spremljajo nastop visokih
                  voda in obalnega morja, pogojen tudi s stanjem na prizadetem povodju in obali.
                  Zato odbor predlaga, da poleg sanacije škod Vlada Republike Slovenije zagotovi
                  tudi ustrezna vlaganja za preventivno dejavnost na področju vodnega in morskega
                  gospodarstva."</q></p>
               <p>To je enak sklep, samo sem še dodal: priobalno, obalno in pa morsko gospodarstvo.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo tri dodatne sklepe, ki jih predlaga Nada Skuk in prosim, če jih
                  prebere, ker je rokopis.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Kot četrto stališče oziroma sklep sem predlagala: <q>"Naj se ugotovi odgovornost za
                  neustrezne in celo škodljive posege v naravne tokove voda in druge posege, ki so
                  povzročili dodatno stopnjevanje škodljivih vplivov vodne ujme."</q></p>
               <p>Peti sklep: <q>"Ugotovi naj se odgovornost upravnih organov zaradi dodelitve
                  dovoljenj za neustrezno gradnjo objektov na področjih, kjer je ugotovljeno, da
                  zaradi naravnih vplivov taki objekti ne bi smeli biti zgrajeni."</q></p>
               <p>In šesto stališče: <q>"Na podlagi poročil oziroma analiz komisij, ki so ocenjevale
                  škodo, naj ustrezne ukrepe predlaga Odbor za infrastrukturo in okolje na predlog
                  Vlade."</q></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi kdo razpravljati o teh predlogih sklepov?
                  <stage xml:id="Redna-23-1994-07-26.stage6">(Nihče.)</stage></p>
               <p>Zato bomo prešli na glasovanje. Glasovali bomo o vsakem sklepu posebej.</p>
               <p>Najprej dajem na glasovanje prvi sklep, ki ga predlaga odbor. Ugotovimo
                  sklepčnost! <stage xml:id="Redna-23-1994-07-26.stage7">(54 prisotnih.)</stage></p>
               <p>Kdo je za? <stage xml:id="Redna-23-1994-07-26.stage8">(50 poslancev.)</stage> Je kdo proti?
                  <stage xml:id="Redna-23-1994-07-26.stage9">(Nihče.)</stage></p>
               <p>Ugotavljam, da je prvi sklep sprejet.</p>
               <p>Na glasovanje dajem drugi sklep, ki ga predlaga odbor. Ugotovimo sklepčnost!
                     <stage xml:id="Redna-23-1994-07-26.stage10">(52 prisotnih.)</stage></p>
               <p>Kdo je za? <stage xml:id="Redna-23-1994-07-26.stage11">(46 poslancev.)</stage> Je kdo proti?
                  <stage xml:id="Redna-23-1994-07-26.stage12">(Nihče.)</stage></p>
               <p>Ugotavljam, da je drugi sklep sprejet.</p>
               <p>Na glasovanje dajem amandma k tretjemu sklepu. To je amandma, ki ga je predlagal
                  in tudi prebral gospod Jug. Ugotovimo sklepčnost! <stage xml:id="Redna-23-1994-07-26.stage13">(54
                  prisotnih.)</stage></p>
               <p>Kdo je za? <stage xml:id="Redna-23-1994-07-26.stage14">(42 poslancev.)</stage> Je kdo proti?
                  <stage xml:id="Redna-23-1994-07-26.stage15">(Nihče.)</stage></p>
               <p>Ugotavljam, da je tretji popravljeni sklep po predlogu Juga sprejet in je osnovni
                  brezpredmeten.</p>
               <p>Na glasovanje dajem četrti sklep. To je sklep, ki ga predlaga gospa Nada Skuk.
                  Ugotovimo sklepčnost! <stage xml:id="Redna-23-1994-07-26.stage16">(55 prisotnih.)</stage></p>
               <p>Kdo je za? <stage xml:id="Redna-23-1994-07-26.stage17">(30 poslancev.)</stage> Je kdo proti? <stage xml:id="Redna-23-1994-07-26.stage18">(14
                     poslancev.)</stage></p>
               <p>Ugotavljam, da je četrti sklep sprejet.</p>
               <p>Na glasovanje dajem peti sklep. Predlaga ga gospa Nada Skuk. Ugotovimo sklepčnost!
                     <stage xml:id="Redna-23-1994-07-26.stage19">(53 prisotnih.)</stage></p>
               <p>Kdo je za? <stage xml:id="Redna-23-1994-07-26.stage20">(23 poslancev.)</stage> Je kdo proti? <stage xml:id="Redna-23-1994-07-26.stage21">(25
                     poslancev.)</stage></p>
               <p>Ugotavljam, da ta sklep ni sprejet.</p>
               <p>Na glasovanje dajem šesti sklep. Ker peti ni bil sprejet, je potreben majhen
                  redakcijski popravek. Sklicevanje na peti sklep oziroma peto točko je
                  brezpredmetno. To pomeni: <q>"Na podlagi poročila komisij, ki so ocenjevale škodo,
                  naj ustrezne ukrepe, predlagane v četrtem sklepu stališč, oblikuje Odbor za
                  infrastrukturo in okolje in Državni zbor na predlog Vlade."</q> Ugotovimo sklepčnost!
                     <stage xml:id="Redna-23-1994-07-26.stage22">(51 prisotnih.)</stage></p>
               <p>Kdo je za? <stage xml:id="Redna-23-1994-07-26.stage23">(22 poslancev.)</stage> Je kdo proti? <stage xml:id="Redna-23-1994-07-26.stage24">(25
                     poslancev.)</stage></p>
               <p>Ugotavljam, da šesti sklep ni sprejet.</p>
               <p>S tem smo to točko dnevnega reda zaključili.</p>
               <p>Prehajamo na <title>16.A TOČKO DNEVNEGA REDA - PRVA OBRAVNAVA PREDLOGA ZAKONA O
                     ZAGOTAVLJANJU SREDSTEV ZA ODPLAČILO KREDITOV ZA TRAJNA OBRATNA SREDSTVA IN
                     KREDITOV ZA IZVEDBO NUJNIH INVESTICIJSKIH DEL SLOVENSKIH ŽELEZARN</title>.</p>
               <p>Predlog zakona je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? Prosim, gospod minister za gospodarske dejavnosti
                  dr. Maks Tajnikar.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Spoštovani! Gre za zakon, s katerim želimo pridobiti možnost, da iz proračuna
                  Republike Slovenije v obdobju od leta 1995 do leta 2002 prevzamemo servisiranje
                  ali bolj natančno odplačilo glavnic kreditov, ki bi jih v Slovenskih železarnah
                  najeli za trajno obratna sredstva in za določena nujna investicijska dela v
                  Slovenskih železarnah.</p>
               <p>Krediti bi bili v višini 61 milijonov mark in bi jih morali najeti vsaj za osem
                  let, tako da bi ta obremenitev o kateri sem prej govoril, letno bremenila proračun
                  na ravni ene osmine celotnega zneska. Predvidevamo, kot piše v drugem členu tega
                  zakona, da bi okoli 33 milijonov mark namenili za trajna obratna sredstva in 28
                  milijonov mark za investicije na tri metalurške lokacije. In sicer v Acroni
                  Jesenice, Metal Ravne in Jeklo Štore. To je bistvo zakona, ki ga predlagamo. Če mi
                  dovolite, bi na kratko pojasnil, zakaj pravzaprav takšen zakon in kako in na
                  kakšen način ga utemeljujemo.</p>
               <p>Najprej naj povem to, da je bila naša ideja, pravzaprav ne, prvotna ideja je
                  bila, da ne predlagamo takšnega zakona, zakona torej, kjer država prevzame
                  servisiranje teh kreditov, ampak smo imeli idejo, da samo zaprosimo za povečanje
                  jamstvenega potenciala za kratkoročne kredite, ki bi jih najemala Slovenska
                  železarna in za investicijski kredite v Slovensko železarno. Povečanje jamstvenega
                  potenciala za obratna sredstva so nujna iz preprostega dejstva, ker 72 milijonov
                  DEM jamstvenega potenciala, ki smo ga imeli po zakonu iz leta 1992 in s katerim
                  smo do sedaj zalagali slovenske železarne z obratnim kapitalom, več ne zadoščajo.
                  V tem trenutku, ko večina med vami ve, obstaja konjunktura na jeklarskih trgih po
                  svetu, v Evropi in seveda, če želimo reševati slovenske železarne moramo dovoliti,
                  da se obseg proizvodnje v slovenskih železarnah veča in seveda da nekako slovenske
                  železarne sledijo tej konjunkturi. Da pa bi lahko sledile, je nujno potrebno
                  vlagati dodatna obratna sredstva in na ta način potem širiti obseg
                  proizvodnje.</p>
               <p>Po drugi strani smo v okviru PHARE študije, ki je nedavno tega bila sklenjena v
                  slovenskih železarnah ugotovili, da je za to, da bi se konkurenčnost slovenskih
                  železarn povečala, da bi se znižali stroški, da je za to potrebno investirati
                  določene kapacitete v naslednjih letih in v letošnjem; letu iz PHARE študije
                  sledi, da bi naj investirali na ravni, kot sem dejal prej 28 milijonov DEM. S tem
                  bi seveda naredili prvi korak v povečanju učinkovitosti slovenskih železarn in
                  povečanju seveda tudi konkurenčnosti na svetovnem trgu.</p>
               <p>Ko smo predlagali ta zakon, smo potem skupaj pravzaprav proučevali, kakšne bi bile
                  posledice izpeljave tega zakona v slovenskih železarnah. Ugotovili smo, da če bi
                  se uresničili ti dve jamstvi, če bi se Slovenske železarne zadolžile na to novo
                  raven, da bi bile slovenske železarne zelo visoko obremenjene in da bi bili
                  stroški financiranja slovenskih železarn taki, da bi zelo težko pričakovali, da bi
                  lahko slovenske železarne pozitivno poslovale. Da bi to razumeli, se je treba
                  zavedati, da slovenske železarne vseskozi v zadnjih letih poslujejo z izgubo in
                  seveda izguba, ki se je prinašala iz leta v leto, je zmanjševala aktivo v
                  Slovenskih železarnah. S tem se je zmanjšal tudi trajni kapital v Slovenskih
                  železarnah, niso se pa zmanjšale obveznosti, ki so obstajale do Slovenskih
                  železarn, tako da so bile Slovenske železarne po aktivi, s katero se pravzaprav
                  gospodari in ustvarja prihodek, vse manjše in manjše, tudi zaposlovale so vse
                  manj.</p>
               <p>V tem času, recimo, od leta 90 do lanskega leta se je zaposlenost znižala od
                  16.000 zaposlenih na raven pod 11.000 in se je seveda obseg poslovanja s tem tudi
                  na nek način zreduciral. Na drugi strani pa so se ob zmanjševanju obsega
                  poslovanja železarn, kot sem dejal prej, obveznosti povečevale in seveda takšne
                  železarne pravzaprav teh obveznosti niso sposobne servisirati.</p>
               <p>Velika nevarnost bi bila, da če bi se Slovenske železarne zadolževale še naprej,
                  da bi v nekem trenutku dosegli stanje, ko bi nam ta jamstva padla in bi se
                  preprosto obveznosti, ki so obstajale do Slovenskih železarn, prevalile preko
                  jamstev seveda na državni proračun. Zato smo ocenili, da je pametneje, da
                  predlagamo namesto jamstev servisiranje teh kreditov skozi proračun in na ta način
                  država kot lastnik, kar še enkrat poudarjam, mi smo v Slovenskih železarnah
                  lastnik, dokapitaliziramo Slovenske železarne in omogočimo s finančnega vidika
                  lažje poslovanje Slovenskih železarn. Zato torej nismo predlagali jamstva, kot smo
                  prvotno mislili, povečanje jamstvenega kapitala, ampak predlagamo torej, da država
                  skozi proračun prevzame financiranje od leta 1995 do 2002, servisiranje glavnic,
                  torej teh kreditov, ki bi jih najeli za trajna obratna sredstva in za investicije
                  v letošnjem letu.</p>
               <p>Druga stvar, ki bi jo rad omenil je to, da je seveda vprašanje, na kakšen način
                  pravzaprav sodijo ti predlogi v cel koncept reševanja slovenskih železarn ali
                  sanacij slovenskih železarn. Vsi tukaj v dvorani dobro vemo, da program sanacij
                  slovenskih železarn teče že nekaj let. Bil je sprejet 1991 in pravzaprav ga še
                  danes izvajamo. V okviru tega programa je tudi država vložila določen kapital in
                  mi osebno na Ministrstvu za gospodarske dejavnosti torej menimo, da se ta program
                  uspešno izvaja. Vendar bi rad opozoril poslance, da ne bi bilo - in seveda se tudi
                  opravičujem, poslanke - da ne bi bilo nesporazumov. S temi ukrepi, ki jih danes
                  predlagamo ne pomeni, da dokončno rešujemo razmere v slovenskih železarnah. Za to,
                  da bodo slovenske železarne dosegle pozitivno poslovanje, bomo potrebovali vsaj še
                  nekaj časa.</p>
               <p>Ocenjujemo torej, da potrebujemo vsaj leto ali dve, da v dveh glavnih lokacijah
                  metalurških družb, to je na Jesenicah in na Ravnah, dosežemo pozitivno poslovanje,
                  medtem ko je primer Štor posebej izpostavljen in seveda tudi PHARE študije kažejo,
                  da vsaj v takšnih razmerah, kakršne danes vladajo v Štorah, ni mogoče pričakovati
                  pozitivnega poslovanja do leta 2000. Pri Štorah vas moram opozoriti, ko sem prej
                  govoril, zakaj servisiranje s strani proračuna in ne zakaj samo jamstva, da imajo
                  Štore negativni kapital, trajni kapital na ravni 51, 52 milijonih mark in je
                  takšna dokapitalizacija takorekoč nujna, drugače Štor pravzaprav ni. Tako da moram
                  izpostaviti tisto, kar sem prej že opozoril, to je ukrep, ki ga sprejemamo v
                  okviru sanacije Slovenskih železarn v letošnjem letu in zagotovo bodo podobne
                  poteze potrebne tudi v prihodnjih letih. Z veliko verjetnosti, da je možno
                  Slovenske železarne sanirati in da jih je možno v relativno kratkem obdobju
                  pripeljati v pozitivno poslovanje.</p>
               <p>Tudi številke, ki jih imamo iz prvega polletja letošnjega leta, to so številke o
                  gotovinskih tokovih v železarnah, kažejo, da se razmere bistveno izboljšujejo, če
                  gledamo saldo gotovinskih tokov, so se pravzaprav ta salda zmanjšala na polovico,
                  kar pomeni, da so v vseh metalurških lokacijah poslovali vsaj za polovico bolje,
                  kakor pa leto pred tem. Moram povedati, da polletni rezultati kažejo, da so
                  gotovinski tokovi, recimo, na lokaciji Akroni Jesenice pozitivni na ravni 62
                  milijonov dolarjev. V Metalu so negativni, vendar ta negativni rezultat ni posebej
                  izpostavljen, najslabši rezultat je pa seveda v Štorah, kjer je pravzaprav
                  ustvarjen celotni negativni saldo gotovinskega toka.</p>
               <p>Zato sem tudi prej dejal, da mi računamo, da lahko na jeseniški in ravenski
                  lokaciji Slovenske železarne relativno hitro pripeljemo v črne številke, medtem ko
                  bodo na lokaciji Štore verjetno potrebne druge poteze in kot verjetno veste tudi
                  iz javnih glasil, v tem trenutku se pogovarjamo, da bi zlasti štorski lokaciji
                  poiskali določenega strateškega partnerja znotraj države, ki bi pravzaprav skušal
                  reševati jeklo Štore zunaj Slovenskih železarn.</p>
               <p>V tem uvodu mi dovolite, da omenim še to, da številke, ki so tukaj navedene, to je
                  obseg potrebnih sredstev za obratna sredstva in obseg potrebnih sredstev za
                  investicije, so številke, ki smo jih pravzaprav ugotovili skupaj s PHARE študijo,
                  tako da niso številke, ki bi jih kar tako, bi rekel, potegnili iz zraka ali
                  znanja, ki ga imamo na ministrstvu, pač pa so se strokovnjaki, ki so sodelovali
                  pri PHARE študiji, tuji strokovnjaki, tudi strinjali s takšnim predlogom nujno
                  potrebnih investicij v obratna investicijska sredstva v tem trenutku.</p>
               <p>Na koncu naj omenim še to. Zagotovo je takšen način reševanja, kjer država skozi
                  proračun dokapitalizira neko podjetje, nenavaden način. Obstaja pravzaprav en sam
                  razlog, zakaj takšen način ponujamo v tem trenutku, in sicer to je, da so
                  Slovenske železarne državno podjetje. Država kot lastnik je odgovorna za to, kaj
                  se bo dogajalo v Slovenskih železarnah. Ni nobenega drugega slovenskega podjetja,
                  ki bi bilo v takem položaju, kot so Slovenske železarne, v lastninskem
                  položaju.</p>
               <p>Rad bi omenil to, da bi bile seveda podobne poteze koristne za številna druga
                  podjetja v Sloveniji, zlasti tista podjetja, ki niso zajeta v okviru programa
                  sanacije, ki tečejo preko Sklada Republike Slovenije za razvoj ali podjetja, ki so
                  na nek način vključena v sanacijo preko programov, ki jih izvaja Agencija za
                  sanacijo bank in hranilnic. Na Ministrstvu za gospodarske dejavnosti pripravljamo
                  za jesensko zasedanje določena izhodišča v skladu s programom sanacije izgub v
                  slovenskem gospodarstvu, ki jih bomo parlamentu predložili in kjer bomo pravzaprav
                  tudi za nekatera druga podjetja v Sloveniji predložili podoben način reševanja v
                  teh podjetjih. Tako da bi vnaprej odgovoril na verjetno kakšne razprave, da s
                  takšnim predlogom ne ustvarjamo neenakopravnosti med Slovenskimi železarnami in
                  drugimi podjetji v Sloveniji. Ta se seveda, če bomo ta jesenski naš predlog, ki
                  bo, kot sem že dejal, v okviru gradiva o sanaciji izgub v slovenskem gospodarstvu
                  tudi v parlamentu sprejet. Toliko za uvod. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za finance in kreditno-monetarno
                  politiko kot matično delovno telo. Želi poročevalec odbora besedo? Gospod Kopač
                  ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Odbor je obravnaval dvakrat to točko dnevnega reda in predvsem
                  nerad, vendar pa v spoznanju nujnosti, sprejel najprej sklep, da se predlaga
                  Državnemu zboru, da predlog zakona v prvi obravnavi sprejme oziroma da je primeren
                  za drugo obravnavo, poleg tega pa še nekaj specifikacij, od česar je eno predlagal
                  gospod Matuš in eno jaz in še tako naprej.</p>
               <p>Gre za to, da naj bi Vlada do druge obravnave Državnemu zboru natančneje povedala,
                  katero od konkretnih podjetij v okviru Slovenskih železarn bo lahko najemalo
                  oziroma bo dobilo trajna obratna sredstva v višini 33 milijonov DEM oziroma v
                  ustrezni tolarski protivrednosti. Predvsem se je odbor ukvarjal s konceptualnim
                  vprašanjem, kajti Slovenske železarne so edino podjetje v državni lasti, ki pa
                  niso javno podjetje in poraba v teh podjetij tudi ni javna poraba, ampak je čisto
                  običajno poraba v tem komercialnem podjetju. Zato je ta predlog zakona, kakršnega
                  imamo na dnevnem redu, pravzaprav v nasprotju z zakonom o financiranju javne
                  porabe, ki predvideva, da je možno za javno porabo sprejemati dolgoročnejše
                  proračunske obveznosti. Govorimo o, recimo, posebnih sredstvih za investicije v
                  obrambo, o posebnih sredstvih za investicije v šolstvu itn.</p>
               <p>Posebna sredstva za investicijo v železarne, torej po svoji vsebini ne morejo
                  soditi v tisto kategorijo, in ne sodijo v nobeno drugo. Predlog zakona je
                  nekonsistenten z zakonom o financiranju javne porabe.</p>
               <p>Ker je to prvi primer, na katerega verjetno prej ni nihče pomislil, smo menili, in
                  predlagam Državnemu zboru tudi sklep, da naj Vlado zadolži, da v drugi obravnavi
                  pripravi predlog sistemske ureditve tega vprašanja. Verjetno se bo še pojavilo
                  kakšno podjetje, ki bo v 100% državni lasti, po svoji vsebini pa ne javno
                  podjetje. Na to nas je opozoril Sekretariat za zakonodajo in pravne zadeve v
                  svojih splošnih pripombah, za to smo mu bili tudi hvaležni. To rešujemo z
                  ustreznim predlogom stališča oziroma sklepa.</p>
               <p>Predlagam, da ta stališča in sklepe odbora sprejmete. S tem tudi predlog zakona v
                  prvi obravnavi. Zadolžimo Vlado, da za septembrsko sejo pripravi drugo obravnavo.
                  Ker vem, da se Vladi mudi, se bo sama kot predlagateljica odločila, da bo
                  predlagala zboru sočasno drugo in tretjo obravnavo na isti seji Državnega zbora.
                  To ni stvar, o kateri bi se pogovarjali. To je stvar Vlade, ki bo to verjetno
                  Državnemu zboru v septembru predlagala. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dajem predstavnikom poslanskih skupin, če želijo besedo? Prosim,
                  gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Država oziroma prejšnji parlament se je novembra
                  1992. leta odločil, da sanira Slovenske železarne. V ta namen je bilo takrat
                  namenjenih 71 milijonov mark, s katerimi se je dejansko opravila sanacija
                  nekaterih bank in ne železarn. Železarne so v 100% lasti države in prav je, da
                  sedaj ta vozel država rešuje tudi naprej.</p>
               <p>V preteklem obdobju je praktično sanacija potekala z odpuščanjem delavcev in
                  opuščanjem nekaterih delov proizvodnje. Ničesar glede finančne plati ni bilo
                  realiziranega. Ta predlog zakona nam omogoča, da dejansko pristopimo tako k
                  tehnološki kot finančni sanaciji. Iz poročil Vlade je razvidno, da se je v
                  evropskem prostoru pričela konjunktura, ki našim železarnam prinaša več naročil.
                  Po našem mnenju se je ta konjunktura pričela že pol leta prej. Pojavil se je zato
                  problem porasta naročil, železarne pa zaradi pomanjkanja obratnih sredstev ne
                  morejo zadovoljiti povpraševanja.</p>
               <p>Pri tem ocenjujemo, da so bile mesečne izgube samo zaradi neizvršenih novih
                  investicij okoli 2 milijona mark na mesec. Zato je nujno, da prekinemo to agonijo
                  in sprejmemo ta zakon v prvi obravnavi. Hkrati sprašujemo gospoda ministra, kdo
                  odgovarja za finančno škodo, ki nastaja zaradi neizvršene tehnološke sanacije.
                  Predlog zakona po našem mnenju prihaja prepozno, razmere na evropskem trgu so za
                  slovenske železarne pozitivne.</p>
               <p>Kakšna bo izvedba kadrovskih ukrepov, če kljub denarnim sredstvom, ki bodo
                  omogočile tehnološko in finančno sanacijo, ta ne bo potekala uspešno? Ali je
                  predlagana višina 33 milijonov mark za obratna sredstva zadostna? Ali je
                  predlagana višina 28 milijonov mark za investicije zadostna za konkurenčnost na
                  evropskih in svetovnih trgih? Lansko leto, ko smo obravnavali problematiko
                  slovenskega gospodarstva, tudi težke industrije, sem takrat povedal nekako takole;
                  ali dejansko pristopiti k sanaciji ali pa delavcem, zaposlenim v tej panogi, jasno
                  povedati drugo plat medalje in končati to agonijo. Moram povedati, da predlog
                  zakona podpiramo, vendar so v predlogu nejasnosti glede trajnih obratnih sredstev.
                  Zato predlagam tudi sam amandma k sklepom Odbora za finance, naj Vlada za drugo
                  obravnavo v zakonu jasno opredeli, katere družbe bodo najele kredite v skupni
                  vrednosti 33 milijonov mark. Amandma sem predlagal na podlagi tega, ker predlog
                  stališč in sklepov Odbora za finance opisuje takole: <q>"Naj v ali ob predlogu
                  zakona"</q>. Še vedno sem zato, naj se v zakonu to jasno opredeli, katere družbe bodo
                  najele te kredite za trajna obratna sredstva. Med drugim podpiramo vsa stališča
                  Odbora za finance, ki jih predlaga kot matično delovno telo, predlagamo pa še
                  nekatere dodatne sklepe, ki bodo prišli še na mizo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo za poslansko skupino? Gospod Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! V imenu Slovenskih krščanskih
                  demokratov bi vam rad nekaj povedal, kako gledamo na predlog zakona o zagotovitvi
                  sredstev za odplačevanje kreditov za trajna obratna sredstva in kreditov za
                  izvedbo nujnih investicij v Slovenskih železarnah. Mi se lahko spomnimo 15. marca
                  leta 1991, ko se je to, temu se reče podržavljanje, izvršilo in tedaj naj bi
                  krenila akcija za reševanje slovenske težke industrije oziroma metalurgije. Moram
                  povedati, da je vmes nastopilo precej različnih situacij, predvsem tudi zamenjava
                  vlad in seveda zamenjava kadrov, zamenjava upravnih odborov, ki gotovo, če
                  povzamemo sintezo, niso dobro vplivale na sam potek ali pa vsaj na odgovornost.
                  Sami veste, čim se pojavijo drugi ljudje, se odgovornost izmakne, in razumljivo,
                  pridejo novi koncepti. Vendar, pustimo to, ta predlog, ki ga sedaj predlaga Vlada,
                  je predlog, ki naj bi v 8 letih, bi rekel, nekako proračun pomagal razreševanju
                  najbolj nujnih potreb za trajna obratna sredstva in seveda za to, da se določene
                  investicije izvršijo, ker sicer ne bo moč izpeljati naročil in seveda zagotoviti
                  realizacijo naročil. Kot smo slišali iz ust gospoda ministra, in kakor vemo iz
                  tekočih podatkov, so zmogljivosti zasedene tudi med 95 in 100%. Se pravi, da ta
                  hip je le neka, bom temu rekel konjunktura, ki je spodbudna oziroma, ki nekako
                  kaže, da se bo v vseh treh sistemih Jesenice, Ravne in Štore nekaj začelo, da se
                  je nekaj dogodilo.</p>
               <p>Vemo, da je v vseh teh družbah, treh velikih pa tudi nekaj manjših, ki so v sklopu
                  Slovenskih železarn, dvajset družb nekako razdeljenih po komercialnem in
                  programskem delu. To pomeni, da se je tudi sam koncept Slovenskih železarn, ki je
                  bil prej nekako na tem, da se tudi komerciala in seveda trženje opravi v Ljubljani
                  iz centra, da se je nekako potem spremenilo in seveda, da vsak velik sistem skrbi
                  za sebe in s svojimi kadri išče sebi prihodnji kruh in s tem tudi zagotavljanje
                  svojih uspehov.</p>
               <p>Če dam nekaj podatkov, ki naj osvetlijo stanje, mislim, da je prav, da vemo, da ne
                  bomo kar tako v prazno govorili, kakšna je situacija. Iz podatkov, ki jih imam na
                  voljo, vidim, da je bilo v prvem polletju tekočega leta, leta 1994, izvoženih za
                  138 milijonov mark proizvodov. Uvoza pa je bilo za 95 milijonov mark, kar pomeni,
                  da je pokritje uvoza z izvozom 1.46. To mislim, da je v osnovi dober podatek. S
                  tem, da je to pokritje v juniju že večje - 1.67.</p>
               <p>Kakorkoli bomo našo ekonomijo gledali, jo moramo gledati z vidika pokrivanja in
                  seveda z vidika uveljavljanja na tujih trgih. In če vam povem, da smo oziroma da
                  so Slovenske železarne v prvem polletju izvozile v Zahodno Nemčijo kot najbolj
                  veliko tržišče za te proizvode 34% tega izvoza; v Avstrijo 11%; v Italijo 22%, se
                  pravi na drugem mestu; v Ameriko 9%, pomeni, da so v vseh teh pet imenovanih
                  velikih držav ali štiri velike države sveta izvozili 76% celotnega izvoza. To je
                  podatek, ki gotovo pomeni, da je bilo tukaj vloženega veliko truda in seveda, da
                  je ta trud v tem, kot mi vedno govorimo: <q>"Poiščite trg in se dokažite s svojimi
                  kadri, da bo vaša prihodnost upravičena."</q></p>
               <p>O črpanju kreditov, ki vemo, in kot je bilo prej lepo povedano tudi že iz prvih
                  besed naših razpravljalcev, predvsem iz Ljudske stranke, da je v bistvu sanacija
                  slovenskih bank izhajala tudi iz sanacije Slovenskih železarn. Ta poteza je bila,
                  bomo tako naravnost rekli, verjetno v nečem zgrešena, ker seveda s tem, ko je
                  slovenska država v bistvu dala, zagotavljala odplačilo in seveda zavarovala
                  dolgove tem železarnam, je seveda izplavala iz sanacije posamezna banka, in na
                  osnovi tega se je ta proces v teh bankah izvršil.</p>
               <p>Seveda druga operacija bi morala biti, da je slovenska država oziroma Ministrstvo
                  za finance in s tem država Slovenija v teh bankah tudi v tem delu solastnik.
                  Vendar, naj povem, da so za garancije oziroma, da je bilo črpanje kreditov v
                  lanskem in letošnjem letu nekako v višini 46 milijonov mark; od Kranjske banke,
                  Celjske, Ljubljanske banke, do newyorške, kar pomeni, da so tudi segali po
                  zavarovanih kreditih na tujih tleh. Vendar naj tudi tu povem, da proizvodnja
                  oziroma poslovanje v prvem polletju tekočega leta, ker to je gotovo tekoči
                  podatek, o katerem ne moremo dvomiti, le kaže, da je bilo 208.000 ton tekočega
                  jekla proizvedenega v teh jeklarnah, se pravi, proizvodnja je za 19% višja. To
                  pomeni realizacijo 20 milijard SIT, kar pomeni 261 milijonov mark. Mislim, to je
                  pač slika dimenzije. Moram pa tudi povedati, ker je bilo tudi rečeno, da je
                  sanacija v glavnem potekala tudi na področju zmanjševanja zaposlenih. Situacija je
                  približno takale, da si je, bi rekel od začetka tekočega leta, se pravi od začetka
                  leta 1994 do konca prvega polletja, do 30.6. 1994, se je stanje tudi precej, bom
                  rekel v <q>"zboljšalo"</q>. V tem primeru mislim na to, da se je število zaposlenih
                  zmanjšalo. Na Jesenicah je to 131 manj zaposlenih, število zaposlenih je sedaj
                  3.340. V Ravnah je manj zaposlenih v tem času 427 delavcev, to je veliko in sedaj
                  zaposlenih 3.765. V Štorah je manj zaposlenih 383 v prvem polletju, se pravi
                  stanje 1.384. Skupno je bilo manj zaposlenih v teh treh sistemih 941 delavcev in
                  delavk, kar pomeni, da je sedaj stanje v teh treh sistemih 8.498. To število
                  zaposlenih je tisto, ki je bilo tudi nekako programirano, planirano, da bi moralo
                  zagotavljati dostojno realizacijo.</p>
               <p>Jasno pa je, da je tudi sam koncept reševanja problematike zaposlenih razdeljen po
                  posameznih družbah in tako imenovane <q>"c"</q> družbe so tiste, kjer se pripravljajo
                  ljudje, da bodo odhajali v privatni sektor, se pravi, da bodo šli iz tega sistema
                  svojemu novemu delu v privatnemu sektorju naproti. Vendar da bomo gledali
                  dimenzijo s pravimi očmi, se pravi, da bomo videli, ali te železarne, ali pa ti
                  sistemi, ki jih seveda nekateri opazujete z negativnimi predznaki, negativnimi
                  spoznanji, moram tudi povedati, da kljub vsemu temu, karkoli se je dogodilo,
                  dogodilo se je gotovo veliko sprememb in veliko v smeri dopovedovanja in v smeri
                  osvajanja tržišča in smeri tudi tega, da je proizvodnja zasedena. Je pa problem
                  seveda v tem, da manjka obratnih sredstev in da gotovo, kot smo pričakovali v
                  sanaciji oziroma v zakonih, ki smo jih sprejeli v parlamentu leta 1992, ob koncu
                  leta, da se na osnovi sanacije Slovenskih železarn tudi banke vključijo v sistem
                  reševanja Slovenskih železarn, se to ni zgodilo. Povedal sem razlog in seveda ta
                  razlog je žal bridka izkušnja in po taki poti ni bilo prav, da smo v bistvu banke
                  rešili, in v železarnah pa tako rekoč pustili problem prav takšen, kot je bil.</p>
               <p>Moram povedati, da je v lanskem letu, kljub vsemu temu, kakorkoli gledamo in
                  ocenjujemo, rečemo, da je bilo ali ni bilo, je le sistem Slovenskih železarn
                  plačal državi davkov in prispevkov za 5 milijard 100 milijonov SIT oziroma 74
                  milijonov mark. Mislim, da je to kar precejšen znesek, se pravi, je tisti del, ki
                  ga ne moremo zavreči ali pa ne moremo reči, to pa ni nič. Se pravi ob vsem tem,
                  karkoli je država imela, bodisi garancijskih ali kakršnihkoli težav ali pa težav v
                  zvezi z reševanjem odvečne delovne sile ali kakršnekoli programske preusmeritve,
                  kadrovske in podobno, se je le zgodilo to, da so bili prispevki in davki v državni
                  blagajni taki, kot sem povedal, se pravi 5 milijard 100 v letu 1993, kar pomeni 74
                  milijonov mark.</p>
               <p>Ob vsem tem, ko to gledamo, ali pa, ko gledamo to našo prihodnost težke industrije
                  ali pa metalurgije, ali pa lepše rečeno in boljši izraz je slovenskih jeklarn, ker
                  se seveda proizvodnja usmerja v višje kvalitetna jekla, v izjemno veliko in dobro
                  strojno ponudbo in tako naprej, potem, da se seveda dokaže slovenska pamet na tem
                  področju, ki je gotovo instalirana, žal pa ji asistira premalo komercialnih in
                  tržnih strokovnjakov. Menim, da je le osnovni vidik ali pa osnovna usmeritev v
                  tem, da se kadri dokažejo in da so se že v glavnem precej dokazali. Se pravi, da
                  znajo delati in je potrebno tudi še naprej dokazovati, da bodo znali tudi prodati
                  in dobro prodati in seveda s tem zagotoviti tisto, kar sem prebral v sklepu
                  matičnega odbora, ko pravi, da se čim prej železarne snamejo, ali pa čim prej
                  gredo z ramen države.</p>
               <p>V osnovnem dokumentu iz leta 1991 je bilo rečeno, da se pač gre v sanacijo, v
                  prestrukturiranje v enotni koncept reševanja Slovenskih železarn, zaradi tega, ker
                  ni bilo medsebojnega usklajevanja in seveda tudi zaradi tega, da se v naslednji
                  fazi, ko se tržno rešijo, da se tudi lastninijo. To se pravi, ta princip
                  razreševanja ali pa princip snemanja s hrbta države slovenskih jeklarn je seveda
                  tudi pot v lastninjenje. Pot do lastninjenja s strani zaposlenih in vseh ostalih
                  in mislim, da ta pot je nakazana in prav zaradi tega tudi Slovenski krščanski
                  demokrati podpiramo ta predlog in to je tudi vse, kar imam povedati. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo za poslansko skupino? Gospod Kocijančič, prosim.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! V poslanski skupini Združene
                  liste podpiramo predloge Vlade in predloge matičnega odbora za sanacijo Slovenskih
                  železarn. O vsakem vprašanju se da veliko moralizirati. Zlasti se da seveda veliko
                  moralizirati in razčlenjevati probleme za nazaj, kadar gre za sanacijo
                  industrijskih gigantov. Menim pa, da je sanacija Slovenskih železarn vsestransko
                  upravičena. Dovolite, da navedem nekaj argumentov. Proizvodnja železa oziroma,
                  bolje rečeno, proizvodnja jekla je gotovo tista proizvodnja, kjer Slovenci
                  razpolagamo z dolgo stoletno tradicijo in z veliko znanja. Menim, da se ravno v
                  procesih sanacije ta kvaliteta znanja povečuje, ker prihaja do strukturnih
                  sprememb v delovni sili. Prav tako prihaja tudi do bistvene posodobitve
                  produkcijskih postopkov. Nadalje, gre za skoraj 11 tisoč delovnih mest, kar je v
                  naših razmerah velika količina, gre za bazično industrijo, ki predstavlja osnovo
                  za številne druge proizvodnje, gre za proces sanacije, ki očitno uspešno poteka,
                  saj se izgube zelo zmanjšujejo, proporcionalno zelo hitro padajo, gre za razmere
                  mednarodne konjunkture, kjer slovenske jeklarne zelo uspešno osvajajo že prejšnja
                  in nova tržišča, in kjer je vrsta resnih prognoz, da bodo železarne v obdobju leta
                  ali leta in pol prišle do pozitivnih rezultatov poslovanja. V takih razmerah
                  odreči podporo prestrukturiranju in zagotavljanju obratnih likvidnih sredstev, bi
                  pomenilo bolnika, ki je na uspešnem zdravljenju, odklopiti od transfuzije in ga
                  prepustiti zelo žalostni usodi v trenutku, kot sem rekel, ko bi vsi ostali
                  elementi zagotavljali njegovo ozdravitev.</p>
               <p>Običajno se v tej zvezi govori o tem, da se za sanacijo nekaterih kolektivov, ali
                  dela slovenskega gospodarstva uporablja denar slovenskih davkoplačevalcev. To je
                  točno. Na tem se da zgraditi tudi etična distanca. Ob tem se pozablja nekaj
                  drugega,. Na ta način se povečuje kvantum tistega, ki bo v bodoče generiral vire
                  davkov. Mislim, da so Slovenske železarne v preteklosti toliko prispevale v
                  celotni potencial slovenskih davkov in utegnejo, če bodo uspešno sanirane, tudi v
                  prihodnje toliko prispevati, da to povsem uravnoteži to kritično ali moralno
                  pripombo. Kot sem že na začetku rekel, kaže predloge Vlade v celoti podpreti in
                  nadaljevati kar z začudljivo uspešnim programom sanacije Slovenskih železarn.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Slovenska nacionalna stranka ne podpira predloga tega zakona iz
                  preprostega razloga, ker ves čas, ko je trajala sanacija in še traja sanacija
                  železarn, še nismo prišli niti blizu zelene veje, kaj šele na zeleno vejo.</p>
               <p>Res je, da zopet osvajamo nekaj trgov, kot je rekel gospod Kocijančič. Osvajamo
                  jih zato, ker te trge zahodne dežele prepuščajo. Prepuščajo iz preprostega
                  razloga, ker zapirajo svoje železarske obrate zaradi ekološke usmerjenosti. Gre za
                  zadeve, ki jih na žalost tudi naši ekološko usmerjeni poslanci dostikrat
                  spregledajo. Bojim se, da bodo tudi pri glasovanju o tem zakonu spregledali te
                  ekološke atribute.</p>
               <p>Po razgovoru z gospodom Toplerjem lahko povem to, kar sedaj govorim. Mislim tudi,
                  kot je rekel gospod Kocijančič, da bi reševali bolnika, ki je na poti ozdravitve,
                  tega ne vem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič, sedaj predstavljate stališče svoje poslanske skupine.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>To so stališča moje poslanske skupine. Brez česa, brez malo humorja.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Lahko s humorjem, ampak predstavite svoje stališče.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Res je, nekateri ga ne razumejo. Govori se o skoraj 11 tisoč delovnih mestih.
                  Vemo, kot je rekel gospod Kocijančič, med 11 tisoč delovnimi mesti je zaposlen
                  manjši del slovenskih potencialov. V glavnem so to tako imenovani južni Slovenci,
                  ki se jim na ta način kupuje socialni status in se na splošno kupuje socialni mir.
                  Sprašujem se, zakaj po eni strani Vlada vlaga zakon o dodatnih kreditih? Po drugi
                  strani smo s Češko podpisali sporazum o prosti trgovini. S tem, da vemo, da je
                  Češka med največjimi proizvajalkami jekla in bomo ob upoštevanju določil tega
                  sporazuma lahko v Slovenijo uvozili češko jeklo. Nič ne bomo mogli narediti proti
                  temu.</p>
               <p>Železarska industrija, če ni povezana s kakšno drugo industrijo, po navadi z
                  orožarsko, v glavnem ne prinaša denarja. In tega se pri nas konec koncev tudi ne
                  zavedamo. Žalostno je to, da se tega ne zavedajo v Vladi, ki bi jim tudi rekel še
                  nekaj, da ko pišejo poročila, naj pazijo in naj na določenih mestih postavljajo
                  vejice in ne pike, ker potem namesto 2 milijona in toliko nemških mark pride 2
                  tisoč in toliko nemških mark. <stage xml:id="Redna-23-1994-07-26.stage25">(Na strani 3 v poročilu spodaj)</stage>. Kar
                  na treh mestih je to.</p>
               <p>Moti me še nekaj. V poročilu piše, v bistvu že z enega postulata, da denar
                  preprosto bo, sicer ne bi napisali pri predlogu za nove kredite v višini 33
                  milijonov DEM, ki jih bodo najele Slovenske železarne. Če bi se o tem razpravljalo
                  v Državnem zboru, bi pisalo, ki naj bi jih najele Slovenske železarne. Imam močan
                  občutek, da so zadeve zmenjene že kje drugje, ravno tako, kot je bilo to že kje
                  drugje zmenjeno že takrat, ko smo v bistvu zaradi socialnega miru reševali
                  železarsko industrijo.</p>
               <p>Moti me pa še nekaj. Poslovno poročilo Slovenskih železarn je napisano zelo zelo
                  slabo. V bistvu iz tega ne moremo videti nobenih primerjalnih podatkov za nazaj,
                  ampak sta upoštevani letnica 1993 in 1994, primerjalno so narejeni grafikoni, ki
                  pa pravzaprav niso oprti na kaj bolj konkretnega, da bi se res lahko videlo, kaj
                  se je naredilo in česa se ni naredilo. In tudi prošnje teh gospodov me nekako
                  motijo. Ko pišejo, zato pričakujemo in prosimo svojega lastnika, da nam bo s
                  svojimi ukrepi pomagal odstraniti navedene v slabosti. Mislim, da če je dober
                  lastnik, in če vidi, da zadeva ne prinaša denarja, to zadevo zapre in preusmeri
                  tok denarja tja, kjer mu prinaša dobičke. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo predstaviti mnenje poslanske skupine?
                     <stage xml:id="Redna-23-1994-07-26.stage26">(Nihče.)</stage> Razpravo dajem poslankam in poslancev. Besedo ima
                  gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Tudi jaz bi
                  raje videl, da bi ta denar šel za kakšne druge namene, za kakšne nove dejavnosti,
                  za kakšne bolj ekološko prijazne, zelene in tako dalje, ampak danes mi pravzaprav
                  ne razpravljamo o tem, ali Slovenske železarne sanirati ali ne, ampak gre v bistvu
                  za nadaljevanko iz leta 1992, ko je bila v tem parlamentu, seveda v prejšnjem
                  sestavu sprejeta strateška odločitev slovenske države. Ko se je postavilo
                  vprašanje železarne da ali ne, je bila takrat sprejeta strateška odločitev za
                  sanacijo Slovenskih železarn in ne za njihovo likvidacijo. Tako, da del teh
                  razprav, ki so že bile, sedaj, po mojem mnenju, niso prave oziroma niso na pravem
                  mestu. Zdaj gre za to, ali ta proces sanacije, ki se je začel in začel kazati
                  rezultate, ali ga nadaljevati in končati in železarne sanirati in razvijati
                  naprej. Ne tiste železarne, ki so bile prej in za katere se je parlament odločil
                  pred dvema letoma, da jih prestrukturira in sanira, ampak programe, ki so se
                  doslej potrdili in pokazali na trgu kot perspektivni programi, to pa je bil namen
                  sanacije. Mislim, da je zelo pomembno, zato se zavzemam za to, da se ta predlog
                  sprejme, da se sprejme sklepe, ki jih predlaga matični odbor in da se čimprej, če
                  se seveda tako odločimo, opravi drugo in tretjo obravnavo in da se zakon čimprej
                  sprejme, ker je to v interesu sanacije. Sicer bi bilo boljše, da se sploh ne bi za
                  to odločali.</p>
               <p>Pri tem bi rad spomnil na to, in se ne bi rad dosti vračal v preteklost, vendar bi
                  rad spomnil na to, da ko so bili pred dvema letoma v tem parlamentu sprejeti trije
                  zakoni za sanacijo Slovenskih železarn, da je šlo prvič za zakon o kritju izgube,
                  za znesek izgub 4 milijarde 369 tisoč tolarjev. Da je šlo drugič za zakon o
                  jamstvu Republike Slovenije za obveznice Slovenskih železarn, ki so jih izdale za
                  poravnavo tolarskih obveznosti do bank in deviznih obveznosti v višini 250
                  milijonov mark. In tretji zakon, ki je edini predvidel določena sredstva oziroma
                  garancijo Republike Slovenije za kredite za trajna obratna sredstva za Slovenske
                  železarne za samo izvajanje sanacije v višini 72 milijonov mark. Torej samo ta
                  del, od velike vsote sicer, je bil v funkciji sanacije.</p>
               <p>In če zdaj pogledamo, kako je sanacija potekala in kje je danes, vidimo iz
                  poročila in iz drugih informacij, ki jih imamo, da se je sanacija začela z znatno
                  zakasnitvijo od tistega, kot je takrat predvidel parlament, tudi iz objektivnih
                  razlogov. Dalje, da sanacije niso načrtovali samo slovenski strokovnjaki, ampak da
                  je bila v veliki meri načrtovana in izvajana na osnovi študije PHARE, ki jo je
                  določala in financirala Evropska skupnost in da so jo izvajali strokovnjaki ne
                  samo iz teoretskih krogov, ampak strokovnjaki iz prakse, ki so prihajali iz države
                  in iz okolja, kjer so boleč in drag proces prestrukturiranja železarstva in
                  jeklarstva izvajali in tudi v veliki meri, seveda za visoko ceno, tudi uspešno
                  izvedli. Ta študija je bila podlaga tako za ukrepe vodstva Slovenskih železarn kot
                  tudi Vlade. Doseženi rezultati, kakorkoli jih zdaj lahko različno vrednotimo,
                  vendarle kažejo, da je bila sanacija doslej v znatni meri uspešna, to kažejo
                  podatki. Da je prišlo do čiščenja programov, da je prišlo do prestrukturiranja. Da
                  je uspelo povečati predvsem izvoz, res tudi po zaslugi konjunkture na svetovnem
                  trgu in pa seveda izkoriščajoč kvaliteto slovenskega jekla, kar je pravzaprav bila
                  strateška usmeritev sanacije. Navsezadnje se končno to kaže tudi v izboljšanih
                  finančnih rezultatih v tabeli, ki jo imamo v poročilu, ki kaže denarni tok, seveda
                  različno po družbah, kar je tudi normalno in to mora biti tudi osnova za ukrepanje
                  za sanacijo za naprej. Pri tem je treba reči, da vsi ti rezultati kažejo, da je
                  bila reorganizacija, ki je bila izvedena, dokaj uspešna in da je bil predvsem
                  napredek v tisti funkciji, ki v preteklosti ni bila dovolj učinkovita in ki je
                  poleg kvalitete osnovni pogoj za uspeh sanacije, to je uspeh na področju trženja.
                  Zato mislim, da je ne samo iz podjetniškega, ampak predvsem iz
                  narodnogospodarskega vidika, ob tem, ko je bila strateška odločitev sprejeta pred
                  dvema letoma, da je sedaj potrebno prav v interesu davkoplačevalcev podpreti ta
                  zakon in s tem omogočiti trajnejšo sanacijo in razvoj perspektivnih programov.
                  Očitno je, to utemeljitev Vlade dokazuje, da bi bila drugačna odločitev, če se ne
                  odločimo za tak zakon in za takšen poseg, ki bi pomenila prekinitev sanacije, da
                  bi bila s svojimi posledicami v prihodnjih letih za davkoplačevalce dražja, kot pa
                  sprejetje tega zakona. Spomnil bi samo na to, da po 257. členu zakona o
                  gospodarskih družbah padec kapitala oziroma če se zniža, če je izguba tako velika,
                  da predstavlja več kot polovico kapitala podjetja oziroma družbe, da pomeni to
                  obvezni stečaj. To resno grozi, če se v to finančno injekcijo, na ta način, kot
                  predlaga Vlada, ne bi šlo. Ker garancija ne bi zadoščala, ker bi pomenilo
                  podražitev poslovanja in bi grozil stečaj.</p>
               <p>V zvezi s primerjavami z drugimi primeri in podjetji, o katerih je govoril
                  minister Tajnikar, to je bilo že prisotno v dosedanji razpravi, tudi na delovnih
                  telesih, bi pa predlagal predlog sklepa, in sicer gre za tista podjetja, ki imajo
                  tudi težave, predvsem zaradi problemov iz preteklosti, ki niso zajeta z zakoni o
                  sanaciji bank, železarn, terjatev do Iraka in raznih drugih zakonov, ki pomagajo
                  ali pa prenašajo na državo in javni dolg bremena preteklosti. Gre pa v mnogih
                  primerih za vsebinsko enake ali za zelo podobne primere. Tak primer imamo tudi v
                  predlogu posebnega zakona za spremembo zakona o Banki Slovenije tudi na tej seji v
                  razpravi.</p>
               <p>Predlagam naslednji sklep, da Državni zbor ob sprejemu predloga tega zakona v prvi
                  obravnavi sprejme dodatni sklep, ki se glasi: <q>"Vlada Republike Slovenije naj ob
                  pripravi poročila ob poteku sanacij slovenskega gospodarstva,"</q> ta sklep smo
                  sprejeli na tej seji ob vprašanjih in pobudah, <q>"pripravi predlog oziroma predloge
                  za reševanje problema starih zapadlih obveznosti, ki se ne rešujejo na osnovi
                  sprejetih zakonov preko Agencije za sanacijo bank in hranilnic in sklada za
                  razvoj."</q></p>
               <p>Gre za to, da dobimo končno te stare zadeve na mizo, da vidimo, kakšne so, da
                  ocenimo in tudi ustrezno ukrepamo. Kajti, da se pojavljajo posamezne zadeve par
                  partes, gotovo ni racionalno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi!</p>
               <p>Za vsakogar, ki ima nekaj, da tako rečem, liberalne politične izobrazbe in nekaj
                  liberalnih pogledov na vlogo gospodarstva v moderni družbi seveda, je ta zakon
                  sporen.</p>
               <p>Mislim, da je ena od pomanjkljivosti tega zakona v tem, da odgovarja na vprašanje,
                  zakaj je treba pokrivati izgube, ne odgovarja pa na vprašanje zakaj izgube so in
                  kako se misli Slovenija dolgoročno ali pa vsaj srednjeročno spoprijeti z izgubami
                  na takšnih točkah, kakršne so v železarnah Jesenice, Ravne in Štore.</p>
               <p>Zavedam se, da so to problemi, ki imajo svojo zgodovino, svoj rep iz prejšnjih
                  časov in tako naprej. Ampak nič ne pomaga, danes smo leta 1994 in moramo misliti
                  na prihodnost, moramo misliti na odgovornost do svojih volivcev in tako
                  naprej.</p>
               <p>Tukaj bi rad navedel dve mesti iz svoje lektire ali pa iz svojega znanja. Seveda
                  nisem specialist za gospodarska vprašanja, vendarle bi opozoril na dve reči.</p>
               <p>Prvič bi rad opozoril na to, da se je pred podobnim problemom, pred kakršnim se
                  zdaj znajdeva slovensko železarstvo že nekaj let, znašlo tudi ameriško železarstvo
                  že precej več let nazaj. Celo obiskal sem dve mesti, ki sta doživeli neko, bom
                  rekel, precej dramatično usodo v zvezi z železarstvom, to sta: Cleveland in
                  Pittsbourgh. Ko je že vse kazalo, da se bosta ti dve mesti, da tako rečem,
                  potopili socialno, demografsko, gospodarsko in tako naprej, so se seveda zbrali
                  pametni ljudje, staknili glave skupaj in pogruntali programe, na podlagi katerih
                  sta se ti mesti rešili in dvignili in danes predstavljata dva zelo uspešna primera
                  prestrukturiranja gospodarstva v Združenih državah Amerike. Namesto primitivnega
                  železarstva so uvedli proizvodnjo specialnih jekel in tako naprej, da ne razlagam
                  nečesa, kar verjetno ni predmet te razprave.</p>
               <p>Druga stvar na katero bi rad opozoril, je moja lektira v zvezi z modernim
                  pristopom h gospodarskim vprašanjem in podobnim, kakršna so danes tukaj pred
                  nami.</p>
               <p>Tukaj mislim na spomine Margaret Teacher, upam, da gospod Tajnikar kdaj prebere
                  tudi kakšno konservativno knjigo. Gospa Teacher je bila kar naprej v času svojega
                  mandata soočena s problemom zahtev gospodarstva, bodisi, da določene gospodarske
                  panoge, tovarne po državi, da daje injekcije vanj in tako naprej.</p>
               <p>Kdor pozorno bere to knjigo, ki je zelo zanimiva in jo predlagam v branje vsem
                  svojim poslanskim kolegom, bo ugotovil, da se je seveda angleška vlada najprej
                  nekoliko plaho, nato pa vedno bolj odločno otepala ukrepov, kakršni so recimo ti,
                  ki so predlagani v tem zakonu. In navsezadnje je potem seveda zaradi tega doživela
                  tudi nekatere pozitivne rezultate.</p>
               <p>Od avtomobilske industrije do železarske industrije, rudarstva in tako naprej,
                  nenehno je bil problem, kaj bodo volivci rekli, kaj bo narod rekel, kaj se zgodi,
                  če pridejo tujci v ta podjetja, kaj se zgodi, če država ne bo prevzela garancij in
                  tako naprej. Politiki, ki so imeli vizijo, so te probleme lahko rešili in so te
                  probleme zmogli rešiti.</p>
               <p>Tista stvar, ki jo jaz pogrešam pri tem zakonu in nasploh pri naši gospodarski
                  politiki, in ne recite mi, da je to samo vprašanje ekspertov, ampak je vprašanje
                  slovenske politike na sploh, je vizija gospodarskega razvoja. Mene zanima, kdaj se
                  bodo te tovarne, kdaj se bodo te železarne otresle rdečih številk. Vi pravite, da
                  poslujejo nekje na meji rentabilnosti, ampak hkrati imajo ogromne dolgove.</p>
               <p>Če neka tovarna posluje na meji rentabilnosti in ne plača dolgov, to pomeni, da je
                  še vedno v izgubi. Mi bomo zaradi tega, ker nimamo neke perspektive, ker nimamo
                  neke strategije razvoja gospodarstva, bom rekel neke moderne, ali pa če hočete
                  neke liberalne strategije razvoja gospodarstva, bomo kar naprej prihajali v ta
                  zbor, v Vlado in tako naprej, z zahtevami, naj se gospodarstvu pomaga v imenu
                  bodisi socialno nacionalnih problemov,</p>
               <p>ki jih vidimo v imenu zaščite strokovnjakov, v imenu zaščite delovnih mest in tako
                  dalje.</p>
               <p>Menim, da ne bom ugovarjal večini, ki se mi zdi, da stoji za to, da se vendarle
                  nekaj stori v tem trenutku, bi pa predlagal, da se sklepom, kakršni so tu
                  zapisani, doda še en sklep. Prej bom še razložil, zakaj ga predlagam.</p>
               <p>Sporočilo, ki prihaja iz več teh primerov, ki sem jih omenil, je, da je ključni
                  problem reševanja gospodarskih problemov management, poslovodne strukture, pametni
                  ljudje, ljudje, ki se znajo za nekaj odločiti in za nekaj zmeniti. Mislim, da smo
                  mi v reševanju jeseniške in železarske štorije v bistvu skozi delali napake. Ne bi
                  tukaj našteval imen, ki so bila nekoč že v vodstvu v tej reševalni ekipi za
                  Slovenske železarne. Spomnite se, zdaj bi lahko naštel štiri pet imen in vsi so se
                  <q>"spokali"</q> čez nekaj časa: naveličali so se ali pa ugotovili, da ne morejo biti kos
                  problemu. Mislim, da ni bilo pravih ljudi zraven. Mislim, da je red problema, pred
                  katerim stojimo, tako zelo velik, da potrebuje dejansko zaslombo najbolj sposobnih
                  menežerjev, pa naj jih uvozimo od koder koli ali pa naj jih dobimo iz naših
                  univerz ali od koder koli, zaradi mene tudi iz tega parlamenta, če imamo pametne
                  ljudi tukaj. Naj se ljudje odločijo in povedo, kako bodo pripeljali te železarne v
                  črne številke oziroma, kdaj se bo zgodilo, da država ne bo več morala iz proračuna
                  plačevati izgub. Poudarjam, problem menedžmenta, poslovodskih struktur, vodenja
                  gospodarstva, ki je važno vse povsod, kot vidimo, seveda tudi v politiki. In
                  zaradi tega predlagam ta sklep, ga bom predložil pisno, prebral ga bom pa
                  zdaj.</p>
               <p>Sklep, ki ga predlagam, je tak: <q>"Vlada naj postavi reševanje problemov železarn v
                  kontekst svoje nove gospodarske strategije. V železarnah so posebno pereč problem
                  upravljanje poslovodske strukture. Vlada naj pride v Državni zbor s predlogom
                  kadrovskih rešitev, ki bodo jamčile za gospodarski uspeh, ki je edino opravičilo
                  za sprejem zakona o zagotavljanju sredstev itn."</q> Takšen je moj predlog. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Mislim, da imamo zdaj dve repliki in sicer gospa Lukačeva in gospod Matuš. Je
                  razprava, gospa Lukačeva? Gospod Matuš, imate repliko.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Imam kratko repliko na gospoda Rupla.</p>
               <p>Gospod Rupel, bili ste v prejšnji Vladi, celo v parlamentu, ko se je ta zakon
                  sprejemal. Bili ste v Vladi, se opravičujem. Verjetno se v Vladi glasuje, če se da
                  predlog. Takrat ta zakon ni bil sporen. Tako je bilo predstavljeno v javnosti.
                  Bila je to politična parola, če se dobro spomnim, rešili smo železarne pred
                  propadom, in to z velikim medijskim pompom.</p>
               <p>Po tistem zakonu so se takrat sanirale banke. To je ostalo nekje v ozadju. Danes,
                  ko dejansko dobimo neka minimalna sredstva za sanacijo, se zdaj zakonu nasprotuje.
                  Rekel bi tako, moram vas opozoriti, ravno primitivno železarstvo to ni, če vzamemo
                  proces v novi Jeklarni.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Vladimir Topler. Lahko vi.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Gospod Matuš me ni poslušal. Nisem nasprotoval temu zakonu. Rekel sem, da
                  predlagam dodatni sklep. V tem je bila moja intervencija. Moja oznaka, primitivno
                  železarstvo, seveda je primitivno, če ni sposobno delati s profitom. To je za mene
                  kriterij primitivizma.</p>
               <p>Danes je sleherno gospodarstvo, ki ni sposobno delati s profitom, primitivno
                  gospodarstvo. Če hočete socialistično gospodarstvo ali moralno gospodarstvo. Ni pa
                  gospodarstvo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod</p>
               <p>Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Če sem pravilno razumel, verjetno pa sem, na začetku ste
                  eksplicitno povedali, da je s strani liberalnih pogledov zakon nekako sporen. Na
                  začetku, ko ste začeli, primitivno. Mogoče ga ravno s tem zakonom rešimo, da ne bo
                  več primitivno, ampak da se pokažejo tudi pozitivni finančni tokovi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod</p>
               <p>Topler.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Gospod podpredsednik, hvala za besedo. Kolegice in kolegi! Bom repliciral gospodu
                  Jelinčiču, čeprav, ga ni tukaj.</p>
               <p>Ko je predstavljal mnenje poslanske skupine, je tudi mene omenil. Nisem ne v
                  njegovi poslanski skupini niti nisem njegov poslanec. Govoril je pa o ekologiji.
                  Res je izraziti ekolog. Ko smo imeli zakon o omejevanju porabe tobačnih izdelkov,
                  je bil izrazit zagovornik kajenja. Da se delajo cigarete, da se cigarete
                  uporabljajo. Zato, ker je sosed Tobačne tovarne in ne vem, kakšne ima tam
                  zveze.</p>
               <p>Menim, da v Sloveniji veliko manj ljudi umre zaradi železarstva, kot pa zaradi
                  kajenja. On bi rajši postavil na cesto 11 tisoč ljudi, kot jih je zaposlenih v
                  železarnah, ne pa 1100, kot jih je pri tobaku.</p>
               <p>Povedal bi nekaj stvari, zakaj podpiram ta zakon. So očitki, da se ekologi
                  nenadoma zavzemamo za železarstvo, do neke mere upravičeni. Rad bi povedal to.
                  Mislim, da je čas, ko smo bili radikalni in smo vse po vrsti zapirali, mimo. Danes
                  je potrebno, da se stvari prestrukturirajo. Menim, da bomo s temi sredstvi
                  naredili prav to. To je tudi dobro.</p>
               <p>Drugo, zakaj menim, da je prav, da se ta sredstva dajo. Velikokrat smo govorili o
                  globalnih zadevah in smo rekli. Na eni strani vlagamo velika sredstva v
                  železarstvo, na drugi strani pa uničujemo papirno industrijo, ki je ekološko dosti
                  boljša. Res, surovine so boljše. Sam postopek papirne industrije ekološko bistveno
                  bolj sporen kot pa to. Ko prihajamo v Evropo, se moramo zavedati, da so standardi,
                  ne samo končnega izdelka, ampak so tudi standardi surovin in standardi samega
                  procesa vključeni v to. Za takšno tehnologijo bi, mislim, da je nekoliko
                  zastarela, tega naprej ne moremo. Zato je potrebno, da jo spremenimo, da bomo
                  lahko proizvajali visoko kvalitetna jekla, posebno v železarni Ravne, ki je
                  nekoliko bolj specializirana za to in da bomo na ta način sploh omogočili
                  proizvodnjo.</p>
               <p>Drugo, če ne bo sredstev, ne bomo mogli rešiti perečih ekoloških problemov, kot je
                  na primer peč v Ravnah, ki povzroča velik hrup. Zato so potrebna sredstva, da se
                  naredi izolacija.</p>
               <p>Na koncu, že gospod Rejc, ko je predstavljal poslansko mnenje poslanske skupine,
                  je povedal nekaj stvari. Jaz bi tudi povedal. Poglejte, v lanskem letu so
                  železarne v okviru dajatev dale državi 74 milijonov 541 tisoč mark.</p>
               <p>Če pogledamo zunanjo-trgovinsko bilanco, o kateri je govoril tudi gospod Rejc, da
                  ne bom ponavljal, smo v letu 1993 imeli neto izvoza 107 milijonov 91 tisoč nemških
                  mark in v letošnjem letu je že izvoza za skorajda 44 milijonov mark. Mislim, da so
                  to številke, ki so lahko nekoliko bolj vzpodbudne. Če pogledamo, vidimo, da je od
                  junija 1993 do letos narasla proizvodnja z 32 na 42 tisoč ton železa. Zaradi tega
                  mislim, da je potrebno, da ta zakon podpremo.</p>
               <p>Sam predlagam tudi sklep, da bo Državni zbor obravnaval zakon v septembru, in da
                  takrat združi drugo in tretjo obravnavo. Gospodu Ruplu bi pa repliciral, da
                  mislim, da je ta njegova trditev o primitivizmu nekoliko preveč pesimistična, ker
                  bi po tej njegovi teoriji imeli v Sloveniji preveč primitivcev. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospa Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo, gospod predsedujoči. Spoštovane kolegice in kolegi! Želim
                  razpravljati z nekega drugega zornega kota oziroma dveh drugih zornih kotov o tem
                  zakonu. In sicer iz zornega kota skladnosti z obstoječo zakonodajo, in ustavo iz
                  drugega zornega kota, suverenosti slovenske države.</p>
               <p>Glede zakonodaje mislim, da je v stališčih predlogov in sklepov opozorilo
                  Sekretariata za zakonodajo in pravne zadeve našega Državnega zbora zajeto izrazito
                  levoročno. Zakaj to pravim. Sekretariat namreč opozarja, da je ta zakon, ki je
                  poseben zakon v neskladju z obstoječo sistemsko zakonodajo javnega financiranja in
                  hkrati opozarja, da je potrebno, če naj bi bil ta zakon sprejet, nekatere stvari v
                  sistemski zakonodaji spremeniti oziroma novelirati. V predlogu stališč in sklepov,
                  če jih pravilno razumem, pa je zapisano, da je potrebno zakon uskladiti s
                  sistemsko ureditvijo na področju javnega financiranja. Sekretariat pa jasno
                  opozarja, da takšna sistemska ureditev kot je sedaj, te rešitve ne omogoča. Zato
                  mislim, da bi bilo potrebno v 2. točki piko črtati in dodati besedilo, da
                  predlagatelj pripravi ustrezne spremembe tudi sistemske ureditve tega področja, če
                  je seveda potrebna. Toliko s tega vidika skladnosti z obstoječo zakonodajo.</p>
               <p>In drugo opozorilo. Tudi to izhaja iz poročila sekretariata, gre pa za stopnjo
                  državne suverenosti. Stopnjo neke državne suverenosti se meri tudi z uzakonitvijo
                  narodne, denarne</p>
               <p>enote in mi ta zakon imamo. Očitno se pa te svoje enote tako sramujemo, da jo zelo
                  redko zapišemo v zakon, če pa jo že zapišemo, je seveda treba dodati še neko bolj
                  dostojno denarno enoto, kot so denimo marke ali kaj podobnega. Zato predlagam, da
                  se med stališča in sklepe doda dodatno stališče oziroma dodatni sklep, da naj
                  predlagatelj pri pripravi zakona za drugo obravnavo upošteva določila zakona o
                  denarni enoti in zakona o uporabi denarne enote in zneske navede v domači denarni
                  enoti, torej tolarjih. Bojim se namreč, zakaj sem prej rekla, da so ta stališča v
                  teh dveh segmentih levoročna. Preprosto zato, ker je pod 3. točko zapisano, da naj
                  Vlada upošteva konkretne pripombe sekretariata na predlog zakona. Mislim pa, da to
                  ni mišljeno resno. Ker takoj v naslednjem predlogu stališč in sklepov je že
                  navedeno 33 milijonov mark, o tolarjih pa ne duha ne sluha. Konkretna pripomba
                  sekretariata se pa nanaša prav na te zadeve. Hvala lepa.</p>
               <p>Morda samo še to, mislim, da bo naša enota v zavesti in v javnosti vredna toliko,
                  kot jo bomo znali sami ceniti in se je ne sramovati. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujoči, kolegice in kolegi! Malo smo prisiljeni ukvarjati se s tem, kar nam
                  Vlada pač pošlje. V tem primeru je zopet nova injekcija slovenskim železarnam. V
                  tem mandatu, kakor se spomnim od vsega začetka, sem najmanj jaz in še moj kolega,
                  trikrat predlagal in zahteval globalno gospodarsko strategijo Vlade. Tukaj bi bilo
                  mesto - v tej strategiji - za posamezne zvrsti industrije in druge vrste
                  gospodarstva. Na osnovi tega bi lahko presojali o tem, kaj se nam splača
                  ohranjati, kaj se ne splača ohranjati, o čem ne bi. Vlada nas kar neprestano z
                  vsakim novim zakonom, z vsakim novim najetim kreditom spravlja pred težavo, pred
                  odločanje in podaljšujemo neko stanje, ki marsikomu v tem parlamentu in slovenski
                  javnosti ni jasno. Slovenske železarne - strinjam se z gospodom dr.Ruplom, vse
                  gospodarstvo, ki ni sposobno pridelovati dobičkov, je primitivno gospodarstvo. In
                  če bo še kdo repliciral, naj še meni replicira, ker stojim točno za temi besedami.</p>
               <p>Očitno je, da je železarska industrija na taki stopnji razvoja kot je v Sloveniji,
                  primitivna železarska industrija in s to vrsto industrije mi ne moremo konkurirati
                  v Evropi. Velike dežele, ki so bile tudi omenjene, si lahko to privoščijo predvsem
                  zaradi tega, ker lahko strateško tako železarsko industrijo umetno vzdržujejo in
                  umetno podaljšujejo njeno življenje, predvsem iz strateških razlogov. O tem je
                  tudi nekaj govoril gospod Zmago Jelinčič, ko je rekel, da so predvsem težki
                  razlogi vojna industrija.</p>
               <p>Država z 2 milijonoma državljanov in državljank verjetno nima tega interesa, da bo
                  za svojo majhno oborožitev, ki pa bo morala biti prilagojena nečemu drugemu; ne bo
                  na strateški način zaradi strategije države obdržala takega velikega kompleksa
                  železarstva kot je. To se pravi, obstajata dve možnosti.</p>
               <p>To železarsko industrijo ali posodobiti - to je veliko vprašanje pri tej
                  velikosti, kot sedaj obstaja in velik strošek za takšno državo, kot smo mi - ali
                  pa jo spraviti - in s tem se strinjam s predlagatelji zakona - do te možnosti, da
                  lahko manjšinski delež te železarne odprodamo. Ker ne bo mogla Slovenija nikoli na
                  tem področju konkurirati drugim državam, za sebe pa takšne železarske industrije
                  ne rabi. Zato mislim, da je ta predlog Vlade treba gledati s tega konteksta.
                  Dokapitalizacija le nujnih, ki jo rabijo in pa nujne investicije, ki jih
                  potrebujejo, vendar s tem v zvezi mora biti tudi dosežen sklep, in na tem zboru
                  nič ne pomeni, če je bila 1992 ali pa 1991 leta sprejeta drugačna strategija, ker
                  jo lahko vedno spremenimo.</p>
               <p>Do kdaj bomo vlagali v to in takšno industrijo? V teh dokumentih vidim nevarnost,
                  to sem tudi na odboru govoril in sicer: da bo v naslednjih osmih letih, ko bo ta
                  železarska industrija dosegla neko stopnjo eventualna možna konjunktura spet
                  prisiljevala to železarsko industrijo, da ponovno rabi za dodatno
                  dokapitalizacijo, ponovno rabi za dodatne investicije za še večjo širitev. To pa
                  verjetno ni cilj, ali ne vemo, ker globalne gospodarske strategije nimamo. Zato v
                  premislek vsem poslancem in poslankam v tem Državnem zboru, predvsem o teh
                  stranskih stvareh. Kdaj bomo dobili od Vlade globalno strategijo gospodarstva
                  Slovenije, da bomo lahko presojali, kam bomo dali denar. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc ima repliko.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Mi smo prehitro nasedli izrazu
                  primitivno gospodarstvo, primitivna industrija. Moram vam povedati, da slučajno
                  poznam Voest Alpine na avstrijskem predelu, ki pomeni v razvojnem in seveda v tej
                  branži gotovo sam vrh evropskega jeklarstva. In ko so bili na začetku leta 1992 na
                  obisku cela ekipa, se nisem mogel načuditi nad strokovnimi in seveda nad
                  proizvodnimi zmogljivostmi in seveda nad nivojem, kar pomeni, da naši ljudje
                  gotovo znajo narediti. Seveda pa problem prehoda iz prejšnjega časa, ko vemo, da
                  so tudi pri mnogih podjetjih zavleče, je pa to bil velik kolos, ki tudi med sabo
                  ni sodeloval in smo šele leta 1992 začeli, da zdaj bolj med seboj sodeluje in se
                  preusmerja v komplementarne programe in primerljive programe, tako da ne
                  prekrivajo, da nima en sistem enak program, kot drugi itn. Vendar, vprašam se, za
                  vso to jeklarsko industrijo je ogromna predelovalna industrija, ogromne potrebe,
                  ki so v Evropi, ki so v svetu, ki bodo itn. In seveda zdaj, če govorimo preveč o
                  primitivizmu, mislim, da nismo fair do strokovnjakov, ki so se izšolali na naši
                  metalurški fakulteti, strojni fakulteti, ki so v bistvu jedro teh strokovnjakov.
                  Mislim tudi, da jih je mnogo potovalo po svetu in seveda so si tam nabirali
                  znanje. Se pravi, imejmo majhno potrpežljivost in seveda ta investicija, ali pa to
                  dodatno investiranje pomeni samo iskanje, dodajanje k boljši kvaliteti, k boljši
                  ponudbi, k večjemu dodajanju pameti in seveda s tem tudi višji ceni. Moram reči,
                  da kakorkoli kdo na to gleda, je treba pogledati predvsem tudi tako. Poglejte, mi
                  se včasih ukvarjamo s kakšnim zakonom ali pa kakšnim predlogom, ki pride od kdo
                  vedi kje, ali pa si ga sami nastavimo, tudi pol dne, pa je vse v redu, pa je zelo
                  pomemben, zelo malo se vidi, čuti in sliši. To je pa problem, ki je temeljni, ki
                  seveda veže zadaj tudi polno malega gospodarstva, predelovalne industrije, skratka
                  kompleks, ki je velik in ne gre ga kar tako na palec, mislim, da bodimo nekako
                  dosledni in nekako verjemimo v to, da se bo zadeva prav izpeljala. Sem pa seveda
                  pristaš tega, kot je rekel gospod Dimitrij, da je vsaka stvar vezana seveda na
                  kadre. Vedno poudarjam, da tehnološkega, razvojnega kadra imamo dovolj, premalo pa
                  gotovo finančnega in marketing. To je tisto, kar se seveda popravlja in dopolnjuje
                  v tem sistemu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima tudi gospod Topler.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Hvala za besedo. Jaz bi gospodu Kopšetu samo nekaj povedal. Vsi govorimo danes o
                  injekcijah v železarstvu. To je res, vendar so to injekcije, ki bodo imele neki
                  učinek, vsaj po podatkih tako vidimo. Problem je pa drugje. Vsi pozabljamo na
                  tisto, kar so v železarstvu naredili. Lahko vam povem, da so v Ravnah veliko
                  vlagali v mesto, da so nam gradili bolnice in vse, in sedaj, ko železarstvo nekaj
                  potrebuje, bi pa obrnili hrbet. Mislim, da to ne bi bilo prav.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Prišel sem replicirat gospodu Rejcu, ne gospodu Toplerju, vendar mu bom odgovoril.
                  Očitno bi radi vsi skupaj v Sloveniji živeli samo od zaslug. To ne gre, preprosto
                  se živi od dela. Gospod Rejc, mislim, da niste dali pravega primera, če ste hoteli
                  negirati moje izvajanje pred tem zboru. Voest Alpine je imela, vi dobro veste, vi
                  ste bili minister za industrijo, velike težave, in to v štirikrat večji državi,
                  kot je Slovenija, in vsaj v dvakrat bolj razviti državi, kot je naša, z dvakrat
                  večjim kapitalom in drugimi pogoji gospodarstva, kot so danes. Drugo. Voest Alpine
                  je velik proizvajalec delov za orožje. Orožarska industrija je tako močna,
                  spomnimo se vsi v tem zboru, koliko afer je imela ta orožarska industrija. Zaradi
                  tega tudi odstop in odstavitev ministrov zaradi prodaje orožja Iraku, Iranu v
                  vojni. Če ste dobro poslušali, sem rekel. Ta izbira je še vedno možna, ali bomo
                  delali orožje. Potem je za to pametno podpreti. Če pa orožja ne bomo, ker ne
                  verjamem, da bi ga mi proizvajali, potem je to težko verjeti.</p>
               <p>Nisem za to, da bi nenadoma ukinili in nenadoma zaprli te železarne. Od Vlade
                  zahtevam, naj nam pove, temu Državnemu zboru, kdaj bo konec dajanja denarja v te
                  železarne? Kdaj bodo sposobne same živeti? Kdaj bomo s temi železarnami naredili
                  konec? Ali z delno odprodajo ali pa z zaprtjem? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Jelinčič ima repliko na gospoda Toplerja. Potem pa gospod Jug.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Tukaj nas nekateri hočejo prepričati, da naj se na vsak način vozimo z lojtrskim
                  vozovi, medtem ko vsi drugi uporabljajo avtomobile.</p>
               <p>Mislim, da nikakor nisem in tudi Slovenci nismo za to in vemo, da Ministrstvo za
                  gospodarstvo ni socialna služba, gospod Topler. Za to imamo druga ministrstva, ne
                  pa Ministrstvo za gospodarstvo. Če samo pogledamo, koliko denarja bi zaslužili s
                  tako injekcijo v turizem, je jasno in evidentno, da bi na kratek rok dobili vsaj
                  3x več denarja nazaj. Na daljši rok pa vsaj 10x več. To delajo pametne države.
                  Žal, mi nismo med njimi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler ima repliko.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Hvala za besedo. Prav za to si priza-</p>
               <p>devam, da bi teh 11 tisoč ljudi ostalo v gospodarstvu, ne pa na ministrstvu za
                  socialo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Izvolite, gospod Jelinčič. Lepo, da ne boste. Gospod Jug. Gospod
                  Feri, vi tudi replika?</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Čisto kratka replika na gospoda Kopše-</p>
               <p>ta. V bistvu ne gre za železarne da ali ne. Ali pa bolnice da ali ne. Mislim, da
                  je ključni problem slovensko gospodarstvo, je zadeva, ki bi jo morala Vlada
                  odgovoriti, je strateška opredelitev vključevanja Slovenije v mednarodno trgovino
                  oziroma v Evropo, v evropski trg. Tukaj ni samo strateška opredelitev. Mi se
                  moramo najprej opredeliti do multinacionalk, ki jih imamo v Sloveniji, kaj z
                  njimi? Še večji problem se mi zdi internaciona-</p>
               <p>lizirati naša podjetja, da bodo nastopila na tujih trgih kot neke multinacionalke.
                  So tudi problemi. Manjka nam promocija našega gospodarstva, blagovna znamka
                  Slovenije v tujini.</p>
               <p>Bennetton je tipičen primer, kako lepo se naredi brez denarja. Potrebno je imeti
                  veliko znanja. Znanje, kot je rekel gospod Rejc. Slovenija ima te potenciale, samo
                  niso pravilno in pametno organizirani skupaj z Vlado. To so problemi, ne pa
                  železarna. Mogoče bo tudi železarna prišla v določenem procentu v ta sklop.</p>
               <p>Pogovarjajmo se raje o teh zadevah, ne pa kontra Toplerju, ali bomo dali za
                  bolnico ali ne bomo. Mislim, da so to neproduktivne zadeve. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Najprej gospod Horvat replika, potem pa gospod Kopše.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala. Replika na replike z namenom, da skrajšamo ali končamo razpravo. Popolnoma
                  odveč je vsaka razprava, s katero se vračamo na leto 1992, ko smo zakon
                  sprejemali. Ni vprašanje sanacije da ali ne. Vendar bi le spomnil na to, ko že
                  vračamo diskusijo tja, ne spuščam se, ali je bila odločitev pravilna ali ne.
                  Takšna je bila, kot je bila. Trije zakoni, dva imata po sedem členov, eden ima
                  štiri člene, se pravi skupaj osemnajst členov za tako velik denar. Zaskrbljujoče
                  je pa to, da malo ali skoraj nič ni besede o tem, kakšne so pa obvezno-</p>
               <p>sti Vlade in tistih, ki vodijo železarne in izvajajo sanacijo. Ampak to zopet sodi
                  tja. Samo en člen govori o tem, da je Vlada dolžna poročati o porabi, o koriščenju
                  garancije za obratna sredstva. Tako da je bolj pametno sedaj, da se skoncentriramo
                  na zakon, da vidimo, kaj še v zakonu izpopolniti, dodelati in z dodatnimi sklepi,
                  zato da pomagamo, da bo to nadaljevanje sanaci-</p>
               <p>je uspešno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Repliko gospodu Jugu. Mislim, da je pozitivna, da bi lahko bil predznak tej
                  repliki, ker vse, kar je on rekel, sem rekel sam. Gre za gospoda Ferija Horvata.
                  Mislim, da smo jasno in glasno rekli, do kdaj je vprašanje, do kdaj bo trajalo
                  vlaganje denarja in kdaj se bo ta denar začel vračati. Točno v stilu dr. Rupla, ki
                  je rekel, to ni gospodarstvo, to je primitivizem. Mi moramo imeti takšno
                  gospodarstvo, ki bo prinaša-</p>
               <p>lo denar, in ne, ki ga bo non stop jedlo. Noben gospodarski učinek v tem zboru ne
                  more biti dokazan, da kadar non stop vlagajo neke denarje zato, da obdržimo 11
                  tisoč ljudi na delovnem mestu. Potem začnemo z druge strani računati, kaj bi teh
                  11 tisoč delovnih mest pomenilo na drugem koncu in kaj bi ta denar prinesel, če ne
                  gre. Moje vprašanje je v vseh teh razpravah in replikah, do kdaj bomo vlagali,
                  kdaj bodo sanirane, kdaj bodo te železarne sposobne same nositi vse obveznosti,
                  kot druga gospodarska podjetja in kdaj bodo vračale denar. Do kdaj?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Sedaj, gospa Lukačeva je prijavljena k razpravi. Ali sta drugi dve
                  roki repliki? Jelinčič, imate repliko? Gospod Pregelj, imate kaj? Razpravo?
                  Repliko?</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod Horvat je nakazal stvar, ki se je jaz trdno oprijemam pri tem, da
                  predlagam, da ne sprejmemo tega zakona. Namreč, dejansko v tem zakonu ne vemo, kaj
                  bo sploh kdo moral narediti za ta denar, ki ga bo dobil. Tukaj notri je napisano,
                  kdo bo dobil denar, koliko bo denarja dobil in kdo bo za vsem tem skupaj stal.
                  Potem pa samo, da je pač potrebno sproti posredovati izvode dokumentacije o
                  sklepanju in izvajanju pogodb iz prvega odstavka tega člena. To pomeni, da bomo
                  spet dobivali samo podatke o tem, kam je šel denar, ne pa, kaj bo iz tega narejeno
                  oziroma kaj je bilo iz tega narejeno. Pa saj to ni majhen denar, da ga mečemo
                  takole z lopato skozi okno. Premisli-</p>
               <p>mo. Ta zakon ni zrel, da gre skozi. Premislimo vendar že, če je tako kot je gospod
                  Horvat nakazal, da je vprašljiva sanacija železarn. Seveda je vprašljiva, saj to
                  že vsi vemo, da je vpraš-</p>
               <p>ljiva in ne da je le vprašljiva, da je celo sporna. Konec koncev, nič nismo dobili
                  od železarn. Nič. Še enkrat bom povedal. Podpi-</p>
               <p>sali smo trgovinski sporazum o prosti trgovini s Češko, kar pomeni, da nas bo
                  Češka v kratkem, v letu in pol, preplavila s poceni jeklom. Kaj bomo pa potem? Ali
                  bomo zopet dajali še dodatne desetine milijonov in milijonov, tako da ne bom
                  govoril v markah, ampak bom rekel stotine in stotine milijonov tolarjev za to, da
                  se bomo sproti izkopavali iz problemov in iz težav, name-</p>
               <p>sto da bi to storili danes. Res so nekateri rezi težki, ampak enkrat jih je treba
                  narediti. In če ima kdo gangreno na nogi, na palcu, je treba odrezati palec,
                  drugače gre noga in potem gre tudi glava.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram na izvajanje gospoda Kopšeta, ki se je spraševal, do kdaj
                  se bodo še pojavlja-</p>
               <p>li taki zakoni pred nami, ki v bistvu zadeve ne rešujejo, ampak zgolj gasijo
                  trenutna razmerja, nejasno postavljajo akterje te igre in hkrati tudi ni jasno,
                  zakaj se bo denar v resnici pora-</p>
               <p>bil. Mislim, da je odgovor zgolj en sam. Vlado je treba vprašati, kje ima program.
                  Pred časom, že skoraj leto bo tega, smo govorili o gradnji avtocest, o angažiranju
                  slovenske gradbene operative kot tudi gradbene industrije in zraven se je pojavilo
                  tudi železarstvo z izrednimi možnostmi, kolikor bi se ga pametno angaži-</p>
               <p>ralo. Od tega nič. Tudi nacionalni program še ni bil sprejet, ki bi lahko
                  omogočal, da bi dobilo v tem projektu stoletja v tej državi svojo vlogo tudi
                  železarstvo. In da bi bila tragedija še večja, se je del gospodarstva, ki
                  uporablja železarske izdelke, npr. Metalna, znašel v hudih težavah in praktično v
                  kolapsu. Od vsega tega v bistvu resnično upravičeno spraševanje gospoda Kopšeta do
                  kdaj še, če ne bomo reševali takih in podobnih proble-</p>
               <p>mov s konkretnimi programi. Ne zadošča le finančna sanacija niti najemanje
                  kreditov, če ne bodo te železarne imele trga tudi na domačem ozemlju, in ravno
                  gradnja avtocest je taka priložnost. Dovolite čisto subjektivno pripombo,
                  znameniti odsek Čebulovica - Razdrto, ki je že dve leti zgrajen do konca, razen
                  dveh viadu-</p>
               <p>ktov, čaka na prva vozila, bi bil verjetno že zgrajen, če bi uporabili
                  velikoprofilne nosilce iz jekla. Veliko hitreje, kot je možno to vlivati s sedanjo
                  tehniko z betonom. Pri nas se v te posle ne gre, pa imamo sposobno gospodarstvo,
                  recimo, Metalna je bila sposobna take stvari delati. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Po obilici replik, ki ste jih poslanci imeli, bi dodala kratko
                  razpravo, po kateri upam, da jih bo še več. Menim, da je tudi - oprostite, še to
                  vam bom povedala, da ne mislim razpravljati o tem, kam bi denar lahko šel, ker
                  dejstvo je, da je denarja povsod premalo in tudi ne mislim razpravljati o tem, kaj
                  se je zgodilo 1992. leta, ali je bila ta odločitev pravilna ali ne, ampak predvsem
                  bom razpravljala na podlagi gradiva, ki nam je bilo predloženo.</p>
               <p>Menim, da je ta zakon, ki bi zagotovil sredstva za odplačilo kreditov za trajna
                  obratna sredstva in kreditov za izvedbo nujnih investicij v Slovenske železarne,
                  potrebno sprejeti. To predvsem iz razloga, ker je bil storjen prvi korak, ki je
                  veliko stal, in če je bil storjen ta korak, potem moramo storiti tudi drugi korak,
                  ki bo pripeljal problem h koncu. Ali pa se moramo spoprijeti s tem, da rečemo,
                  prvi korak je bil zgrešen, ne bomo naredili drugega, takšnega, kot predlaga sedaj
                  Vlada, vendar tudi v tem primeru mora biti predložena ustrezna rešitev. Menim, da
                  se Vlada s tem problemom ni ustrezno spoprijela.</p>
               <p>Poglejte, skozi celotno vladino obrazložitev veje neka velika lastna negotovost o
                  pravilnosti odločitev, predvsem pa velika površnost pri predstavljanju te materije
                  in nedodelanost problematike. Vam bom kasneje utemeljila, za kaj pravzaprav gre.
                  Čeprav gre hkrati za izjemno velika sredstva, ki jih bo zagotavljal proračun skozi
                  obdobje osmih let. Predvsem me motijo pavšalne obrazložitve Vlade. V obrazložitvi
                  se vseskozi ugotavlja, da imajo železarne vse več naročil, ki jih zaradi
                  pomanjkanja obratnih sredstev ne morejo izvajati, da se proizvodnja povečuje glede
                  na leto 1993. Gospod minister je povedal, da so slovenske železarne poslovale
                  polovico bolje kot leto prej. Vse to meni popolnoma nič ne pomeni. Kajti ni
                  vprašanje, da se proizvodnja dviga. To ni problem, zlasti, če se dela na zalogo.
                  Tudi to mi nič ne pomeni, če se dviga prodaja, zlasti, če prodajamo izdelke pod
                  ceno. Torej, osnovno, kar bi tukaj moralo biti, je to, da bi nam Vlada predložila,
                  če drugega ne, tiste oprijemljive parametre, na podlagi katerih bi bilo mogoče
                  sklepati, kako uspešno poteka dosedanja sanacija v posameznih družbah in bi nam
                  predložila vsaj bilanco uspeha za vsak mesec za vsako družbo, in sicer za obdobje
                  leta 1994. Zato sem predlagala tudi dodatni sklep k stališčem odbora v tem smislu.
                  To je eno.</p>
               <p>Če gremo še naprej h gradivu, bom rekla takole. Poslovno poročilo je napisano
                  sicer slabo, vendar govori o tem, da je slovenske železarne mogoče sanirati. Sedaj
                  se pa postavlja vprašanje, kako pravzaprav ta sanacija poteka. Torej, slovenske
                  železarne rabijo dvoje, finančno in tehnološko sanacijo. Finančna sredstva mora
                  priskrbeti država v zadostni količini, torej za obratna sredstva, tehnološka
                  sanacija pa mora posodobiti investicijo, mora posodobiti opremo in tehnološke
                  postopke, tako da lahko te družbe poslujejo konkurenčno.</p>
               <p>Postavlja se vprašanje: za uspešno sanacijo železarn se je potrebno opredeliti do
                  dveh vprašanj. Ali je predlagana višina za obratna sredstva v višini 33 milijonov
                  mark zadostna garancija? Naj nam to minister obrazloži, kaj bo ta višina prinesla,
                  mislim, konkretno naj opredeli učinek, ki ga bo ta investicija dala. Ali je
                  predlagana višina 28 milijonov mark za investicije zadostna za dosego
                  konkurenčnosti železarn? Tudi to naj mi kdo pove. Tukaj iz tega ne sledi. Naj
                  minister obrazloži sanacijski načrt in prevzame vso odgovornost za ta sredstva, da
                  bo sanacija iz teh sredstev uspela, oz. kako daleč bo uspela. Tudi to je ena od
                  opcij, ki mi je sprejemljiva. Kako nedodelana je strategija Vlade, nam gradivo
                  govori v mnogih točkah, pa bom navedla samo nekaj, da ne bom predolga.</p>
               <p>V gradivu na str. 7 je napisan sklep Vlade od 2.6.1994, da ne razpolaga s
                  potrebnim kapitalom, s katerim bi izvršila dokapitalizacijo Jekla Štore v višini
                  51 milijonov mark in bo v primeru, da potencionalni partner za nakup Jekla Štore
                  ne bo identificiran, potrebno ustrezno ukrepati. Mene zanima, kako, kakšna je vaša
                  vizija tukaj. Odpira se mi veliko vprašanj. Ali to pomeni, denimo - sprašujem vas
                  - da bo Vlada Jeklo Štore prodala in zahtevala od kupca dokapitalizacijo v višini
                  51 milijonov mark. To je ena možnost. Ali to pomeni, da je Vlada pripravljena
                  prevzeti to breme v primeru, da najde kupca, ki bi kupil Jeklo Štore po minimalni
                  ceni? Ali pa to pomeni, da bo Vlada Jeklo Štore zaprla, kar po besedah sekretarja
                  Baniča, v Delu je bilo to objavljeno 6.6.1994, pomeni, da ta železarski obrat ne
                  kaže nikakršne perspektive. Ampak vendar, v istem zakonu pa Vlada predlaga
                  investicijska sredstva, ki zajemajo tudi jeklarno Štore.</p>
               <p>Mislim, ti vaši ukrepi so zelo zelo kontradiktorni oz. predlogi. Potem nadalje.
                  Vidi se, da je bilo tudi neracionalno poslovanje v slovenskih železarnah. Na
                  strani 4 navaja gradivo, da imamo odkupljen nek know-how. Verjetno gre za licenco
                  oklopnega vozila pandur. Nič ne vemo o tem, vendar odkupljena je, ni pa še
                  ustanovljena družba, ki bi lahko ta program realizirala. Zanima me, kaj to pomeni.
                  Torej tudi s temi sredstvi, ki so bila na razpolago, se je v Slovenskih železarnah
                  neracionalno razpolagalo.</p>
               <p>Tretja stvar, ki pa mislim, da je najhujša in je iz tega zakona v celoti izpadla -
                  problem obresti. Ni govora o tem, kakšne obresti bodo dajale te banke, ki so se
                  sanirale v bistvu z železarskimi obveznicami, pod kakšnimi pogoji bodo kredite
                  dajali Slovenskim železarnam. Vemo, da je obrestna mera ena od glavnih determinan
                  uspešnega poslovanja v podjetjih. V preteklosti so bile zelo visoke obrestne mere
                  prav eden izmed glavnih vzrokov velikih izgub v Slovenskih železarnah. Ravno tako
                  je višina sedanjih obrestnih mer ena izmed glavnih determinant bodoče uspešne
                  sanacije slovenskih železarn, ampak v tem zakonu ni niti besede o tem.</p>
               <p>Namreč dejstvo je, da so tiste banke in to predvsem Ljubljanska banka - Gorenjska
                  banka Kranj, Ljubljanska banka - Splošna banka Celje in pa Ljubljanska banka
                  Koroška banka, ki so prejele obveznice Slovenskih železarn v skladu z zakonom o
                  jamstvu Republike Slovenije za obveznice, ki so bile izdane zaradi sanacije
                  slovenskih železarn, menda sedaj sanirane in so</p>
               <p>Prekinili smo točko pri razpravi poslank in poslancev. Želi še kdo od poslank in
                  poslancev razpravljati? <stage xml:id="Redna-23-1994-07-26.stage27">(Ne želi.)</stage> Gospod minister za gospdarske
                  dejavnosti, prosim.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Spoštovani! Dovolil bi si na kratko komentirati del razprave, ki je danes tekla,
                  iz preprostega razloga, da ne bi iz razprave sledil kakšen sklep, ki ga sicer
                  Državni zbor danes ne bo sprejel, bi pa se dalo nanj sklicevati čez čas, ko se
                  bomo verjetno znova vračali k Slovenskim železarnam. Najprej si ne morem kaj, tudi
                  zaradi tega, ker sem pač minister, ki je odgovoren za slovensko gospodarstvo na
                  neki način, da komentiram tisto, kar je bilo rečeno o izgubah in primitivizmu,
                  seveda kot neke vrste sinonima za izgube. V Sloveniji je v lanskem letu 27% vseh
                  slovenskih podjetij imelo izgubo. To pomeni, da tisto, kar smo govorili na to
                  temo, velja za teh 27% podjetij. V teh podjetjih je bilo 195.000 zaposlenih, kar
                  je 40% vseh zaposlenih. Celotne izgube v Sloveniji so bile 115 milijard tolarjev
                  in moram povedati, da 78% vseh izgub je nastalo v podjetjih, ki so še v družbeni
                  lasti. Zato bi vas lepo prosil, kadar se razpravlja o teh stvareh, nikar ne
                  obtožujmo ta podjetja, ljudi, ki so tukaj zaposleni, ljudi, ki garajo za zelo
                  majhne plače, da seveda predstavljajo primitivni del slovenskega gospodarstva.</p>
               <p>Moram pa povedati to, da je ta del gospodarstva zelo pomembno prispeval h
                  gospodarskim rezultatom, s katerimi se zdaj vsi hvalimo v Sloveniji. Industrijska
                  produkcija je v prvih petih mesecih naraščala za 5,8%, produktivnost za 14,3%,
                  realne plače za 5,6%, zaloge so se zmanjšale za 11,2%, izvoz povečal za 1%, uvoz
                  zmanjšal za 5%, investicije so se povečale za 26,7%. Tudi ta del izgubaške
                  ekonomije je prispeval k tem rezultatom. Dajmo, spoštujmo to gospodarstvo, ki je
                  vse to ustvarilo. To bi bilo prvič.</p>
               <p>Drugič. Stvar, na katero bi se rad obrnil, so razprave, ki so zahtevale vizijo
                  gospodarskega razvoja ali gospodarsko strategijo. V Vladi se pripravlja tak
                  koncept gospodarskega razvoja Slovenije, vendar bi rad opozoril na nekaj drugega.
                  Opozoril bi rad na to, da o nobenem od takih konceptov ne želim - kar pa ni
                  rečeno, da ne bomo - da govorimo o posamezni panogi ali posameznem podjetju.
                  Nobena strategija gospodarskega razvoja ne bo dobra, kolikor bomo vanjo pisali,
                  kaj se bo zgodilo s to ali ono panogo. In še slabša bo, če bomo vanjo pisali, kaj
                  se bo zgodilo s tem ali onim podjetjem. Vsega tega sodobne gospodarske strategije
                  nimajo. Gospodarska strategija naj prikaže panoge, ki imajo prosperiteto ali
                  depresijo v prihodnjih letih, naj pokaže, kako se bodo posamezni sektorji gibali,
                  kaj se bo dogajalo znotraj teh sektorjev in kako bo država reagirala na to, da bo
                  čimbolj uravnotežila razvoj in ga naredila čim bolj učinkovitega.</p>
               <p>Da pa bi govorili o posameznem sektorju, da bi se odločali, ali bo neko slovensko
                  podjetje obstajalo ali ne, ali bo neka slovenska panoga obstajala ali ne, lepo vas
                  prosim, to so pa časi, ki so minili in ne priporočam, da take gospodarske
                  strategije sprejemamo v Sloveniji. To pa ne pomeni, da se velikokrat, ko se lotimo
                  posameznih podjetij, ne vprašamo, ali je ohranitev nekega podjetja res samo
                  vprašanje podjetniške logike ali pa širše narodno gospodarske logike. Ekonomisti
                  vsi poznamo <q>"cost benefit"</q> analizo, ali kot Slovenci pravimo, analizo dobrobiti in
                  stroškov. Taka analiza dobrobiti in stroškov je seveda zlasti pomembna takrat,
                  kadar gledamo podjetje s strani davkoplačevalcev. Takrat se moramo vprašati, ali
                  obstoj nekega podjetja pomeni za davkoplačevalce manjši strošek, kakor pa če to
                  podjetje ukinemo. In to je tisto osnovno načelo. Ko se danes pogovarjamo, ne mi
                  zameriti glede na to, da se ne strinjam z nekaterimi razpravljavci, o Slovenskih
                  železarnah in ko se bomo jutri verjetno še o kakšnem slovenskem podjetju
                  pogovarjali tudi v tej dvorani, potem nikar ne zahtevajmo velikih strategij
                  razvoja slovenskega gospodarstva. Preprosto razmišljajmo o tem, kakšni so stroški,
                  če to podjetje ostane in kakšni so stroški, če to podjetje zapremo. Kadar bomo
                  ugotovili, da so stroški za davkoplačevalce manjši, če podjetje vzdržujemo sedaj,
                  če sedaj dajemo nekaj v podjetje, kot pa da ga bomo čez nekaj časa zaprli, potem
                  je seveda pametno, da rečemo da in da takšen denar tudi vložimo v tako podjetje.
                  To velja seveda tudi za ta primer slovenskih železarn, o katerih danes
                  govorimo.</p>
               <p>Mi imamo podatek, da je samo zmanjšanje zaposlenosti v Slovenskih železarnah, od
                  slabih 16.000 leta 1991 na slabih 11.000 v lanskem letu stalo 16,5 milijonov mark;
                  in to je čisti izdatek za brezposelne. Če primerjate številko, ki jo danes mi
                  tukaj prosimo, da jo določimo s tem zakonom in se seveda omejimo samo na en
                  strošek, to je strošek brezposelnosti, potem seveda vidite, kaj pomeni ta številka
                  proti samo enemu delu stroškov zapiranja Slovenskih železarn. To ni totalno
                  zapiranje, to je zreduciranje zaposlenosti.</p>
               <p>Potem bi vas prosil nekaj. Tu se delno obračam na razpravo, ki jo je imel gospod
                  Jelinčič. Ne gre seveda, ko se odločamo o stroških in dobrobitih takega podjetja,
                  ne gre samo za zaposlene. Ni to vprašanje, ali so to Slovenci ali niso Slovenci.
                  Gre za vprašanje popolnoma drugačne narave. Mi se tukaj odločamo predvsem kot
                  lastniki in ko se sprašujemo kot lastniki, ne gledamo samo o zaposlenosti. Tudi
                  gledamo na zaposlenost, ampak gledamo predvsem, kakšna je dodana vrednost, ki jo
                  takšno podjetje ustvarja. In dodana vrednost iz vsega tega, kar ste poslanci sami
                  povedali v tej razpravi, je zelo velika, ker ste nekateri omenjali zelo lepe
                  številke, ki jih ne bom ponavljal. Med drugim tudi številke, koliko so slovenske
                  železarne prispevale v državni proračun in koliko so iz tega proračuna dobile. Vse
                  te številke so bile danes tu že povedane. Če jih samo seštejete, boste videli, da
                  so slovenske železarne skorajda več vlagale v državni proračun, kot so iz
                  državnega proračuna dobile. Številna slovenska podjetja so v istih razmerah ali pa
                  delujejo v istih razmerah, kakor smo sedaj govorili. Takšen podatek velja za vsa
                  podjetja v Skladu Republike Slovenije za razvoj. To je tista <q>"cost benefit"</q>
                  analiza, ki jo moramo ocenjevati. Zelo hitro pridemo do številk, ki kažejo, da če
                  danes vložimo tolar, se nam bo to jutri obrestovalo v takih podjetjih, ne pa v
                  vseh.</p>
               <p>Način razmišljanja in presojanja o takih podjetniških problemih je takšen. Ne
                  iskati neke širše argumentacije v razvoju črne metalurgije, elektroindustrije,
                  barvne metalurgije itd. Takšne orientacije smo poznali v jugoslovanski praksi in
                  vsi dobro vemo, ki se z gospodarstvom ukvarjamo, kje smo pravzaprav takrat
                  končali.</p>
               <p>Tretjo stvar, za katero bi prosil, da jo razumete tudi z moje strani. Številni ste
                  govorili o tem, da naj jaz, kot minister, izjavim, kako bo program zagotovo
                  pripeljal do uspeha. Če pa bomo danes vložili teh 61 milijonov mark, potem bodo
                  jutri Slovenske železarne rešene. Lepo vas prosim, če bi to bilo tako, potem
                  gotovo ne bi bil minister, ampak verjetno eden najbogatejših ljudi na tem svetu,
                  ker bi bil čarovnik, ki bi vedel, kaj se bo jutri v gospodarstvu zgodilo.
                  Gospodarstvo je tveganje. Eno od bistvenih značilnosti gospodarstva je tveganje.
                  In če bi vedeli, kakšna bo usoda teh ukrepov, potem se tukaj sploh ne bi
                  pogovarjali. Zavedati se morate, in v svojem uvodu sem omenil zelo jasno, ti
                  ukrepi, ta vlaganja, ki jih tu prosimo, so za letošnje leto. To sem eksplicitno v
                  uvodu tudi povedal. Za drugo leto bomo zopet kaj rabili. Zato, ker se takšnega
                  primera ne da nikjer v svetu rešiti čez noč.</p>
               <p>Tu je bilo prej omenjeno podjetje Voest Alpine iz Avstrije. Bogatejša država z več
                  managmenta, v lažjih razmerah, z lažjim pristopom na svetovni trg, brez krize
                  jugoslovanskega trga in ne vem še kaj vse, kar udarja naše železarne, pa takega
                  problema ne rešujejo nič bolje, kot pa ga rešujemo mi. Ni mogoče zagotoviti
                  gotovosti pri takih projektih. Če bi bila gotovost, potem bi imeli centralnopanski
                  sistem, ne pa tržni sistem. Od mene ne morete zahtevati take gotovosti.</p>
               <p>Važno pa je to, da se postavimo na jasno hierarhijo pri upravljanju železarn. Mi
                  smo tu predstavniki lastnikov. Vsi, ki razpravljamo, razpravljamo kot kolektivni
                  lastnik Slovenskih železarn, ker so le-te v državni lasti. Postavljamo preko Vlade
                  upravni odbor. Upravni odbor postavlja management in to je ta hierarhija, ki jo
                  moramo spoštovati. Do mene je odgovoren upravni odbor. Direktorji so odgovorni do
                  upravnega odbora. Po tej hierarhiji se moramo vprašati, ali je bilo vse narejeno
                  ali ne. Če program Slovenskih železarn ne bo tekel, boste verjetno najprej vi mene
                  vprašali, še prej pa jaz upravni odbor in upravni odbor bo verjetno vprašal
                  managment. To je tista odgovornost, ki jo moramo zagotoviti, ki je normalna
                  odgovornost v vsakem lastninsko dorečenem sistemu.</p>
               <p>Mi smo v resnici potegnili zadnje čase nekatere kadrovske spremembe. Če mislite,
                  da je v slovenskem gospodarstvu preprosto dobili dobre kadre, se zelo motite. Iz
                  svojih izkušenj to lahko potrdim. Ni mogoče! Mariborski primer smo nekajkrat
                  razpravljali, če se spomnite sklepov glede mariborskega gospodarstva, smo rekli
                  ena glavnih značilnosti je, da dobimo kadre, ki bodo znali ta podjetja voditi pa
                  jih še vedno nimamo in jih ni mogoče dobiti. Mi imamo iluzijo, da so v Sloveniji
                  kadri kar tako na cesti in samo mi smo tisti grdi, ki jih ne poberemo in jih damo
                  Slovenski železarni. Ni jih, ni jih! Stvar je v tem, da dobiti dobre kadre je tudi
                  na nek način investicija, ki se lahko posreči ali ne. Upam, da je ekipa, ki je
                  sedaj, iz dneva v dan boljša, in da bomo s to ekipo lahko izvajali program, ki smo
                  ga pravzaprav pred časom začrtali.</p>
               <p>Četrta stvar, na katero bi rad opozoril. Koncept. Gospod Rejc je prej dejal
                  koncept je bil postavljen leta 1991. V osnovi je ta koncept še vedno - tudi
                  današnji koncept tisti, ki je bil postavljen 1991 leta. Takrat sta bila poudarka
                  dva. Poudarek je bil finančna konsolidacija železarn, ker je bila nujna, ker bi
                  drugače železarne šle v likvidacijo - stečaj in likvidacijo. Bilo je nujno pokriti
                  z 71 milijoni DEM izgube v letu 1991, bilo je nujno prevzeti zapadle obveznosti na
                  ravni 250 milijonov in bilo je nujno omogočiti minimalni zagon železarn z
                  jamstvenim kapitalom na ravni 72 milijonov DEM. To je bilo takrat tudi
                  narejeno.</p>
               <p>Drugi poudarek je bil trg, preusmeriti se na trg. Ena od značilnosti te reforme je
                  bila centralizirati železarne, ker so bile razmetane po raznih koncih in
                  pravzaprav se jih ni dalo na enem mestu reševati. Danes smo to fazo prešli in se
                  je poudarek premaknil na drugi konec. Zelo jasno je, da prodaja železarn v enem
                  kosu, ki je bila včasih ideja, ne pride v poštev. Tudi v praksi se je pokazalo, da
                  tako ni mogoče. To pomeni, da je potrebno že zaradi tega izpeljati
                  decentralizacijo železarn, in to se je tudi delno naredilo. Zelo jasno je, da z
                  enega mesta upravljati 11 tisoč delovnih ljudi, da tako rečem, v enem podjetju ni
                  mogoče učinkovito. Zato je potrebna decentralizacija in ta decentralizacija v tem
                  trenutku tudi teče. Zelo jasno je, da so krizna leta povzročala številne
                  tehnološke probleme, ki jih je sedaj treba sanirati, kar pomeni, da je danes
                  poudarek na tem, da se v bistvu reorganizirajo, da se parcialno privatizirajo, in
                  da se seveda tehnološko usposobijo železarne. Brez investicije, o kateri sem prej
                  govoril, v letošnjem letu take tehnološke posodobitve ni in smo dejansko prekinili
                  ta projekt sanacije o katerem smo govorili. Osnoven koncept sanacije je še vedno
                  tak, so pa premiki v posameznih poudarkih.</p>
               <p>Decentralizacija je seveda povezana tudi z vprašanjem lokacije Štore. Lokacija
                  Štore ni do konca dorečeno vprašanje. Mi smo poskušali lokacijo Štore, ki ima
                  bistveno večje izgube - prej sem govoril o izgubah na gotovinskem toku, to je 90%
                  izgub v metalurgiji v polletju letošnjega leta. Lokacijo Štore smo sprva poskušali
                  reševati z integracijo z ravensko lokacijo, pa se je to pokazalo, da je težko
                  izpeljati zaradi delne konkurenčnosti programa - vsaj moje mnenje je tako. V tem
                  trenutku iščemo rešitev, kjer bi lokacijo Štore poskušali premakniti iz Slovenskih
                  železarn, ker se nam zdi, da je to boljši način reševanje štorskega problema in
                  ker bomo samo na ta način našli ustrezne partnerje, ki bodo omogočili pokrivanje
                  tiste luknje, o kateri sem prej govoril. To je pa 51 do 52 milijonov mark. Zelo
                  jasno je, letošnje leto ne bomo na zeleni veji v Slovenskih železarnah. PHARE
                  študija, ki je bila za nas zelo pomembna, ker je to prva študija, kjer so nam
                  tujci zelo jasno povedali v zadnjem času, kakšne so razmere v železarni, pravi,
                  95, 96 na tistih lokacijah, ki so seveda že danes blizu zelene veje in 2000 na
                  tistih lokacijah, z vprašajem 2000 na tistih lokacijah, ki danes niso. Štorska
                  lokacija je recimo ena od teh iz PHARE študije. Seveda, pričakovati to, kar sem
                  prej rekel, da bomo s tem, da bomo s temi 61 milijonov mark danes dokapitalizirali
                  železarne in zadevo končali in bomo koncem leta na zeleni veji, je nerealno. Potem
                  se raje tega posla ne gremo. Take sanacije ni mogoče v tako kratkem času končati.
                  Potrebujemo čas za to sanacijo in potrebujemo ugodno okolje. Ni rečeno, da bo tudi
                  okolje. Prej je bilo točno rečeno. Ni rečeno, da bo okolje tako. Danes smo v
                  konjunkturi in to konjunkturo izkoristimo. Nekdo je prej rekel, da zamujamo z
                  zakonom. Moj predlog je bil hitri postopek. Zakaj? Ker so ti meseci sedaj
                  konjunkturni. Konjunktura ne bo čakala, dokler se bo slovenski parlament odločil,
                  pa sprejel ta zakon, pa bomo potem mi šli v investicije in povečanje obratnih
                  sredstev. Lahko da bo takrat konjunktura že v zatonu in v teh mesecih je pametno
                  konjunkturo izkoriščati. Zato sem prosil za hitri postopek pri tem zakonu.</p>
               <p>O velikosti investicije sem prej dejal. V glavnem izhaja iz strokovnih ocen
                  managementa in izhaja iz PHARE študije mednarodnih strokovnjakov, ki so te
                  številke potrdili. To so številke za leto 1994, še enkrat poudarjam. Te se samo
                  plačujejo skozi osem let. To niso številke, ki skozi osem let sanirajo Slovenske
                  železarne. So za letošnje leto, so pa seveda z načinom kreditnega financiranja
                  prolongirane na osem let. Drugače so pa številke iz PHARE študije, ki jo mi tudi
                  jemljemo kot orientacijsko študijo do leta 2000 investicije, samo investicije v
                  Acroni in Ravne 152 milijonov mark, Jeklo Štore 12,5 milijonov mark in Metal 22,4
                  milijone mark. PHARE študija ni tajnost. Vsi poslanci jo lahko dobite. Žal mi je.
                  V drugem branju jo bomo gotovo vsem ponudili, ker mislim, da tisti, ki se hoče
                  poglobiti v problematiko, dobi dobro informacijo iz PHARE študije.</p>
               <p>Tako da bi rekel, če tako razumete zadeve in pridete zelo hitro do sklepa, do
                  katerega smo tudi mi na ministrstvu prišli, da je takšen zakon v tem trenutku
                  seveda nujen. Če takšnega zakona ne bomo imeli, bomo zelo hitro sanacijo
                  Slovenskih železarn prekinili. Z zelo velikimi posledicami, tudi za
                  davkoplačevalce. Zato še enkrat, dovolite mi, v bistvu apeliram na to, da ta zakon
                  podprete. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše, prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujoči, kolegice in kolegi! Minister Tajnikar je na zelo prepričljiv način
                  govoril, vendar moram reči, uporabil je tudi nekatere metode, ki tudi ne izhajajo
                  iz sedanjega časa in tu je nekoliko demogogije. Prvič je spreobrnil besede
                  poslancev, med drugim tudi moje, govoriti o nekem gospodarstvu, ki ne prinaša
                  dobička, na 27% slovenskega gospodarstva. To še daleč ne drži. Sprašujem se na tem
                  mestu in dostikrat sem se že spraševal, koliko za to so takšne investicije in tako
                  oblečene investicije, kot so Slovenske železarne, kot je Talum Kidričevo, kot so
                  Tovarna dušika Ruše in ostale, preprečevale ostalemu gospodarstvu, ravno temu
                  ostalemu procentu, če to odštejemo, da ni moglo izplavati in da je še danes
                  izguba. To je ena stvar. Druga stvar, gospod minister, moram reči, da ste pozabili
                  na nekatere stvari. Železarne niso današnji problem. Tukaj sedi, sicer res
                  nekoliko yuppijsko, Liberalna stranka. Njena predhodnica ZSMS je ta problem
                  sprožila v letu 1988, letu 1989, v letu 1990, do konca Šinigojeve vlade. Vsem v
                  Sloveniji je popolnoma znano, ko so pač pod okriljem te organizacije skušali
                  preprečiti nove investicije v te železarne. To ste popolnoma izpustili. Ta problem
                  ni od danes. Ta problem se že dolgo obravnava in prej ali slej, nekdo mora v tej
                  državi reči in to noben drugi kot Vlada, kdo, kdaj in kako dolgo in koliko je
                  interes Slovenije, da obdrži eno vrsto industrije v taki obliki in v takem redu.
                  Nobeden ne govori v tem parlamentu o zapiranju železarn. Govori o delnem zapiranju
                  kvečjemu, o posodabljanju železarn, tistega dela, ki mora nekdo z analizo
                  prikazati, kateri del teh železarn bo prinašal dobiček, kar je stvar vsakega
                  gospodarstva.</p>
               <p>Gospod Tajnikar, očitno pozabljate - in niste toliko mladi, da se tega ne bi
                  spomnili - takratno vprašanje porabe električne energije železarn, Talum, današnji
                  Talum, bivšo Boris Kidrič, tovarno glinice in aluminija. Te stvari so bile v
                  prejšnjem sistemu in takrat tekoče. Že takrat je bil problem, je bilo vprašanje,
                  recimo da se obrnem na podobno stvar, to je današnji Talum, kam s haloškimi
                  delavci - demagoško vprašanje. Ti haloški delavci so danes v Halozah, na svojih
                  parcelah zemlje, kljub temu da nismo nič naredili in smo veliko investirali takrat
                  in še pozneje v ta Talum. Poglejte, koliko teh ljudi je odšlo, niti niso več na
                  borzi.</p>
               <p>Tako da tu sprevračanja besed ni in da se ne bi prepirali in da si ne bi skakali v
                  besede, bi vendarle še ostajal na svojem. Rad bi videl ta gospodarski načrt
                  Slovenije, ki nima nobene zveze z bivšim sistemom, globalni načrt, smeri razvoja.
                  Ne gre za to, ali bomo imeli metodologijo, ali ne bomo imeli metodologije, ali
                  bomo imeli industrijo, ki je za Slovenijo, ki je lahka, kot je moj kolega Jelinčič
                  govoril, ki je primerna temu prostoru in tem ljudem. To zahtevam od Vlade. Nismo
                  še negirali tega kredita. Nobeden od nas govornikov, ni absolutno negiral kredita.
                  Vendar, kot upravljavec, ker ste me imenovali kot enega izmed teh skupinskih
                  upravljavcev, se pa sprašujem, kako dolgo bomo dajali denar, in vedno v enakih
                  nagovorih in praktično z istimi besedami non-stop izgubljali denar s tem
                  izgovorom, da je vprašanje 11.000 delavcev, da je vprašanje ne vem kakšnega
                  gospodarstva. Hvala lepa za sedaj.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič. Prijava. Ali imate repliko? Gospod Rupel, prosim.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Mislim, da se
                  razumemo, ni dobro, da bi se podcenjevali, predvsem mislim, da ne bi bilo dobro,
                  ko bi člani Vlade podcenjevali inteligenco poslancev, ali pa da bi se med seboj
                  podcenjevali. Gospod Matuš prihaja z Jesenic, seveda bo branil železarne, gospod
                  podpredsednik Topler prihaja s Koroške, kjer je Železarna Ravne, jasno, da bo branil železarne. Gospod minister prihaja iz Vlade, od koder je ta zakon, jasno,
                  da bo branil zakon in jasno, da bo branil Vlado. On brani svoje ministrstvo, brani
                  svoj denar in seveda za to, da ga brani, uporablja vsemogoče zelo doneče in
                  bleščeče besede.</p>
               <p>Kar sem želel vprašati tukaj v svoji dopoldanski razpravi je, da nam Vlada pove,
                  katerega leta bodo Slovenske železarne začele prinašati dobiček? Kdaj se bo račun
                  izravnal? Mislim, da ima parlament pravico to izvedeti. Nisem rekel, da ni treba
                  dati tega kredita, najbrž ga bomo dali, najbrž bo ustrezno število poslancev za
                  to, da se ta kredit da, ampak mislim, da bi bilo zelo dobro, ko bi ta Državni zbor
                  vendarle vedel, s čim mora računati, koliko denarja bomo morali dati prihodnje
                  leto, pa naslednje leto, pa naslednje leto? Lepo prosim, gospod minister, povejte
                  nam, koliko bo to stalo slovenske davkoplačevalce? Zaenkrat slovensko železarstvo
                  stane davkoplačevalce in mislim, da imajo poslanci in Državni zbor pravico
                  izvedeti koliko to stane? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Bojim se, da ne bom povedal kaj
                  bistveno novega, ampak kljub vsemu sem se prijavil k besedi, ker moram reči, da
                  sem danes zopet v eni od tistih zelo neprijetnih situacij, ko se me na nek način
                  postavlja pred dejstvo, da se odločim o nekaterih zadevah, o katerih nisem dovolj
                  in povsem seznanjen. Zakon sem dobil v sredini prejšnjega tedna, in sicer od
                  kolega Kopača, ki je imel neke fax izvode. Odbor za finance ga je prvič obravnaval
                  v četrtek zjutraj. Drugič ga je obravnaval v ponedeljek zjutraj, vmes smo imeli
                  ves čas zasedanje parlamenta z nekaterimi zelo pomembnimi točkami. Preprosto moram
                  priznati, da sem v situaciji, ko težko strokovno ali pa argumentirano ali pa zelo
                  poglobljeno rečem, da bom za ali pa da bom proti tem 33 milijonom DEM. Gospod
                  Tajnikar govori o <q>"cost benefit"</q> študiji. Rad bi jo videl kot poslanec. Rad bi
                  videl, da bi bila ta študija podvržena neki kritični presoji, da bi videl, ali so
                  tudi tiste stvari, ki morda mene zanimajo, zajete v tej <q>"cost benefit"</q> študiji.
                  Ali so zajeti neki eksterni stroški, recimo, ekološke narave, ali so zajeti neki
                  drugi stroški? Skratka, te študije nisem videl. Ne vem, ali jo je kdo drug videl?
                  Minimum od minimuma, če hočem dati glas za tak zakon je, da bi imel vse potrebne
                  podatke za odločanje. Poglejte, kot parlamentarcu, če že nimam časa, da se
                  strokovno poglabljam v nekatere zadeve in da se pogovarjam z nekaterimi ljudmi, mi
                  mora biti gradivo posredovano na nek transparenten način, predvsem pa na tak
                  način, da bom imel zadeve opcijsko posredovane. V tem gradivu je samo ena varianta
                  in sicer varianta ali bomo dali 33 milijonov ali pa konec sanacije in bankrot.</p>
               <p>Prepričan sem, da obstajajo tudi vmesne variante, ampak teh vmesnih variant ni
                  videti, ni jih slutiti, verjetno se da ta proizvodnja na nek način zreducirati,
                  prestrukturirati. Lahko se odločimo, da v železarstvu ne bomo imeli 11.000
                  zaposlenih, ampak 5 ali 8 tisoč. Ni izdelanih variant, ki bi sledile iz tega, kaj
                  če tega kredita ne damo oziroma kaj če ga damo samo pol itd. To postavljanje
                  out-put se mi zdi na nek način izsiljevanje.</p>
               <p>Naslednja zadeva. Minister eksplicitno pred vsemi nami pravi, in verjamem mu, da
                  ne more nič drugega povedati, da s tem zgodba o železarnah definitivno še ni
                  končana in da pride pred nas, če ne še letos pa že naslednje leto. To je stavek,
                  ki ima veliko težo in pod hipoteko tega stavka dajati glas za 33 oziroma kot
                  kolegi pravijo, še enkrat več milijonov mark, je zelo rizično dejanje. Strinjam
                  se, da tudi ta gospodarska strategija ne bo rekla, da je treba zapreti to in to
                  podjetje, vendar mislim, da do nekih strateških odločitev, ali bomo v Sloveniji
                  spodbujali in razvijali zadevo kot je železarstvo, na neke take dileme pa bo že
                  mogla dati neke okvirne odgovore. Dejstvo je, in naj to kdo interpretira kakor
                  hoče, kar je gospod Rupel rekel, da je to zelo velik poseg države v posel. To je
                  popolnoma jasno in na tem zboru imamo še en zakon, Papirnico Radeče, in sem
                  prepričan, da za eno tretjino izgubašev lahko naredimo lex specialis in preprosto
                  to državo zapravimo.</p>
               <p>Se opravičujem tako gospodu ministru kot vam, poslancem, da ta moj ugovor ni bolj
                  strokoven in da ni bolj poglobljen, ampak na osnovi tega, kar imam danes pred
                  sabo, svojega glasu za ta kredit ne bom dal. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Pričakoval sem, da bo prišel
                  gospod Kopač gor, ker dosledno cenim, mogoče, da še pride, ker ta razprava še ni
                  zaključena. V glavnem razprava v tem smislu, ta Državni zbor je zelo odgovoren za
                  vsak tolar, ki ga porabi oziroma ki ga da. Ker gre tu za zelo veliko vsoto, je to
                  toliko bolj, je to točka, ki izziva takšen nastop.</p>
               <p>Tu moram reči, da tudi cenim pozicijo ministra, ki je prišel sem in je rekel, da
                  predlaga, da to sprejmemo, ampak vam sploh ne zagotavljam, da bo zaradi tega
                  železarstvo izplavalo. To je v bistvu korak naprej od tistega, kar se je dogajalo,
                  še preden smo prišli sem. Takrat, ko so bile prve investicije ali prve velike
                  investicije narejene, nekje konec 80-tih let ali pa v sredini 80-tih. Takrat je
                  bila skopana ta črna luknja.</p>
               <p>Razumem tudi nekatere moje kolege, ki iz različnih razlogov podpirajo ta projekt
                  in imam to neprijetno izkušnjo, da vsake tri ali štiri leta železarstvo tako rekoč
                  pade v komo in potem sledi močna transfuzija denarja. Pa tudi ta logika nekaterih
                  poslanskih kolegov, ki pravijo, saj ste vi krivi, vi ste že leta 1992 dali denar.
                  S tem boste zapravili tisto, kar ste leta 1992 dali. Morate dati tudi v letu 1994.
                  Vsak od teh reznov ima določeno logiko. Pridružujem se kolegu Leniču in ne morem
                  glasovati za tak predlog. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Gospod minister je tudi mene povlekel za besedo iz moje razprave. Strinjam se, da
                  je gospodarstvo res tveganje, vendar pa minister, ki predlaga zakon, vsaj
                  podpisani ste, mora biti vsaj toliko čarovnika, da lahko pove, kaj se bo zgodilo z
                  vložkom 61 milijonov mark oziroma s sredstvi 61 milijonov mark, ki jih bomo
                  spustili v Slovenske železarne in kaj lahko iz tega pričakujemo. Če smo storili
                  prvi korak, se strinjam, moramo storiti tudi drugega. Vendar pa mora ta drugi biti
                  mnogo bolj transparenten kot so bili doslej. Ta zakon je potrebno, preden se sploh
                  naprej lahko še odločamo, dopolniti z določenimi podatki. Nič drugega.</p>
               <p>In še to, gospod minister. Postavila sem to vprašanje, kdo bo odgovarjal za
                  uspešno izvedbo sanacije Slovenskih železarn, če sedaj Slovenskim železarnam
                  omogočimo teh 61 milijonov mark. To, kar ste mi rekli, da samo management s
                  svojimi delovnimi mesti, je za mene mnogo premalo, kajti 61 milijonov mark in
                  delovna mesta managementa, veste, to ne gre skupaj. Bom zelo premislila, ali bom
                  sploh dala glas k temu zakonu, če ni ustrezne garancije in Vlada ne prevzema
                  določene obveznosti, da bo garantirala uspeh.</p>
               <p>Povejte, kdaj bodo s tem vložkom Slovenske železarne prišle v črne številke. In še
                  nekaj, ali bo še kaj potrebno dodati, da pridemo do črnih številk. To me
                  zanima.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani, imam repliko na gospoda Šešerka. Res je, 1992. leta
                  je prejšnji parlament sprejel zakon, v katerem so bila odobrena finančna sredstva,
                  mislim, da okrog 71 milijonov mark, kjer so se sanirale banke, gospod Šešerko. Ta
                  denar so dobile banke, ki se danes lepo trkajo po prsih, da imajo denar in zopet
                  lepo dajejo kredite pod R + 20, 25 itd. Železarstvo pa je med tem časom odpuščalo
                  delovno silo. Torej, če še enkrat povem, praktično ni bila nobena sanacija. Ne
                  zatiskajmo si oči. Bila je samo sanacija bank, ne pa železarn. Če bi takrat v
                  bistvu denar namenili direktno železarnam, bi verjetno bilo stanje drugačno kot je
                  danes. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani predsednik, gospe in gospodje! Kakorkoli se trudimo ali pa se bomo
                  trudili, mislim, da je že v predlogu sklepov polno nakazanih zahtev, ki jih mora
                  predlagatelj zakona napraviti za drugo obravnavo. Torej smo v prvi obravnavi in
                  mislim, da se je treba tudi tako ravnati. Zdaj, kdo bo odgovoren za to delo? Mislim, da je bilo prej jasno povedano iz ust gospoda ministra. Odgovorna ekipa,
                  ki se ve, katera je, in seveda je odgovorna tudi Vlada, da se ta zadeva
                  izpelje.</p>
               <p>Ko rešujemo podjetja, je večno vprašanje trga. Če smo prej slišali, kar sem vam
                  tudi povedal, da naročila so in da imajo celo 95 do 100% naročeno proizvodnjo za
                  tekoče leto, potem se človek, ki malo pozna industrijo, vpraša, kaj bi še hoteli.
                  Mislim, da so naročila glavni del, tisti, ki nam pomeni neko garancijo. In če
                  boste uspeli dobiti naročila iz najbolj zahtevanega trga Nemčije, Italije,
                  Avstrije, Združenih držav Amerike in podobno, potem se mi zdi, da so velik premik
                  napravili.</p>
               <p>Naslednja stvar. Če je zdaj stanje po podatkih, ki smo jih tudi prej povedali,
                  bodisi, da so že v prvem polletju izvozili za 180 milijonov mark proizvodov,
                  pomeni, da je treba te proizvode kreditirati, ker ima proces proizvodnje določen
                  čas in da je glavni problem sanacije Slovenskih železarn ravno v tem, ker je
                  pomanjkanje denarja. Kdo pa je te železarne tako rekoč spravil na hrbet. Menda ja
                  banke. Pri tistih obrestih, ki so bile in poznamo, kakšne so bile številke, so
                  lahko bili tako grozni dolgovi in terjatve s strani bank. Na osnovi tega se je v
                  bistvu ta sanacija tudi izvršila. Izvršila se je, za moje pojme to ni pravilno.
                  Kljub temu se je sanacija izvršila in del procesa je storjen. Banke so postale del
                  rednega bančnega sistema, kot Banka Slovenije, ki določa, kakšen bo režim.</p>
               <p>Samo primer, leta 1991 in leta 1992 so se jeklarne oziroma topilnice usmerile v
                  to, da so delale ob sobotah in ob nedeljah, ko je bil tok po žicah: takrat, ko
                  tega skoraj nobeden ne uporablja. Da bi si to leta 1985, leta 1987 kdo izmislil in
                  rekel železarjem, da bodo delali ob sobotah in ob nedeljah in ponoči, bi rekel,
                  veste pojdite se kar solit. To se je zgodilo že leta 1991 in 1992. Ne samo to,
                  polovično se je zmanjšal odjem električne energije v najbolj ugodnem času. To so
                  stvari, ki so dejstva. Morda so bila preskopo predstavljena. Ta investicija je
                  tisti del, ki pomeni prilagoditev tržnemu povpraševanju in ki ga je ta mednarodna
                  študija PHARE nakazala.</p>
               <p>Mislim, da je prav, da je gospod minister zagotovil, da bomo dobili to študijo in
                  bomo videli, kako to kaže. Jaz jo poznam. Kaže, da je pač pogled resnici v oči,
                  zelo trda in zelo, bi rekel, neusmiljena in ne meneč se, kdo je kdaj kje zraven
                  svetil in zraven stal, ampak tako je. Hoteli so to situacijo današnjega našega
                  problema, jeklarstva v Sloveniji, osvetliti v svetu, in seveda na osnovi tega so
                  povedali, kaj bi bilo treba napraviti. Če smo to študijo plačali in z namenom, da
                  bi se ta zadeva čimprej naredila, potem je treba najbrž tu nekaj upoštevati.
                  Vendar morate vedeti, da so bile že narejene najmanj tri, štiri študije v
                  preteklih letih in vse so ostale v predalih. Zakaj? Ker so rekli, pustimo to pri
                  miru. Vendar, če se hočemo lotiti posla, so potem v tem primeru ljudje poklicani,
                  odgovorni, mednarodni strokovnjaki in ti so nam pokazali, po kateri poti.
                  Kakorkoli obračamo to zadevo, ne glejmo samo teh treh dolin, ki so. Nisem niti iz
                  ene doline in me to nič ne veže, ampak poznam situacijo, in vem, kakšna je. Vem,
                  da se kar naenkrat nekaj ne da v čisto drugo spremeniti. Vem, da tu ni ameriška
                  ekonomija, ko se lahko tam v Pittsbourghu ali pa v Clevelandu nekaj dogodi, pa se
                  Amerikanci selijo sem in tja in seveda se zapolni z drugimi programi. Skratka, ta
                  način življenja je pri njih povsem jasen in je seveda nekaj drugega kot je pa to v
                  Sloveniji.</p>
               <p>Skratka, gre za čisto specifičen primer, ki ga vsi poznamo in ki ga lahko poznamo
                  in seveda, ki ga bo treba tudi rešiti. Poudarjam pa tudi to, kot davkoplačevalec
                  oz. kot se radi lovimo, kot, češ, davkoplačevalci. Analiza je povedala, da je
                  gotovo bilo več davkov plačanih, kot je bilo pa danih garancij, ki pa še niso bile
                  vnovčene na račun teh kreditov, brez katerih izvoza ne more biti. Zdaj vas
                  vprašam. Včasih, ko smo poslovali, so rekli na banki, ja, če imaš izvozno pogodbo.
                  Prinesi, pa ti bomo dali denar. Kaj pa zdaj? Nobeden te ne <q>"povoha"</q>. Nobeden te
                  ne, po domače rečeno, vzame resno. Mislim, časi so taki in če ne bomo mi, mi kot
                  soodgovorni in tudi del te države, za ta podjetja, za katera smo se odločili, da
                  bomo lastnik, to najbolj abecedno zadevo rešili, potem ne vem, kje je naša
                  odgovornost. Ne glede, da se lovimo in ne vem kako govorimo o teh naših
                  davkoplačevalcih. Sedaj je ta slovenska ekonomija dokazala, da premore, ker gre
                  proračun skozi. Naj samo to povem, leta 1991, 1992 je bila poraba mnogo manjša, pa
                  je še ostalo. Tako, da mislim, da glede tega, kdo kaj porabi, se raje nase
                  obrnemo. Hvala. In zato bom podprl seveda ta zakon.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš, ali ste imeli repliko? Pa gospod Jelinčič tudi. Najprej
                  gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Imam repliko, gospod Rejc in mislim, da je ta trditev malo
                  neumestna, da samo zadnji dve leti delajo železarji ponoči in v nedeljo. Jaz vas
                  lahko spomnim, da v železarstvu obstaja tarifni sistem, kot v ostali državi in v
                  času male tarife je električna energija precej cenejša. Medtem kot je prej, ko je
                  bil še konični sistem, ki ga zdaj ni več, je ta sam vzpodbujal, da se je v glavnem
                  delalo ponoči, ko ni bilo konice in ko je bila nižja tarifa. Še prej, pred
                  elektropečmi, je bila pa kontinuirana proizvodnja v Martinovih pečeh in plavžih,
                  tam pa dejansko ni bilo možno ustaviti teh peči. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Gospod Rejc je rekel, da je 90% proizvodnje pokrite z naročili in vendar
                  sem prepričan, da gospod Rejc kot strokovnjak za gospodarstvo točno ve, da ni
                  rečeno, da naročila prinašajo profit. Naročila lahko prinašajo tudi izgubo. Z
                  naročili se samo zapolnjuje delo samo. Glede vprašanja, ki si ga je gospa Lukačeva
                  postavila, koliko bo pravzaprav stal ta kredit Slovenijo? Če pogledamo, najprej
                  okrog 5 milijard SIT glavnice, potem odplačilo obresti mogoče vsaj 2, 3 milijarde
                  mogoče tudi 4 ali 5 milijard SIT, in čez čas se bomo v dveh letih tukaj zopet
                  pogovarjali o isti stvari, ker bo verjetno že naslednje leto potrebna zopet
                  injekcija, približno v enaki višini. To se bo ponavljalo iz leta v leto, zadeva bo
                  vedno bolj tonila in vedno bolj bomo zadolženi. Ampak zato, da si bomo nekako
                  zamazali oči, bomo pripravljeni dati še kakšen dodaten kredit, pa se bo to
                  preneslo na naslednje leto. Mislim, da to nikakor ni smiselno in jaz bom glasoval
                  proti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug, ali boste razpravljati? Gospod Horvat. Da, prosim.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Malo bi apliciral na to zadevo. V prvi skupščini, ne vem, leta 1991 ali kdaj je
                  bilo, sem tudi jaz vložil protiželezarski amandma v zboru občin in takrat se je
                  nekaj časa zadeva zavrla, ker se ni uskladila, ker smo imeli tisti sistem, saj
                  vemo kako - letni sistem, da so uskladili. Vendar sedaj podpiram ta zakon oziroma
                  to zadevo iz preprostega razloga, ker če se je Slovenija odločila, da bo te
                  železarje reševala, potem ne bomo že v prvi fazi zablokirali in dobesedno uničili
                  to zadevo. Saj imamo še čas, recimo, stvari speljevati naprej in tudi program,
                  kjer ste zahtevali profite itd.; jasno bodo prišli.</p>
               <p>Druga zadeva pa je za mene politično vprašanje. Čisto tako se bom vprašal, kaj
                  bomo ponudili oziroma Državni zbor, če bomo tako vehementno uničili to zadevo
                  danes ali jutri, kaj bomo Korošcem, Jeseničanom itd. alternativno ponudili zadevo,
                  ker to ne gre čez noč in tako vehementno uničiti neko zadevo, potem je politično
                  vprašanje, kaj tem ljudem ponuditi, da bodo preživeli? Samo to, hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod Jug! Pri tej zadevi gre za uničevanje slovenskega gospodarstva in to je
                  tista zadeva, ki je pomembna.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Prepričan sem, da je preveliko tveganje, da bi lahko danes ob tem predlogu zakona
                  rekli ne! Tega si ne upam, in te odgovornosti ne upam in ne želim sprejeti. S tem
                  bi dejansko pokopali sanacijo, za katero se je slovenski parlament odločal pred
                  dvema letoma, dal zanjo toliko sredstev, ampak ne železarnam, zato da bi se lahko
                  izvajala sanacija, dejansko dal sredstva do 250 milijonov mark za sanacijo bank.
                  Vprašam, kakšen je narodnogospodarski račun, da se odločimo pod firmo sanacije
                  železarn, zato da dejansko saniramo ali pa deloma saniramo banke, sprejmemo za
                  železarne garancijo države za obratna sredstva, ki pa so jih do sedaj, tudi
                  železarne odplačevale. Noben tolar te garancije do sedaj ni bil vnovčen in to je
                  tudi eden od znakov pozitivnih sprememb v teh železarnah. Tudi iz proračuna ni bil
                  dan noben tolar dejansko za prestrukturiranje železarn, sedaj pa bi kar naenkrat
                  zaprli pipico in bi rekli, nič naprej. Potem je to dokaz, da je bila ta odločitev
                  takrat napačna in tudi zavajajoča za slovenskega davkoplačevalca in da ne govorimo
                  tudi o delavcih, ki v teh železarnah delajo. Pa s tem nočem dajati nobenih
                  vrednostnih sodb za takratno odločitev, ne pozitivne ne negativne. Dejstvo je, da
                  je bila taka odločitev sprejeta. Sprejeta je bila zelo hitro in zelo lahkotno.</p>
               <p>Pozitivno v današnji razpravi pa je, ko se gre v vsebino samega zakona in ko se
                  poskuša spremembo z dopolnitvami zakona in z dodatnimi sklepi predvsem vplivati na
                  to, da bi se nadaljnji proces te sanacije, kolikor lahko država kot lastnik
                  oziroma Vlada in pa seveda kot managment na njega vpliva, da se zagotovi naprej
                  čimbolj kvalitetno sanacijo.</p>
               <p>Če imamo zelo tehtne pomisleke ob tem, in se dejansko vračamo na prvotno odločitev
                  pred dvema letoma, potem je najmanj, kar je potrebno narediti, ne zavrniti zakon
                  ampak sprožiti postopek za ponovno preverjanje pravilnosti te odločitve na osnovi
                  do sedaj znanega iz študij, ki so bile narejene in tudi iz samih empiričnih
                  izkušenj iz samega poslovanja železarn in preveriti odločitev in imeti pogum, če
                  bomo imeli za to argumente, da to odločitev spremenimo in se odločiti za
                  likvidacijo železarn. Potem je potrebno stvar tako postaviti. To je potem tudi
                  odgovorna in tudi narodnogospodarska edino pravilna odločitev. Nekdo bo potem
                  prevzel odgovornost za posledice. Mislim, da bi bilo to neodgovorno. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Ne razumem gospoda Horvata, ki pravi ponovno preverjanje. Ali to pomeni, do
                  takrat, dokler ne bomo preverjali, kar lepo poklonimo pet milijard tolarjev
                  nekomu. Moram povedati, da na takšne papirje, kot je to poslovno poročilo, je
                  krasno, če država daje denar. Tukaj ni niti enega poglavja o tem, kaj bodo
                  naredili, kakšni so načrti, kakšni so plani, kaj naj bi se dogajalo. Piše pa
                  poslovne aktivnosti Slovenskih železarn v polletju leta 1994, proizvodnja,
                  proizvodno tehnični kazalci poslovanja, proizvodni kazalci predelovalcev, nujne
                  investicije v metalurških družbah, prodaja, finančna problematika, kadrovsko
                  prestrukturiranje in organizacijsko statusno spremembe. In vendarle sanacija traja
                  že dve leti oziroma več. Kaj pa so do sedaj naredili, če tu beremo iste zadeve,
                  kot smo jih brali pred dvemi leti? In ravno tako tukaj ni nič napisanega kaj bo
                  kdo naredil, kot takrat ni bilo nič napisano. Vedno bolj sem prepričan, da gre za
                  mašenje nekih čudnih lukenj, in da denar izginja vse kam drugam kot v kaj
                  pametnega. Vsaj sam ne morem potrditi kaj takšnega. To bi samo kazalo, da nimam
                  nobenega odnosa niti do nacionalnega gospodarstva niti do našega denarja. Nisem za
                  to, da se denar meče kar tako čez okno. In glede na te papirje, je to metanje
                  denarja skozi okno. Tu ni niti ene konsistentne zadeve, na katero bi lahko obesil
                  in bi rekel, <q>"fino"</q>, čez deset let bodo železarne profitirale toliko in toliko.
                  Tukaj piše samo, kaj bomo dali in dejansko niti izračuna ni, koliko bo morala
                  Slovenija plačati na ta kredit. In to je zelo različno. Lahko je 2 milijardi več,
                  mogoče pa bo potrebno 12 milijard več plačati. Tu notri nič ne piše; ne pogoji, ne
                  kam, ne kdo bo vračal, ne kdo bo odgovarjal in potem bomo dvignili roke in bo
                  stvar spet rešena. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da se kar vrstijo dnevi, ko
                  imamo težave za težavo pri odločanju o takšnih ali drugačnih sredstvih. Včeraj smo
                  porabili ves dan, da smo vendarle na koncu izglasovali v drugem delu, sredstva,
                  tudi investicijska sredstva, sredstva proračuna za izgradnjo univerzitetne
                  knjižnice, rekli smo državne knjižnice, ki se bo gradila v Ljubljani.</p>
               <p>Kakor koli smo drug drugega prepričevali in si dokazovali, kaj ta knjižnica
                  pomeni, kakšna naj bo in komu vse bo služila. Na koncu je bila odločitev za 6,9
                  milijarde, ki bo poseglo v to področje. Moram reči, da sem v velikih težavah danes
                  že drugič. Ko smo včeraj sprejeli odločitev, o denarju, ki gre za izgradnjo
                  knjižnice, nimam nič proti njej, da ta knjižnica ni v naši državi potrebna. Ko
                  poslušam to razpravo, me notranje muči in na nek način obtežuje. Obtežujejo me ti
                  delavci v Štorah, na Jesenicah, v Ravnah na Koroškem, ko jih gledam in vidim v tej
                  železarni, v eni ali drugi, gre prav tako za sredstva iz tega proračuna, kot so
                  šla včeraj za to knjižnico in smo jo izglasovali. Gre tukaj za zagotavljanje
                  sredstev iz proračuna v osmih letih za odplačilo glavnice za najete kredite. Imam
                  na nek način v sebi težko, moralno vprašanje. Kaj naj danes storim pri tej
                  odločitvi, ko gre za vprašanje dela teh delavcev? Hkrati se sprašujemo, kdo bo te
                  kredite vrnil, kako se bodo ta sredstva oplemenitila ali se bodo ali se ne bodo?
                  Tu je jasno povedano, odprto in odkrito. Država bo prevzela odplačilo anuitet. V
                  tem je ta problem našega glasovanja in naše odločitve.</p>
               <p>Pravim, težko je prevzeti odgovornost, da takšen zakon zavrnemo. Gotovo je težko
                  prevzeti odgovornost pred temi delavci. Res je, da na nekaj zahtevanih vprašanj ni
                  jasnih odgovorov. Pogrešal sem včeraj, pogrešam na nek način danes, ne to, kar je
                  včeraj povedal minister za knjižnico. Tukaj imamo tudi ministra za področje tega
                  dela gospodarstva, ko je jasno povedal svoja videnja o tej ali oni gotovosti
                  oziroma naložbi tega denarja.</p>
               <p>Mi bomo morali priti do tega, kar je včerajšnja razprava pokazala. Odgovornost
                  bomo morali imeti pri vseh teh zadevah celotne Vlade. Mi ne moremo, nam nič ne
                  pomeni, če bomo čez nekaj časa tega ali drugega ministra odstavili zaradi
                  odgovornosti, ker se stvari niso izpeljale, ker je bil denar zavožen, ker je bil
                  denar porabljen nepravilno. To nam nič ne pomeni, če se razrešuje ministra za
                  ministrom. Gre za odgovornost in jo bomo morali pri vsaki taki investiciji terjati
                  od vladajoče ekipe in za tem bo moralo v bodoče stati, osebno menim, celotna
                  Vlada. Če bo prišlo do težkih razmer, ne gre za vprašanje ministra, potem mora iti
                  za vprašanje in oceno celotne vladajoče ekipe, kako ravna pri teh zadevah.</p>
               <p>Sam bom skušal po svoji vesti pri tej odločitvi ravnati tako, da bom videl tudi
                  delavce v teh železarnah, ki imajo uprte oči tudi v nas, kaj bomo storili. Ali
                  bomo vse tukaj zavrnili ali bomo pripravljeni razumeti težke probleme, s katerimi
                  se srečujejo tudi te železarne.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Trije poslanci iz Slovenske nacionalne desnice smo trije glasovi. Toda, ko gre v
                  parlamentu, ko so mnenja deljena, ko je vprašanje kaj bo uspelo, potem tudi trije
                  ali pa en glas sam pomeni odločitev. Poslušali smo to razpravo in nas ni še nihče
                  prepričal, da je pametno in pravilno, da glasujemo za. Prepričani smo še, da bomo
                  glasovali proti. Zakaj? Glejte, če se razpravlja o odgovornosti, odgovornosti za
                  naprej, odgovornosti ministra za naprej - za nazaj odgovornost ministra. Glejte,
                  lani smo mi trije, pa verjetno še marsikdo drug glasovali za to, da gredo sredstva
                  za sanacijo železarn. Mi smo prevarani s tem, da je šel denar za banke. Kdo za to
                  odgovarja? Zakaj bi mi zaupali, zakaj bi delali na isti način? Najprej je
                  odgovornost za nazaj, potem za naprej. Kolegi tudi sprašujejo, kdo pa odgovarja za
                  naprej? Ja tisti, ki za nazaj ne odgovarja, tudi za naprej ne odgovarja. Problem
                  je popolnoma isti. To se pravi, da nas še niste prepričali. Če bi vsaj kakšno
                  diferenciacijo naredili oziroma namesto odgovornost za nazaj, če rečemo temu
                  diferenciacija, rečejo da to je bilo narobe, posledica je taka in taka, kazen je
                  taka in taka, kazen je doletela tega - posledica. Ker če ne, kdo pa garantira, da
                  se bo ta denar - recimo da sedaj glasujemo za in da uspe, ali se bo ta uporabil za
                  sanacijo železarn, kdo to garantira? Mislim ali garantira tisti, ki je garantiral
                  že lani? Nas ne prepriča. Ta stvar se mora ustaviti. Torej, če bi ta zakon
                  spremenili - menda gre po hitrem postopku in se ga lahko tudi spremeni, če se iz
                  tega zakona, recimo, naredi nek kompromis, kompromis v tem smislu, da se povlečejo
                  nekatere posledice. Recimo, da je ta vsota pol manjša in da se reče, recimo,
                  podpirali bomo Metal Ravne, Jeklo Štore, Acroni Jesenice pa ne več. Torej
                  posledice za preteklost morajo biti, nekdo mora nekaj <q>"nastradati"</q>, če ne, lahko
                  <q>"nastradajo"</q> tudi, bom rekel, nedolžni. Če nismo mi v parlamentu sposobni
                  obračunati s tistimi, ki denar, ki ga mi tukaj izglasujemo za to, da bo šel v
                  železarne, gre potem v banke, potem pa naj nastane zmeda. Mi bomo glasovali proti,
                  ker ta problematika tako naprej ne more iti, pa naj pride do nekih nepredvidenih
                  nasprotij ali kakorkoli konfliktov, bomo pa potem mogoče bolje reševali.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rupel ima repliko. Gospod Jelinčič tudi?</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Gospod predsedujoči, spoštovane kolegice in kolegi! Se opravičujem, ker sem danes
                  že, mislim da tretjič, v zvezi s to zadevo tukaj pred mikrofonom.</p>
               <p>Nisem dobil odgovora od ministra na svoje vprašanje. Vidim, da je bilo vprašanje
                  večkrat ponovljeno, kdaj se situacija obrne, kdaj bo železarstvo začelo
                  proizvajati dobiček? Na to vprašanje nismo dobili odgovora. Če človek razmišlja o
                  logiki, ne odgovarja na takšna vprašanja, ga seveda obhajajo vsemogoči dvomi in
                  vsemogoči zadržki in vsemogoči strahovi. Po razpravah, ki so se danes tukaj
                  vrstile druga za drugo, nekako se mi zdi, da nimamo prave garancije za to, da bo
                  ta denar res dobro naložen. Opozoriti vas moram, da to ni majhen denar. Za
                  primerjavo. 61 milijonov ali koliko je DEM, to je približno dvakrat toliko kot
                  stane celotni zunanjepolitični <q>"establišment"</q> naše države. Predstavljajte si. Vse
                  ambasade, vse, kar stane pogon Ministrstva za zunanje zadeve - povem to številko,
                  ki mi je približno jasna in ki je tudi vsem drugim. To niso majhni denarji.
                  Predvsem tisti del, ki je namenjen investicijam, se mi zdi, da nekako prihaja pred
                  nas oziroma, da o njem odločamo brez prave garancije. Kar zadeva obratna sredstva
                  - dobro, kar zadeva investicije je stvar zelo problematična.</p>
               <p>Potem pa še tista stvar, zaradi katere sem se posebej čutil motiviran, da pridem
                  za ta pult. Mislim, da si moramo nekatere stvari razjasniti. Gospod Sisinger je
                  govoril, mislim, da - zelo spoštujem gospoda Sisingerja in njegove ognjevite
                  razprave in mislim, da ima zelo pogosto prav - se je danes zmotil. Poglejte,
                  govoril je o tem, da je včeraj Državni zbor glasoval o sredstvih za Narodno
                  univerzitetno knjižnico in če sem ga prav razumel, je nekako takole rekel: <q>"Dali
                  smo za Narodno univerzitetno knjižnico oziroma za ljubljansko oziroma za državno
                  knjižnico, nočemo pa dati za uboge železarje"</q>. Mislim, da tukaj primerjamo jabolka
                  s hruškami, če rečem zelo milo. Gospodarstvo je tisto, ki prinaša denar v principu
                  v normalni državi, v normalnem gospodarstvu v normalnih razmerah, tisto ki polni
                  proračun. Seveda kultura, knjižnice, investicije v tako imenovane družbene
                  dejavnosti pa so tiste, ki iz proračuna črpajo. Skratka, to sta dve zadevi, ki ju
                  ni mogoče primerjati in protestiram proti temu, da bi začeli obravnavati
                  gospodarstvo kot proračunski strošek. Mislim, da smo se iz tega načina
                  razmišljanja vendarle odmaknili in da smo se poslovili od take miselnosti. Se
                  opravičujem, da sem še enkrat posegel v to razpravo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Jelinčič pa potem tudi gospod Jug. Tudi replika.
                  Razprava.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospodu Sisingerju. Rekel je, da za knjižnico gre denar, za uboge železarje pa ne
                  bo denarja. In če pogledamo teh 5 milijard, pa če vzamemo povprečno plačo, recimo,
                  50 tisoč tolarjev, dobimo 100 tisoč mesečnih plač. In če ta denar direktno
                  razdelimo tem železarjem, ne bo potrebno pokrivati izgube, ki jo bodo železarne
                  naredile, ekologija ne bo prizadeta pa še marsikaj. Naslednje leto pa lahko to
                  znova ponovimo in bo Slovenija še na boljšem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Kolegu Dimitriju ne bi repliciral negativno, ampak samo nekaj bi dodal. Poglejte.
                  Zelo slaba je primerjava med slovenskim predstavništvom v tujini, kompletno, in
                  neko železarno na tej strani, ker mislim reči 60 milijonov mark je za tisto, pa 60
                  za železarje. Osnovna poanta predstavništva v tujini je, da zato, da tistih nekaj
                  železarjev rešimo, imamo predrago predstavništvo, ker ne znajo pripraviti pogoje
                  in predloge. Dobesedno tako je, Slovenija rabi ljudi, ki jo bodo v tujini
                  predstavili, njihovo gospodarstvo, njihov imidž, njihovo marko itd., tudi
                  slovenske železarje. Ne pa neke druge zadeve, npr., ali bomo imeli Italijane levo
                  ali desno itd. To je: gospodarsko predstavljanje Slovenije v tujini, to je poanta,
                  ne pa ostalo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegu Sisingerju, in to dobremu kolegu, moram reči nekaj. Pri teh železarnah
                  nekaj pozabljamo. Govorimo danes o 11000 delavcih. Res jih je treba rešiti, samo
                  vprašanje, na kateri boljši način lahko rešimo. Ne moremo pa pozabiti, kolega
                  Sisinger, nekaterih delavcev, Tamovih, toliko in toliko, jih je danes pred
                  odločitvijo. MTT-jevih v Mariboru, toliko in toliko pred odločitvijo. V Metalni,
                  toliko in toliko jih je pred odločitvijo, pred istim problemom, kot so delavci
                  Železarne Jesenice. Koliko je vzrokov za to, da ta država in mi upravljavci, kot
                  pravi gospod Tajnikar, dajemo neprestano denar v en žakelj, namesto da bi ga
                  poizkušali pametno prerazporediti. Kadarkoli govorimo o nekaterih drugih
                  problemih, ni to samo v Mariboru, saj je teh problemov še več, je Celje, je Koper,
                  je marsikje ta problem, kadarkoli govorimo, ampak ta problem zastopa Vlada in
                  Ministrstvo za gospodarstvo. Drugih problemov pa preprosto ne vidi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Sisinger ima tudi repliko.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Te replike, sem hotel povedati, ne bom nobenega imenoval, samo dokazujejo to, kar
                  sem tudi sam na koncu povedal, da imam danes sam s sabo seveda velike težave pri
                  tem glasovanju, kako se bom odločil pri teh sredstvih in nič drugega. Tako da ni
                  šlo za nobeno pomešanje, kot je gospod dr. Rupel rekel itn.; ampak sem hotel
                  vendarle reči, da ni lahko šlo včeraj in seveda ne gre lahko tudi danes. Hotel sem
                  povedati, da vendarle gre za dve teži, zato smo poslanci v težki situaciji, ki
                  bomo na koncu morali svoje reči. Samo toliko, brez replike.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Topler ima tudi repliko. Bojim se, da se malo zlorablja te replike.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Bom zelo kratek. To, kar je gospod Rupel začel in vse, ko je rekel, kdaj bodo
                  začele dobro delati. Mislim, da železarne ne morejo dobro delati, ko imajo
                  kredite, ki jih morajo plačevati R+60. Upam, ko jim bomo ugodili in jim bomo dali
                  kredite R+3, da jim bo šlo boljše.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zdaj imam pet prijav za razpravo. Replika, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Gospod Topler, zakaj vi in vaš strokovni aparat, ki stoji za vami, strankarski ali
                  nestrankarski, ni pripravil zakona za omejevanje oderuških obresti, da ne bo R+60,
                  ampak da bo maksimalno R+8 ali R+12. Sprašujem. To je tudi način boja.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Imate repliko? Sedaj bi dal besedo ministru, potem pa bomo nadaljevali z
                  razpravami in replikami. Prosim.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Skušal bom biti čisto kratek. Kdaj naj bi bil dobiček. Kot minister lahko verjamem
                  samo strokovnim študijam, ki so bile narejene v železarnah. Te strokovne študije v
                  metalurškem delu pravijo: Acroni Jesenice v letu l996, Metal Ravne leta 1997,
                  Jeklo Štore ni gotovosti do leta 2000. To je prvič.</p>
               <p>Drugič, investicije, ki sem rekel, da jih je potrebno do leta 2000 še narediti,
                  poleg teh, ki jih danes planiramo za leto 1994, to sicer ne pomeni, da bomo prišli
                  v parlament in iskali denar za dokapitalizacijo za te investicije. Te investicije
                  je potrebno narediti, da bomo železarne spravili na konkurenčno raven. Mi
                  pričakujemo, da se bodo tudi s tem korakom, ki ga danes predlagamo, železarne
                  približale vsaj v nekaterih delih taki ravni, da bodo lahko same financirale te
                  investicije.</p>
               <p>Leta 1997 je možnost, da bodo slovenske železarne v metalurškem delu v celoti
                  delale pozitivno, tudi če Štore ne bodo.</p>
               <p>V parlament smo dolžni vsake tri mesece pošiljati poročilo o sanaciji slovenskih
                  železarn. Odbor za gospodarstvo ta poročila redno obravnava in sam kot minister
                  kaj več od tega ne morem narediti. Imamo sanacijski program, imamo PHARE študijo,
                  ki je najnovejša študija, imamo trimesečna poročila, ki se pošiljajo v Državni
                  zbor kot glavnemu predstavniku lastnika.</p>
               <p>Strinjam se s predlogom gospe Lukač, da natančno definiramo, kam bodo šla obratna
                  sredstva. To ni težko narediti in bi do drugega branja to tudi predložili. Mi
                  imamo investicije v osnovna sredstva, nimamo pa detajliranih investicij v obratna
                  sredstva. To je možno smiselno narediti in bomo tudi naredili.</p>
               <p>Tukaj so nekateri govorili, da ni bilo nič narejenega v slovenskih železarnah.
                  Govoril sem samo o najbolj izpostavljenih številkah: 1990 je bilo manj kot 16.000
                  zaposlenih. Sedaj jih je 9.800. To je stalo 16,5 milijonov mark. Če greste na
                  Ravne, če greste zlasti v Štore in če greste zlasti na Jesenice in pogledate kaj
                  obratuje in kaj ne obratuje, ne morete trditi, da v železarnah ni bilo nič
                  narejenega. Danes obratuje samo tisto, kar ima možnosti tudi za naprej. Ampak
                  potrebuje te investicije, drugače ne bo dovolj konkurenčno. Tako, da ne moremo
                  reči, da v železarnah ni bilo narejenega nič.</p>
               <p>Kadrovska struktura. Tukaj zgoraj sedi nekaj novih kadrov iz Slovenskih železarn.
                  Slovenske železarne imajo novo vodstvo. Počakajmo, da lahko nekaj naredijo. Dajmo
                  jim možnost, da lahko nekaj naredijo. Nimamo več starega vodstva, da ne bom
                  omenjal v javnosti imen. Pomeni, da smo zamenjali to vodstvo. Od novega vodstva
                  pričakujemo uspešnejšo sanacijo, kot je bila v preteklosti. Mi, ki smo sodelovali
                  pri nastanku tega novega vodstva, smo odgovorni, kot sem prej pojasnil v tej
                  hierarhiji, za to, kaj bo nastalo. Ne odbijam odgovornosti. Kakšen minister bi
                  bil, če ne bi sprejemal odgovornosti za besede, ki jih tukaj izrečem.</p>
               <p>Prej sem še hotel reči to, da je potrebno biti realen. Ne morem sprejeti neke
                  odgovornosti, ki je zunaj časa in možnosti.</p>
               <p>Glede ene od razprav in glede na to, kar je delno gospod Rupel na začetku trdil o
                  tečarizmu. Nisem naredil Slovenskih železarn za državne. Moj cilj in cilj
                  sanacijskega programa je, da Slovenske železarne privatiziramo. To, kar delamo
                  sedaj, je pa, da nastanejo razmere, da bomo lahko to privatizirali. Takih ne bo
                  nihče sprejel. Govorili smo o Jeklo Štore. Jeklo Štore imajo izgubo na družbenem
                  kapitalu minus 51 ali 52 milijonov. Tisti, ki jih bo prevzel, bo moral najprej to
                  pokriti. Potem bo moral zraven nekaj dati, da bo lahko zadeva normalno
                  poslovala.</p>
               <p>Naslednja stvar. Vi pravite, če mi zapremo Slovenske železarne, kar je zelo blizu
                  tega, če tega zakona ne bomo sprejeli, ne izgubimo samo 9800 ali koliko delavcev.
                  To bi bil majhen strošek, če bi bilo samo to. Slovenske železarne imajo po naših
                  ocenah, pa je verjetno napačno, to je minimum vsaj 350 milijonov mark obveznosti.
                  Če Slovenske železarne ne delujejo, bodo te obveznosti šle direktno v proračun. To
                  je tisto, kar sem prej govoril, o <q>"cost benefit"</q> analizi.</p>
               <p>Strokovne številke in strokovna izhodišča, o katerih tukaj govorimo, je pripravilo
                  francosko svetovalno podjetje, če smem delati reklamo, Sofre - 1200 zaposlenih,
                  350 milijonov mark letnega prometa, dela samo na tem področju. Boljšega skoraj ni
                  moč poiskati v svetu. Moramo verjeti v te študije. Mi prosimo s tem zakonom, da
                  država v proračun prevzame glavnico, ne obresti. Obresti plačujejo železarne. Mi
                  ne pristanemo na katero koli obrestno mero, ki si jo bo kdo izmisli v bančnem
                  sistemu, doma ali v tujini, ne gre samo za domače banke. Mislim, da je 3. člen
                  zakona, ki pravi, da minister podpisuje, to sem jaz, pogodbe. Kakor v vseh drugih
                  primerih, z odločitvijo Vlade vztrajamo, da v tistem trenutku dobimo najugodnejšo
                  obrestno mero, ki je v tem primeru možna. Ker je zadaj državna garancija, je to
                  tudi nujno. Tako delamo pri drugih poslih, kjer ima država zraven prste.</p>
               <p>Nazadnje, investicije, ki jih mi vlagamo. Rekel bi takole. Imamo dva dela. Imamo
                  del, ki se vlaga v obratna sredstva. Ta del zagotavlja širitev dela produkcije.
                  Imamo del, ki gre v investicije. Te investicije zmanjšujejo stroške. Ocene so 30
                  do 80 mark na tono proizvoda. To je tisto, kar naj bi naredilo možnost, da
                  proizvod, ki je prodan na trgu, prinese tudi profit. Ne gre nam samo za
                  kvantitativno širjenje obsega produkcije in prodaje. Gre nam za to, da se
                  znižujejo stroški in nastane profit. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imam naslednje prijave: gospodje Geržina, Černelič, Lavrinc, Kopač,
                  Zagožen in gospod Rupel želi vprašanje oziroma kot repliko. Ima še kdo replike, da
                  jih poberem? Gospod Rupel, izvolite.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani, gospod predsedujoči, spoštovani minister, spoštovane kolegice in
                  kolegi! Vesel sem, da sem dobil delni odgovor na vprašanje, pa vendarle si ne
                  morem kaj, da ne bi to vprašanje postavil še nekoliko bolj v zaostreni obliki.
                  Najprej, da ne bo kakšnega dvoma. Mi se najbrž tukaj pogovarjamo zato, da bi bil
                  projekt, ki se ga loteva ta zakon, uspešen. Mi ne govorimo zaradi tega, da bi komu
                  nagajali, ali zaradi tega, ker bi sovražili železarstvo, ali ljudi, ki tam delajo
                  ali kaj podobnega. Mislim, da je ta predpostavka na mestu in prav, da se jo
                  izreče. Osebno diskutiram zaradi tega, da se ne bi kasneje zapletli v kakšne
                  podobne ali slabše ali hujše razprave. Gospod minister je rekel: te železarne bodo
                  poslovale s profitom leta 1996, 1997 oziroma leta 2000 - ko je govoril o različnih
                  obratih oziroma o Jesenicah, Rušah in Ravnah. Sprašujem se, leta 1996, 1997, leta
                  2000 bodo te železarne poslovale pozitivno na podlagi tega denarja, ki ga je ta
                  država že dala in ki ga bo danes, recimo, dala na ta način, da teh dolgov ne bo
                  vrnila, ali na ta način, da bo vrnila tudi dolgove, ki jih je dobila z vsemi temi
                  krediti. Ali bo takrat naše železarstvo sposobno vrniti teh 60 milijonov mark, pa
                  tiste milijone mark, ki so bile dane že prej, ali bo samo tekoče poslovalo
                  uspešno. To je zelo važno vprašanje. Ali bo to železarstvo sposobno poslovati,
                  tako kot se za uspešno gospodarstvo spodobi ali ne.</p>
               <p>Mimogrede je minister omenil stvar, ki se mi zdi zelo bistvena. Govoril je o
                  Štorah in o tem, da potrebujejo 52 milijonov <stage xml:id="Redna-23-1994-07-26.stage28">(če sem ga prav
                     razumel)</stage> zaradi tega, da bi jih lahko sploh nekdo kupil. V Štore je
                  treba je vložiti 52 milijonov mark zato, da bi jih bil Unior <stage xml:id="Redna-23-1994-07-26.stage29">(mislim, da
                     gre za Unior)</stage> pripravljen kupiti. Se pravi, država bo investirala v to
                  firmo zato, da bo lahko nek privatnik kupil oziroma neko drugo podjetje to kupilo.
                  Ali bo tisto podjetje vrnilo državi teh 52 milijonov, ali kako? Ali bo država
                  nekam vrgla 52 milijonov in potem dosegla samo to, da se bo znebila svojega
                  bremena, ali kako? Moram reči, da tega ne razumem. Seveda pa mislim, da današnja
                  razprava ni predvsem razprava - žal - kako narediti naše gospodarstvo konkurenčno
                  in uspešno, ampak, da je naša razprava politična, da je naša razprava razprava o
                  tem, kako preprečiti socialno, nacionalno bombo, ki se ji reče 11 tisoč delavcev.
                  Mislim, da je to tisto, kar je seveda predvsem v ozadju teh razprav. Upoštevam to
                  bombo in to okoliščino in seveda zaradi tega najbrž bom tudi navsezadnje z vsemi
                  temi omejitvami in oklepaji podprl ta zakon. Prosil bi vendarle ministra, če nam
                  pojasni, kaj je sedaj s temi 60 milijoni, ali se bodo ti milijoni kdaj vrnili
                  nazaj v državno blagajno, ali se bo teh 52 milijonov, ki bi jih morali vložiti v
                  Štore kdaj vrnilo tistemu, ki jih utegne dati ali ne? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister. Ali želite takoj odgovoriti? Pečan, jaz vodim sejo in
                  sem vprašal ministra, ki je imel direktno vprašanje, če želi odgovarjati, ker
                  sicer, če ne želi, gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo. Imam nekaj replik. Najprej kolegu Ruplu. Mislim, da ta razprava
                  ni samo politična zaradi socialne bombe, ampak je logično nadaljevanje odločitve
                  pred dvema letoma. Takrat smo rekli <q>"a"</q>, sedaj je potrebno reči <q>"b"</q>, ali pa reči,
                  da mislimo da je bila odločitev napačna in prekiniti sanacijo in izračunati
                  posledice in potem priti s tem pred ta zbor in definitivno odločati.</p>
               <p>Druga replika na to, kar je rekel gospod Jelinčič, da je situacija enaka v
                  železarnah kot pred dvema letoma. Zelo kratko, ker je minister na to odgovarjal
                  dosti argumentirano, samo še en argument, ki ga imamo v materialu. Poglejmo sintetični izraz rezultatov dosedanje sanacije, to je denarni tok za lansko leto
                  in pa za letošnje prvo polletje. Bistveno boljša finančna situacija, različno po
                  družbah, kar definitivno kaže, da so bili rezultati v tej sanaciji doseženi.</p>
               <p>Tretje. Gospod Kopše trdi, da se drugih problemov v slovenskem gospodarstvu ne
                  vidi, ampak se rešuje samo enega velikega. To ni res! Minister je tukaj danes
                  povedal, da Vlada razmišlja o tem, da pripravi predlog za reševanje analognih
                  problemov, ki jih naj rešujejo do sedaj sprejeti zakoni. Prav zaradi tega sem, kar
                  pravi gospod Kopše, predlagal zboru, da sprejme sklep, da zadolži Vlado, da
                  predlog rešitev za tista podjetja, ki niso doslej pokrita z zakoni o sanaciji bank
                  in drugimi, da jih pripravi, ko gre za enako vsebino oziroma za enake vzroke.</p>
               <p>Končno, mi danes ne odločamo o zakonu definitivno, ker ga ne sprejemamo po hitrem
                  postopku, ampak imamo prvo obravnavo, in imeli bomo še drugo in tretjo. Zato
                  mislim, da ne moremo definitivno končati razprave. Mi se bomo lahko še z
                  amandmaji odločali o znesku, o pogojih, o usmeritvah in nalogah Vlade pri sanaciji
                  in o vsem drugem, kar je še v interesu sanacije.</p>
               <p>Končno, rad bi opozoril na to, da tisti ki pravite, da ne bi radi videli zveze med
                  podjetji in proračunom. V primeru Slovenskih železarn, ko je država 100% lastnik
                  teh železarn, se tej zvezi ne moremo izogniti, če hočemo ali ne, od tega pobegniti
                  ne moremo. Tudi, če ta zakon zavrnemo, če bo izguba zaradi tega večja, se bo spet
                  na koncu izrazila tudi v proračunu. Pri tem pa bi rad opozoril na nekaj drugega,
                  nekateri med nami so včasih navdušeni nad podržavljanjem posameznih delov
                  gospodarstva, nad podržavljanjem posameznih podjetij, da pomislimo najprej na
                  posledice, ki jih bo to imelo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima repliko.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospodu Horvatu! V tej vroči razpravi verjetno ni dobro slišal, kar sem rekel.
                  Rekel sem naslednje, da če denar nalagamo v eno stvar, je veliko vprašanje, koliko
                  lahko rešujemo drugje. Drugje so tudi problemi. In tak problem, kot so železarne,
                  v istem časovnem obdobju, enako tako dolgo, sem točno navedel, da je problem tudi
                  v Mariboru in še verjetno kje drugje. Ne rešuje se istočasno, to hočem reči in ta
                  država ni noben dedek Mraz, če pa je, pa je hudičevo obubožan. Enostavno se ne
                  more razdajati.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Poizkusil bom biti kratek, ampak drugi so bili
                  bolj dolgi. Poglejte, to je dejansko zadeva, ko se odločamo za, samo roko bomo
                  dvignili oz. pritisnili na tipko in bodo odleteli denarji, ali za dobro stvar, kot
                  trdi gospod minister in mu verjamem, ali kot mi je zatrdil prej gospod Kokalj, ko
                  sem ga videl mu tudi verjamem, ker mislim, da je resen človek kot minister - da ne
                  boste mislili, da niste.</p>
               <p>Ampak poglejte, ko se odločamo, kaj bomo sedaj naredili. Na eni strani je, prej
                  je bilo 11000 delavcev, zdaj jih je ostalo malo manj kot 10000, pa ni važno.
                  Recimo o 10000 delavcih. Katerim bomo omogočili delo, da bodo delali proizvod?
                  Ampak kaj delamo mi? Mi drugim delavcem, 400000 v raznih podjetjih, danes je bilo
                  že tukaj navedeno, jemljemo. Davki so veliki. Na račun tega, kar mi omogočamo
                  železarnam in tem delavcem, 11000 ali 10000, da jim sofinanciramo izvoz, ostalim
                  ne sofinanciramo. Imam intervencije iz svojega okoliša, ki me poznajo in zaradi
                  tega sem toliko vztrajal, da bi imeli neko subvencijo na izvoz, oni morajo svojo
                  amortizacijo nižati vsako leto, vsak dan zato, da lahko financirajo svoj izvoz. Ko
                  pa to tako postavimo, potem se moramo pa kar dobro ustaviti in je pravilno,
                  mislim, da se je oblika sprejetja tega zakona dala v tri faze in ne po hitrem
                  postopku, to očitno kaže današnja razprava, ki mislim, da ni samo politična.
                  Mogoče se zdi politična zaradi tega, ker smo v skrbi za tisti denar, ki ga nekomu
                  jemljemo, da ga drugemu dajemo. Verjamem, da je politična toliko, če je tam
                  potencialna socialna bomba, da bi jo razneslo, da pride do nemirov in da začnemo
                  uničevati tisto, kar je narejeno.</p>
               <p>Zdaj pa postavimo pluse in minuse tega podjetja, teh železarn. Vemo, da imamo, kot
                  je bilo danes že rečeno, presežke električne energije. Vemo, da imamo postavljene
                  obrate, se pravi, da imamo postavljene tovarne. Imamo izučene ljudi, ki znajo
                  delati. Tukaj piše, v tem poročilu, da se vsak dan začne izboljševati proizvodnja
                  po kvaliteti, po asortimanu in da je konkurenčna na svetovnem trgu. Seveda vedno z
                  dodatkom, da potrebujejo 33 milijonov mark za letošnje leto, da bodo to lahko
                  opravljali. Za ostalih 28 milijonov mene toliko ne skrbi. Vem, da jih bodo
                  investirali pravilno, da bodo modernizirali proizvodnjo in bodo s tem avtomatsko
                  bolj konkurenčni in da nam drugo leto ne bo potrebno. Po moje, če damo 28 letos v
                  investicijo, potrebno 33 več za obratna sredstva, ampak bi moralo biti nekaj manj.
                  To sem pogrešal, v drugem izvajanju gospoda ministra je bilo to že nekoliko
                  jasneje. Za drugo obravnavo pa bi moralo biti jasno, koliko se predvideva na
                  osnovi analize PHARE in na osnovi analize vodstva ali vodstev ali analiz, ki so
                  bile opravljene v tem sistemu železarn za leto 1995, 1996, 1997 itd., ker sem se
                  zgrozil, ko je gospod minister izvajal v prvi rundi, ko je rekel leta 2000, lahko
                  da sem slabo slišal, pa mogoče bodo poslovali s plusom z vprašanjem. Verjamem, da
                  je to riziko tudi v vsakem primeru. Ampak neke stvari si moramo zakoličiti in se
                  jih okvirno držati, da se bomo potem pogovarjali, ali je bilo doseženo tisto, kar
                  smo se včeraj pogovarjali in ali za jutri približno enako tudi damo, zato da bomo
                  pač dosegli to, da bo tisti plus, ki ga je rekel gospod minister in tisti minus,
                  proizvajal nekaj in dajal v državno blagajno, jemljejo ven in to je v bistvu danes
                  še negativno. Če pa sem prav razumel, leta 2000 bo to plus ali pa čista ničla. Se
                  pravi, da ne bo več minusa. S tem verjamem, da vsa posojila, ki so še ostala, da
                  to verjetno ne šteje tja in da tisto, kar bomo danes vlagali gospodu Ruplu, da
                  tega ne bodo plačali nazaj. Je normalno, da tisti, ki bo hotel prevzeti to zadevo
                  tako kot jo prevzemajo po svetu, da ne bo plačal tistega, ampak bo ocenil, da je
                  eno ali drugo podjetje v tem koncernu železarn primerno, da mu bo dajalo dobiček
                  še naprej in zato bo nekaj vložil in nekaj plačal zanj. Ali bo to 40 ali pa 60
                  tega pa ne vemo. To se pravi v to moramo iti.</p>
               <p>Gospod minister, za drugo obravnavo so tu že predlogi sklepov. Mislim, da mora
                  biti jasno zapisano, pa tudi če konec leta ne bo tako, ampak rekli bomo, da so
                  vzroki taki in taki, konjunkture ni več. Nekdo se je zasmejal, ko je gospod
                  minister rekel, da moramo konjunkturo sedaj izkoristiti ali pa če gradimo samo na
                  treh štirih mesecih konjunkture, je bilo rečeno, potem pa bo konec sveta, potem se
                  nam vse poruši. Se pravi, da nima smisla hiteti za te tri mesece. Najbolje, da
                  gremo na to konjunkturo z našimi podjetji in s tem vloženim denarjem.</p>
               <p>Gospod minister, razumite, da ko pritiskamo na tipko za milijone mark oziroma za
                  milijarde tolarjev, kar je bilo danes že rečeno, da nam daste na razpolago kolikor
                  se da informacij, kako in kaj bomo prišli do tistega, za kar ste nam predložili ta
                  zakon. Sedaj vidim gospoda Kokalja, on je bil malo razočaran nad nami, ker je
                  veliko delal za to, ampak je rekel, da so dali že veliko poročil Vladi. Mogoče ste
                  vi zasičeni s tem, on pa je zasičen in oni so zasičeni s tem, kaj so že vse
                  naredili. Danes je prišlo tole. V odboru so nekaj več dobili, ampak prosim vas
                  lepo, nalijte nam čistega vina in potem bomo mirno glasovali za to, ker vemo, da,
                  kot sem že omenil, imamo določene pogoje, imamo lahko železarsko industrijo, imamo
                  tam delovna mesta. Vprašati pa se moramo, kaj bodo ti ljudje delali, če tam ne bo
                  železarne. Tja so se pripeljali, tam so se rodili in praktično, razen malo gozda,
                  drugega dela nimajo. Zato sam v prvi fazi to podpiram. Ne zato, ker so mi nekateri
                  priporočili, ampak mislim, da se je potrebno o tem še pogovoriti in priporočam, da
                  za drugo obravnavo dobimo to malo bolj čisto, malo bolj jasno in ko bo jasno pa
                  mislim, da bomo podrli še naprej in da bomo vse dvome razčistili. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Pripombo bom dal, ki ni čisto skladna s poslovnikom. Bojim se, da se
                  debata že trikrat vrti o isti stvari. Naslednji je prijavljen gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani! Že pri pregledu stališč in sklepov sem se odločil, da bom glasoval
                  pozitivno. To, kar ste razpravljali v tem času, me navaja samo še na to, da je
                  moja odločitev popolnoma pravilna. Posebno tisti, ki ste iz struktur
                  negospodarstva in ste poskušali dokazati, da je popolnoma pravilno, če se
                  absolutno in hitro odločimo negativno. Poznavanje ekonomije, cen itn. in seveda
                  posledice bi prinesle to, da bi se tudi vi najbrž drugače odločali. Vsekakor ne bi
                  podpiral, če bi šli v sanacijo železarn skozi ceno in vsiljeno ceno s tem, da bi
                  zaprli možnost nakupa surovin zunaj in forsirali domačo ceno. To bi bilo popolnoma
                  zgrešeno. Čeprav moram povedati, da sem pred kratkim kupil pasek za uro za 1.200
                  tolarjev in hkrati v Metalki strojni del, približno težak 6 kilogramov z ležajem,
                  z gredjo, ki pa je stal 4.300 tolarjev. Seveda, zelo poceni sem ga kupil. Samo če
                  to primerjam, potem lahko povemo, da je tu ogromno nesorazmerje.</p>
               <p>Tu je bil spopad, ki vodi v to, da bo pri drugi obravnavi mogoče dobiti še nekaj
                  podatkov; čeprav menim, da kot poslanec ne bom mogel odločiti, čeprav mi gospod
                  Tajnikar da toliko gradiva ali še nekaj več, ker menim, da je takega gradiva
                  pripravljenega, tako v železarstvu kot drugje in da seveda zbir tega zakona ni na
                  osnovi mnenja, ampak na osnovi pripravljenih analiz in da bo o tem tudi v drugi
                  fazi odločanje v redu.</p>
               <p>Rad bi še nekaj rekel. Vsako bolezen poskušamo pozdraviti. Zdravljenje vedno nekaj
                  stane. Tudi zdravnike menjamo. Tudi sami, če smo bolni, najprej izberemo enega
                  potem pa drugega. Tudi to se je zgodilo, vendar tudi sam zdravnik ne pozdravi, če
                  ni zraven čas in če ni zraven bolnikova volja. Seveda bi pa rad videl, ko bi vsi
                  tisti, ki ste zelo zelo nasprotni reševanju, postavili kakšen program, kakšno
                  alternativo, da bi vedeli, na osnovi česa ste tako prepričano proti reševanju.
                  Zavedam se, da je železarstvo produkt minulega časa. Opekli smo se, ampak opekline
                  ne moreš zbrisati, ampak jo je treba pozdraviti. Zato bom naredil sam vse s
                  pomočjo tistih, ki boste glasovali tako, da poskušamo to ozdraviti. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrinc. <stage xml:id="Redna-23-1994-07-26.stage30">(Ne.)</stage> Gospod Kopač je na svojem mestu.
                  Prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Mislim, da je diskusija postala že v mnogih primerih zelo
                  neproduktivna, da je bilo slišati tudi veliko demagogije, ampak moje mnenje je
                  tako: menim, da je Vlada pri pripravi predloga tega zakona imela do parlamenta
                  precej podcenjujoč odnos. Navsezadnje smo predlog zakona dobili v parlament zelo
                  pozno. Razdeljen je bil že po začetku zasedanja oziroma po uvrstitvi na dnevni
                  red. Torej, na dnevni red smo sprejemali nekaj, za kar nismo vedeli, kakšno je. Za
                  problem je Vlada vsekakor vedela že prej. Treba je reči tudi to, <q>"cost benefit"</q>
                  analize, o kateri je bil govor, nimamo natančneje predstavljene, na kar je
                  opozarjal že gospod Lenič.</p>
               <p>Treba je reči tudi to, da teh 33 milijonov nemških mark za trajna obratna sredstva
                  ni jasno opredeljenih oziroma se ne ve, zakaj ravno 33 milijonov mark in zakaj ne
                  morda 25 ali 45 milijonov. Vse to so tehnični problemi, ki mislim, da so sanirani
                  s tem, da gre zakon v redno proceduro, kar pomeni, da je, po mojem mnenju, možno
                  do druge obravnave te stvari razrešiti.</p>
               <p>Največji problem, ki ga ob tem zakonu vidim, je konceptualne narave. Gre za to, da
                  imamo tukaj komercialno podjetje, sicer res zelo veliko, ki je v državni lasti.
                  Njegova poraba ni javna poraba, ampak država kot lastnik se mora tudi obnašati kot
                  lastnik. To pomeni, da mora investirati, da mora izboljševati delovne pogoje, da
                  mora tržiti. Skratka, obnašati se mora komercialno. Za to Vlada ali država ni,
                  kajti država predvsem skrbi za javne koristi. Tukaj gre za konflikt dveh interesov
                  in mislim, da ta konflikt ne bo nikoli rešen drugače kot da se država iz tega
                  umakne. Ker se zelo zavedam, da je nemogoče v enem trenutku prekiniti soudeležbo
                  države pri tem početju, menim predvsem to, da se mora država iz tega umakniti; da
                  se mora umakniti čim hitreje je mogoče in da je zato najbolj pomembna stvar, ki
                  mislim, da je ob prvi obravnavi ta, da se Vlada zadolži, da pripravi plan umika iz
                  Slovenskih železarn. Ne dvomim pa, da bo ta umik lahko trajal tudi več let. Ta
                  umik se lahko konča s prodajo, podaritvijo ali čimerkoli drugim. Vsekakor pa
                  mislim, da se mora država iz tega umakniti.</p>
               <p>Glede na vse probleme, ki so bili izpostavljeni v zvezi s samim zakonom - nekatere
                  od njih sem tudi ponovil - menim, da so rešljivi do druge obravnave zakona. Teža
                  problema mi je vseeno vzrok, da bom glasoval za sprejem zakona v prvi obravnavi,
                  čeprav pričakujem, da bomo do druge obravnave stvar lahko mnogo bolj kritično
                  osvetlili tudi z mnogimi dejstvi in z manj demagogije, kot je bilo danes
                  slišati.</p>
               <p>Menim, da je september pravi datum za natančnejšo obravnavo tega, da pa bi
                  blokiranje zakonodajne procedure ne bilo produktivno. Vsi argumenti, ki sem jih
                  navedel in so jih navedli tudi nekateri drugi moji kolegi iz iste stranke, seveda
                  držijo za oboje enako, vendar so pač za nekatere utemeljitev, da glasujejo proti
                  zakonu v prvi obravnavi, zame osebno so utemeljitev, da glasujem pa za. Kajti vsi
                  pa se menda strinjamo, da imamo do druge obravnave te stvari čas razrešiti. Menim
                  skratka, da bi se lahko natančneje, ali pa z več dejstvi pogovarjali o tem zakonu
                  v drugi obravnavi, tudi v amandmajski obliki. Seveda pa se bo morala Vlada na to
                  obravnavo bolje pripraviti kot se je na prvo in tudi z bolj produktivnim odnosom
                  do parlamenta, kar vsekakor zahteva, če ne drugega, vsaj pravočasno naj pošlje
                  gradiva vnaprej. Vsekakor pa moram izraziti vsaj eno priznanje ministru, ki je
                  tukaj pravi borec za ta svoj zakon, kar na žalost ni bil primer pri nekaterih
                  drugih zakonih na tej seji Državnega zbora, kar pa nas po drugi strani vseeno
                  prepričuje o potrebi po razreševanju te problematike, seveda tudi v obliki tega
                  ali pa vsaj podobnega zakona. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Po tej dolgi razpravi je najbrž odločitev dokaj negotova. Ne vem,
                  če se kdo upa napovedati, ali bo zakon sprejet ali ne bo sprejet. Rad bi ga
                  podprl, imam pa seveda tudi določene dvome. Strinjam se, da prva sanacija ni bila
                  sanacija železarn, ampak samo sanacija bank. Železarne so ostale v isti kaši, ker
                  so imele enako drage kredite in so bile brez obratnih sredstev. Dvomi so seveda
                  tudi zaradi tega, ker smo slišali o dogajanju v železarnah v zadnjem letu in pol
                  od tistega nesrečnega poskusa na pol skrivne prodaje teh železarn pod določenimi
                  pogoji in pa glede samega ravnanja vodstva in to, kar se včasih sliši ali se da
                  prebrati o dogajanju v železarnah. Ne bi si upal pritisniti na tipko in zapečatiti
                  usodo teh železarn. Po mojem mnenju je potrebno dati železarnam možnost, da dobijo
                  obratna sredstva pod drugačnimi pogoji, tako da bi lahko začele poslovati drugače.
                  Podpiram to, da se država postopno umakne kot lastnik. Sprašujem, ali je Vlada
                  storila vse in upravni odbor železarn, da bi morda za te investicije poiskala
                  kakšnega drugega investitorja. Če bi bil za to zainteresiran, morda je mogoče v
                  tej smeri še kaj narediti? Do druge obravnave, če bomo glasovali v tej
                  negotovosti, bi bilo dobro, da bi se do vseh teh dodatnih predlogov, ki jih je kar
                  precejšnja količina, predlagatelj jasno opredelil in morda tudi še Odbor za
                  gospodarstvo, kot zainteresirani odbor.</p>
               <p>Podprl bi Kopšeta, TAM ni v lasti države, kakor nam je znano. Povsem mi je
                  nerazumljivo to, kar se izve v javnosti o težavah TAM. Praktično tudi nima dostopa
                  do obratnih sredstev in utegne zdrava in dobra firma z dobrimi programi zaradi
                  tega propadati. Ne vem, če bi bilo mogoče najti drugega investitorja za
                  investicije predvsem v Acroni, bi se lahko odločili mimo tega zakona. To je drug
                  problem. Na nek način se ta stiska v TAM-u rešuje na tak način, da se ali
                  regresira tista nujna zagonska obratna sredstva, da ne bi morali naročila
                  zavračati, če gre za komercialno ugodna naročila.</p>
               <p>Če se strinjate, bi bilo dobro, da bi imeli jasna stališča do vseh teh predlogov.
                  Pove naj jih predlagatelj tako, kot Odbor za gospodarstvo, preden bomo odločali o
                  tem, da glasujemo za ali proti zakonu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa za besedo. Kolegice in kolegi! Vsi smo izmučeni in meni ni nič žal tega
                  časa, ker je problem dovolj velik in mislim, če bi bile normalne razmere, bi si
                  vzeli še daljšega, da bi to naredili.</p>
               <p>Ravno tako mislim, da v današnji razpravi, pa kakor koli razmišljamo, če smo
                  pozorno poslušali, ni bilo veliko demagogije. So bila nekatera dejstva, ki držijo
                  ena bolj druga manj. Ravno tako lahko rečem, težko je prevzeti odgovornost. To smo danes nekajkrat slišali. Sprašujem vas, kdaj jo je težje prevzeti, če glasujemo
                  za, ali če glasujemo proti? Če glasujemo za, potem jo bomo delili z ministrom. Če
                  glasujemo proti, potem celotno prevzemamo na sebe. Tudi to je prevzemanje
                  odgovornosti. Moramo tudi to upoštevati.</p>
               <p>Pri sebi bom rekel tole. V torek, prejšnji teden, je bila objavljena informacija
                  ministrstva o nekaterih gospodarskih kazalcih in tam je bil tudi podatek, da je v
                  črni metalurgiji, kar železarne so, v prvih petih mesecih v primerjavi z lani,
                  porasla poraba električne energije za 37%, proizvodnja pa za 18%. Mislim, ta
                  podatek pa seveda na nek način ni dober. Seveda, podatek je podatek, treba je vse
                  analizirati, kaj se tu v bistvu dogaja. Gre za 37% povečanje porabe električne
                  energije. Jaz sem se potem še malo pozanimal. Očitno so se prestrukturirali iz
                  plina na elektriko, ker pač niso mogli plačati plina, elektrika se pa očitno malo
                  lažje dobi zastonj ali pa vsaj ceneje. Zato se mi zdi, ali pa drugače bom rekel,
                  zelo mi je žal, da na tej seji, ali pa pred to točko, nismo obravnavali energetske
                  strategije, saj so veliki porabniki, črna metalurgija še posebno, eden pomembnih
                  porabnikov električne energije ali pa energije kar v celoti v Sloveniji. Je pa
                  treba povedati tudi drugo dejstvo. Črna metalurgija je panoga, ki je velik
                  porabnik, vendar tudi panoga, ki je prilagodljiv porabnik. Ta sistem, predvsem
                  elektroenergetski, dokaj dobro poznam in lahko rečem, da železarne ta
                  elektroenergetski sistem, slovenski, seveda potrebuje. Tudi plinski sistem jih
                  potrebuje. To so veliki porabniki, kot sem že prej dejal, tudi dovolj dobro
                  prilagodljiv,</p>
               <p>kar so pokazali v zadnjih dveh, treh letih, ko so bili v krizi in mislim, da bo
                  treba s tega vidika, energetskega, problem tudi še posebno osvetliti.</p>
               <p>Mi radi govorimo v parlamentu o tej primerjavi, porabi energije na enoto
                  družbenega proizvoda. Želel bi ,da bi o tem nekaj spregovorili in ker ni
                  energetske strategije, bom pač predlagal sklep in sicer takšen: <q>"Vlada naj do
                  druge obravnave pripravi informacijo o dosedanji in planirani porabi energije v
                  slovenskih železarnah s poudarkom na primerjavi z ustvarjenim bruto produktom"</q>.
                  Mislim, da ta podatek moramo dobiti, da gre za pomemben podatek, da se bomo potem
                  v drugi fazi lahko odločali o nadaljnjem sprejemanju tega zakona. Sicer se bom jaz
                  na osnovi vseh današnjih obrazložitev, na osnovi materialov in tudi tistega, kar
                  do sedaj vem o železarnah, odločil za drugo obravnavo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Cenjene kolegice in kolegi! Glede na to razpravo, ki je bila danes opravljena na
                  račun tega zakona, razmišljam takole. Osebno gledam na ta problem, predvsem na ta
                  problem železarstva, kot na del celote našega gospodarstva. Torej ne preveč
                  parcialno. Gledam tako, da imam pred seboj generalne cilje za prestrukturiranje
                  našega celotnega gospodarstva. Ko se lotimo enega dela, preprosto ne moremo mimo
                  tega, da se nismo lotili te celote. Imamo Vlado, ki je zadolžena in smo jo tudi
                  zadolžili, in tudi osebno verjamem v to, da je zadolžena za to preobrazbo in da jo
                  tudi uspešno izvede.</p>
               <p>Ta izvedba, recimo, kako se je lotila tega problema, vemo. Tega tu ne bom
                  ponavljal. Bilo je že veliko izrečenega tudi na ta račun. Ampak možnosti je več.
                  Lahko je bila zelo trda pot, mehkejša pot, srednja pot. V tem kontekstu, če sedaj
                  lahko razmislim, vidim tudi to potezo naše Vlade v smislu srednje poti, ne te
                  najtrše poti. Zato me je danes marsikdo presenetil, kako bi želel neko izredno
                  trdo, nesocialno pot.</p>
               <p>Vidite, smo pred dejstvom, da ni možno vedno iti čisto po neki trdi, ekonomski
                  poti, ampak je potrebno upoštevati pač vse dejavnike in izbrati pravo. In glede na
                  to, dejansko ne morem biti proti predlogu tega zakona. Podpiram pa zahteve, da smo
                  še bolj informirani. Prepričan sem, da ko bomo dovolj informirani, da bomo podprli
                  tudi preobrazbo naših železarn na takšen način kot si ga predstavlja naša Vlada.
                  Torej še vedno verjamem v to našo Vlado, v njeno koncepcijo preobrazbe in zato sem
                  za obravnavo tega zakona in ga ocenjujem, da bo primeren za drugo obravnavo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Mislim, da smo čisto pozabili na velik projekt,
                  ki ga imamo sedaj v Sloveniji, to je izgradnja avtocest. Dovolite, da citiram
                  predlog amandmaja, ki ga je dal Žarko Pregelj in sicer pod obrazložitvijo, ki
                  sledi: <q>"Projekt izgradnje avtocestnega sistema je edinstvena priložnost za
                  preporod slovenskega železarstva ob gradnji jeklenih in betonskih premostitvenih
                  konstrukcij in podobnih objektov, ki jih potrebuje časovno zelo zahteven projekt
                  izgradnje avtocestnega sistema v Republiki Sloveniji."</q> Mislim, da je to zelo
                  odločilnega pomena. Pri tem si ne morem zamisliti, da bi v tem velikem projektu,
                  ki ne bo trajal samo šest let, do leta 2000, ampak potem mogoče še šest let in
                  naprej, in da ne bi imeli te osnovne bazične industrije, si težko
                  predstavljam.</p>
               <p>Seveda, pri tem bi pripomnil, da Železarna Jesenice, ki pridobiva tudi surovo
                  železo, da to zagotovo ni smotrno. Kolikor vemo, je rentabilnost proizvodnje
                  surovega železa okrog 100 milijonov ton letno, ne pa tako kot imajo Jesenice 1,5
                  do 2 milijona ton v najboljših časih. Tako da podpiram v tem smislu železarne,
                  seveda ker neprimerno ceneje dobimo železo v vzhodnoevropskih državah in podpiram
                  zamisel, da moramo podpreti tiste železarne, ki imajo višjo stopnjo tehnične
                  predelave železa, to se pravi visoko kvalitetna jekla v visoko rezantna jekla, to
                  so Železarna Ravne pa tudi Štore. Mislim, da moramo kljub temu podpreti ta
                  projekt, vendar poiskati najbolj smotrne in rentabilne rešitve. Mislim, da to
                  minister Tajnikar dobro ve in da bo našel tudi pravilno rešitev in da bo podprl
                  tisto, kar je res rentabilno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš. Gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Predsedujoči, spoštovani kolegice in kolegi! Vaše besede prej sem vzel resno,
                  torej da so se marsikatere besede ponovile, da pravzaprav krožimo okrog, zato sem
                  se tudi odpovedal besedi. Vendar me te nadaljnje razprave silijo k temu, da povem
                  nekaj pikrih na naš račun.</p>
               <p>Izbruhi podjetniškega znanja, ki sem jih danes videl, spočetih za tem govorniškim
                  pultom in vrženih v ta prostor, me prepričujejo, da je Ustavno sodišče naredilo
                  res prav, ko je razveljavilo 39. člen zakona o poslancih, kajti prepričan sem, da
                  se bodo lastniki kapitala po našem končanem mandatu tepli za nas. Toliko modrih
                  rešitev in modrih besed se mi zdi, ni bilo že dolgo časa spregovorjenih. Vseeno bi
                  apeliral na to, ker me <q>"črv dvoma"</q> najeda še potem, saj sem opazil iz marsikaterih
                  razprav, da niti 1. člena zakona niste prebrali. Gre za dokapitalizacijo, ne za
                  kredite torej, da pustimo nekaj malega tudi strokovnjakom. To je prvo.</p>
               <p>Drugo. Zakon je v prvi obravnavi, torej vse dobro za dobra napotila, vendar vse
                  slabo za govoričenje kar tja v dan.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Včasih bi rekli, da je bil gospod Lavrinc samokritičen. Gospod
                  Jagodnik.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod predsedujoči, midva z gospodom Lavrincem gotovo ne bova v tistih vrstah, za
                  katere se bodo naše železarne pulile, vseeno si pa, ker sem poslušal strokovnjake
                  in <q>"strokovnjake"</q> s tega področja, dovoljujem ponuditi zboru naslednji sklep:
                  <q>"Državni zbor zadolžuje Vlado Republike Slovenije, da še pred drugo obravnavo
                  predloga zakona o zagotavljanju sredstev za odplačilo kreditov za trajna obratna
                  sredstva in kreditov za izvedbo nujnih investicijskih del ter Slovenskih železarn,
                  Ministrstvo za ekonomske odnose in razvoj pripravi osnovno gradivo o viziji
                  gospodarskega razvoja Slovenije."</q></p>
               <p>Namreč po vsem tem, kar smo danes slišali, nam seveda tak pogled zelo manjka za
                  trezno in realno presojo, kaj bomo v nekem trenutku ukinili, kajti najlažje je
                  ukiniti, kaj bomo ozdravili, kaj bomo sanirali in kaj bomo peljali v tem
                  slovenskem gospodarskem prostoru naprej. Hvala, mislim, da sem bil zelo kratek, da
                  lahko tudi zaradi tega podprete ta sklep.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi gospod minister besedo? Želi še kdo besedo?
                  <stage xml:id="Redna-23-1994-07-26.stage31">(Ne.)</stage></p>
               <p>Razpravo zaključujem. V razpravo dajem stališča in sklepe matičnega delovnega
                  telesa in dodatne predloge. Pregled stališč in sklepov ste prejeli po odmoru na
                  klop in sicer imate v pregledu predloge stališč oziroma sklepov od številke 1 do
                  5, to so predlogi matičnega delovnega telesa. K tem predlogom imamo k točki 2, 4
                  in 5 amandmaje. Potem so trije dodatni predlogi, ki jih predlaga Metka Karner
                  Lukač. Za temi bomo sklepali o proceduralnem sklepu, ki ga je predlagal gospod
                  Topler, da zakon obravnavamo in odločamo o njem na septemberski seji. Imamo
                  predloge dodatnih sklepov. V pregledu imate tri. Med razpravo po odmoru smo
                  prejeli še tri dodatne predloge in sicer: prvi, ki ga predlaga Žaro Pregelj, se
                  glasi: <q>"Vlada naj za drugo obravnavo tega predloga zakona pripravi podroben
                  program razvoja Slovenskih železarn s strateško usmeritvijo in njihovo
                  vključitvijo v projekt izgradnje avtocestnega sistema Republike Slovenije, tako da
                  bodo železarne lahko izrabile čim več svojih, sedaj neprimerno ali premalo
                  izkoriščenih proizvodnih zmogljivosti"</q>.</p>
               <p>Drugi dodatni sklep, ki ga predlaga gospod Avberšek, se glasi: <q>"Vlada Republike
                  Slovenije naj do druge obravnave pripravi informacijo o dosedanji in planirani
                  porabi energije v Slovenskih železarnah s poudarkom na primerjavi z ustvarjenim
                  bruto produktom"</q> in predlog gospoda Jagodnika, ki se glasi: <q>"Državni zbor zavezuje
                  Vlado Republike Slovenije, da še pred drugo obravnavo zakona o zagotavljanju
                  sredstev za izvedbo nujnih investicijskih del Slovenskih železarn, v sodelovanju z
                  Ministrstvom za ekonomske odnose in razvoj pripravi osnovno gradivo o viziji
                  gospodarskega razvoja Slovenije."</q></p>
               <p>Želi kdo o teh predlogih stališč in sklepov razpravljati?</p>
               <p>Gospod minister, izvolite.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Predlagal bi, da se predlog gospoda Jagodnika preoblikuje tako, da ne blokira
                  procedure tega zakona. Takšne strategije ni mogoče opraviti do konca leta. V
                  vladni proceduri imamo to strategijo. Nastaja v tem trenutku tako imenovana
                  industrijska politika, ki je v vladni proceduri. Ni mogoče, da to končamo pred
                  koncem septembra, do začetka oktobra. Razvojne strategije ni mogoče predložiti, po
                  mojem mnenju, parlamentu pred koncem leta. S tem bi vse roke, ki jih imamo pri tem
                  zakonu, o katerem danes govorimo, zamudili.</p>
               <p>Prosim, da takšnega predloga ne podprete. Čisto na kratko bi se ustavil pri
                  stališčih in sklepih, ki jih je vložila gospa Lukačeva. Pri prvem stališču, kjer
                  govori, da bi dali mesečne bilance uspeha, moram povedati, da takšnih mesečnih
                  bilanc uspeha v Slovenskih železarnah zelo verjetno ni mogoče narediti, ker ne
                  obstaja ustrezna informacijska baza. Možno je dati mesečne bilance gotovinskih
                  tokov, ki so ravno tako zelo pomembne za tekoče spremljanje poslovanja skoraj bolj
                  pomembne kot bilance uspeha. Tu bi predlagal, da se predložijo Vladi mesečne
                  bilance gotovinskih tokov.</p>
               <p>O njenem drugem predlogu sem nekajkrat govoril. Zakaj je takšna višina? Mislim, če
                  bomo predložili Državnemu zboru nekatera osnovna gradiva, zlasti PHARE študijo, bo
                  iz te študije popolnoma jasno, zakaj je takšna višina sredstev potrebnih v tem
                  trenutku.</p>
               <p>Pri 3. točki bi predlagal, to sem tudi v razpravi izpostavil, da pristanemo na
                  tem, da se priznajo najboljše dosegljive obrestne mere za prvovrstne komitente pri
                  bankah, kadar se najema kredite. To je zelo podobno temu, kar je gospa Lukačeva
                  predlagala in bolj realno, kot če sedaj napišemo številke. Te številke se lahko
                  spreminjajo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Predlagala bi amandma na dodatni sklep, ki ga je predlagal kolega Jože
                  Jagodnik, in sicer v skladu s tem, na kar nas je opozoril minister. Midva sicer ne
                  dvomiva, da je Ministrstvo za ekonomske odnose in razvoj sposobno že pred drugo
                  obravnavo zakona pripraviti to strategijo, glede na to, da ministrstvo dela za to
                  prav gotovo že skoraj dve leti oz. leto in pol, tako da naju to ne skrbi. Pač pa
                  meniva, da ne bi bilo videti, kot da hočeva nagajati pri sprejemanju zakona o
                  zagotavljanju sredstev za sanacijo železarn in investicije. Predlagava, da se pač
                  ta dodatni sklep spremeni, tako da se glasi: <q>"Državni zbor zadolžuje Vlado
                  Republike Slovenije, da njeno Ministrstvo za ekonomske odnose in razvoj pripravi
                  osnovno gradivo o viziji gospodarskega razvoja Slovenije do septembra 1994"</q>.
                  Prepričana sva namreč, da dr. Kračun in njegovi delavci v Ministrstvu za ekonomske
                  odnose in razvoj intenzivno delajo za strategijo razvoja Slovenije in slovenskega
                  gospodarstva, tako da jim bo to zelo lahko do septembra meseca vložiti v proceduro
                  v Državnem zboru. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Glede mojega prvega amandmaja, ko sem predlagala, da bi se predložile mesečne
                  bilance uspeha za leto 1994, nisem vedela, da ta informatika ne obstaja, da je
                  tako slabo urejeno to področje, kajti v uspešnih firmah to redno delajo. Strinjam
                  se tudi, gotovinski tokovi bi nam veliko pomenili in zato sprejemam to, kar je
                  gospod minister rekel. Za tretji amandma pa mislim, da ne bi bilo smiselno, da se
                  ta najvišja obrestna mera ne predvidi, saj bo Vlada lahko potem tudi v predlogu za
                  drugo obravnavo opredelila, ali je pač to realna obrestna mera ali kakorkoli in bo
                  lahko ustrezno definirala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Če sem prej ministra dobro poslušal, pa zdaj gospa Lukačeva, vas. Prvi sklep, kaj
                  predlagate neko spremembo pri prvem sklepu? Podatki o mesečnih? Kaj, kako naj se
                  glasi?</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Mesečnih gotovinskih tokovih za leto 1994.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ima še kdo besedo? <stage xml:id="Redna-23-1994-07-26.stage32">(Nihče)</stage>. S tem razpravo zaključujem in prehajam
                  na glasovanje. Glasovali bomo o vsakem predlogu posebej.</p>
               <p>Najprej dajem na glasovanje prvi predlog sklepa, ki se glasi: <q>"Državni zbor v prvi
                  obravnavi sprejema predlog zakona o zagotavljanju sredstev za odplačilo kreditov
                  za trajna obratna sredstva in kreditov za izvedbo nujnih investicijskih del
                  Slovenskih železarn in ugotavlja, da je primerna osnova za pripravo predloga
                  zakona za drugo obravnavo."</q> Ugotovimo sklepčnost! <stage xml:id="Redna-23-1994-07-26.stage33">(65
                  prisotnih.)</stage></p>
               <p>Kdo je za? <stage xml:id="Redna-23-1994-07-26.stage34">(45 poslancev.)</stage> Je kdo proti? <stage xml:id="Redna-23-1994-07-26.stage35">(13
                     poslancev.)</stage></p>
               <p>Ugotavljam, da je prvi sklep sprejet.</p>
               <p>K 2. sklepu, ki se glasi: <q>"Vlada Republike Slovenije naj do druge obravnave
                  zagotovi skladnost predlaganega zakona z veljavno sistemsko ureditvijo
                  financiranja javne porabe v smislu splošnih pripomb Sekretariata za zakonodajo in
                  pravne zadeve."</q> Imamo amandma, ki se glasi: <q>"V drugi točki se dopolni tako, da se
                  pika črta in doda naslednje besedilo: oziroma pripravi ustrezne spremembe
                  sistemske ureditve tega področja."</q> Amandma je predlagala Danica Simšič.</p>
               <p>Na glasovanje dajem najprej amandma. Ugotovimo sklepčnost! <stage xml:id="Redna-23-1994-07-26.stage36">(64
                     prisotnih.)</stage></p>
               <p>Kdo je za? <stage xml:id="Redna-23-1994-07-26.stage37">(42 poslancev.)</stage> Je kdo proti? <stage xml:id="Redna-23-1994-07-26.stage38">(4
                     poslanci.)</stage></p>
               <p>Ugotavljam, da je amandma k 2. točki predloga sklepa sprejet.</p>
               <p>Na glasovanje dajem predlog sklepa pod točko 2. Ugotovimo sklepčnost! <stage xml:id="Redna-23-1994-07-26.stage39">(63
                     prisotnih.)</stage></p>
               <p>Kdo je za? <stage xml:id="Redna-23-1994-07-26.stage40">(44 poslancev.)</stage> Je kdo proti? <stage xml:id="Redna-23-1994-07-26.stage41">(1
                     poslanec.)</stage></p>
               <p>Ugotavljam, da je sklep pod 2. točko sprejet.</p>
               <p>Predlog pod 3. točko se glasi: <q>"Vlada naj upošteva konkretne pripombe Sekretariata
                  za zakonodajo in pravne zadeve na predlog zakona."</q> Dajem ta predlog na glasovanje.
                  Ugotovimo sklepčnost! <stage xml:id="Redna-23-1994-07-26.stage42">(67 prisotnih.)</stage></p>
               <p>Kdo je za? <stage xml:id="Redna-23-1994-07-26.stage43">(56 poslancev.)</stage> Je kdo proti?
                  <stage xml:id="Redna-23-1994-07-26.stage44">(Nihče.)</stage></p>
               <p>Ugotavljam, da je ta sklep sprejet.</p>
               <p>Za 3. točko Danica Simšič predlaga dopolnitev dodatne točke 3.a, ki je glede na
                  sprejem točke 3, ki vsebuje to, brezpredmeten. Se strinjate s tem. To se nanaša na
                  uporabo valute, tolarja. Sekretariat - umik!</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Še enkrat bi na kratko povedala, zakaj sem vendarle natančno v taki formulaciji
                  predlagala. Preprosto zato, ker je matično delovno telo sicer podprlo stališča
                  sekretariata, hkrati pa v naslednji točki samo kršilo tisto, kar je sprejelo in
                  spet pisalo v markah. Saj vem, da se v mlinu dvakrat pove in dvakrat sprejema,
                  ampak v tem primeru, če v tem mlinu dvakrat sprejmemo to, da bomo spoštovali svojo
                  denarno enoto, torej tolar, se mi ne zdi narobe. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>V redu. Torej na glasovanje dajem predlog sklepa, ki bo pod točko 3.a, to je
                  predlog sklepa Danice Simšič, glasi se: <q>"Predlagatelj naj pri pripravi zakona za
                  drugo obravnavo upošteva določila zakona o denarni enoti iz zakona o uporabi
                  denarne enote ter zneske navede v domači denarni enoti - tolarjih."</q> Ugotovimo
                  sklepčnost! <stage xml:id="Redna-23-1994-07-26.stage45">(66 prisotnih.)</stage></p>
               <p>Kdo je za? <stage xml:id="Redna-23-1994-07-26.stage46">(37 poslancev.)</stage> Je kdo proti?
                  <stage xml:id="Redna-23-1994-07-26.stage47">(Nihče.)</stage></p>
               <p>Ugotavljam, da je ta sklep sprejet.</p>
               <p>Na glasovanje dajem 4. točko, ki se glasi in ima amandma. Osnovni predlog se
                  glasi: <q>"Vlada Republike Slovenije naj v ali ob predlogu zakona za drugo obravnavo
                  jasno opredeli, katere družbe bodo najele kredite v višini 30 milijonov DEM, ki se
                  bodo po sklepu Vlade Republike Slovenije lahko spremenili v kapitalski delež
                  države."</q></p>
               <p>K temu predlogu je amandma gospoda Štefana Matuša, ki se glasi: 4. točka se
                  spremeni, tako da se glasi: <q>"Vlada Republike Slovenije naj v predlogu zakona za
                  drugo obravnavo jasno opredeli, katere družbe bodo najele kredite v višini 33
                  milijonov DEM za trajna obratna sredstva in katera od teh se bodo po sklepu Vlade
                  Republike Slovenije lahko spremenila v kapitalski delež države"</q>.</p>
               <p>Na glasovanje dajem najprej amandma k 4. točki. Ugotovimo sklepčnost! <stage xml:id="Redna-23-1994-07-26.stage48">(65
                     prisotnih.)</stage></p>
               <p>Kdo je za? <stage xml:id="Redna-23-1994-07-26.stage49">(45 poslancev.)</stage> Je kdo proti? <stage xml:id="Redna-23-1994-07-26.stage50">(3
                     poslanci.)</stage></p>
               <p>Ugotavljam, da je amandma sprejet.</p>
               <p>S tem tudi točka v celoti, ker se v celoti tekst spreminja.</p>
               <p>Na glasovanje dajem 5. točko, ki ima tudi amandma. Osnovni predlog se glasi:
                  <q>"Vlada Republike Slovenije naj do druge obravnave predstavi načrt postopnega umika
                  države iz podjetja Slovenske železarne d.o.o."</q></p>
               <p>Amandma k tej točki je dal predlagatelj Štefan Matuš: 5. točka se spremeni, tako
                  da se glasi: <q>"Vlada Republike Slovenije naj do druge obravnave predstavi načrt
                  postopnega umika države iz podjetja Slovenske železarne d.o.o., tako da bo država
                  obdržala 51% lastninski delež"</q>.</p>
               <p>Na glasovanje dajem najprej amandma k 5. točki.</p>
               <p>Gospod Lenič, obrazložitev glasu.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Glasoval bom proti temu
                  amandmaju, ker mislim, da ni nikakršne potrebe, da bi bile Slovenske železarne v
                  končni fazi oziroma v neki daljni projekciji pod kontrolo države oziroma, da bi
                  morala imeti država nek kontrolni paket nad tem podjetjem.</p>
               <p>Veliko teh dilem izhaja ravno iz dejstva, da je država lastnik tega podjetja.
                  Mislim, da je pametno, naš končni cilj je, da bi bile Slovenske železarne normalno komercialno podjetje, kot vsako drugo, ne pa, da bi bile še naprej v državni
                  lasti. Glasoval bom proti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Ta amandma sem predlagal pravzaprav zaradi tega, ker
                  si je možno razlagati sklep Odbora za finance nekako tako, da država potem proda
                  celotne železarne. Lahko tudi tujcem. Še vedno menim, da je težka industrija
                  strateška panoga vsake države, pa naj bo taka ali drugačna. Menim, da je odprodaja
                  Slovenskih železarn v večinskem deležu celo tujcem nesprejemljiva. Ravno zato sem
                  predlagal to, da ostane 51% v državni lasti.</p>
               <p>Lahko se naredi takole. Ko bo zakon sprejet, bomo železarne dokapitalizirali, na
                  koncu jih bomo prodali najboljšemu ponudniku, ampak lahko tudi za ceno, ki ni v
                  skladu z dokapitalizacijo, v skladu s ceno železarn, to se pravi, da jih lahko
                  prodamo pod ceno. Mislim, da v tem obstoja velika nevarnost, če se spomnimo samo
                  malo nazaj, ko so hoteli en del železarn kupiti Italijani, da bi proizvajali
                  betonsko železo.</p>
               <p>Mislim, da v taki železarni, kot je Jeklarna II na Jesenicah, kjer bi proizvajali
                  betonsko železo, bi to pomenil genocid za železarno. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage xml:id="Redna-23-1994-07-26.stage51">(Ne.)</stage> Zato dajem
                  amandma k 5. točki na glasovanje. Ugotovimo sklepčnost! <stage xml:id="Redna-23-1994-07-26.stage52">(66
                     prisotnih.)</stage></p>
               <p>Kdo je za? <stage xml:id="Redna-23-1994-07-26.stage53">(26 poslancev.)</stage> Je kdo proti? <stage xml:id="Redna-23-1994-07-26.stage54">(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 5. točko predloga sklepov.</p>
               <p>Žarko Pregelj, obrazložitev glasu.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom proti, ker menim, da je to stališče v nasprotju s prvim
                  sklepom, ko v bistvu zbor podpira zakon. Tak zakon, kot je predlagan ne omogoča
                  umika države iz železarn in če bi želeli to narediti, potem je potrebno ta zakon
                  zavrniti. Ker pa ga je zbor nekako podprl, potem je jasno, da je to stališče
                  popolnoma brezpredmetno, saj je umik države v tem trenutku v resnici popolnoma
                  neracionalno dejanje in uničuje strateški vidik železarn. To so pa delovna mesta.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage xml:id="Redna-23-1994-07-26.stage55">(Nihče.)</stage> Zato dajem
                  to 5. točko na glasovanje. Ugotovimo sklepčnost! <stage xml:id="Redna-23-1994-07-26.stage56">(68
                  prisotnih.)</stage></p>
               <p>Kdo je za? <stage xml:id="Redna-23-1994-07-26.stage57">(45 poslancev.)</stage> Je kdo proti? <stage xml:id="Redna-23-1994-07-26.stage58">(13
                     poslancev.)</stage></p>
               <p>Ugotavljam, da je 5. točka sprejeta.</p>
               <p>Prehajamo na glasovanje o predlogu Metke Karner Lukač, da se dodajo tri nove
                  točke. Kot prvo dajem na glasovanje točko, ki nosi številko 1, to bo 6. točka
                  predlogov sklepov, ki glasi: <q>"Državni zbor zadolži Vlado Republike Slovenije, da
                  za drugo obravnavo zakona predloži zboru osnovne podatke o mesečnih gotovinskih
                  tokovih za leto 1994 za posamezne družbe."</q></p>
               <p>Obrazložitev glasu, gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Samo da še nekoliko zlektoriram: <q>"denarnih"</q> tokov ne gotovinskih. To je ustrezen
                  izraz. Namreč, zdi se mi zelo pomembno, da ta amandma sprejmemo, kajti mi bi
                  želeli videti mesečna poročila, kako se ti denarni tokovi gibajo. Kot sem že prej
                  rekla, s tem, če raste proizvodnja in če se povečuje prodaja, če ne najdemo, ni
                  pravi indikator, kako pa sanacija dejansko uspešno poteka. Kajti kot sem že rekla,
                  lahko je dvigniti proizvodnjo, če jo delaš na zalogo in lahko je prodajati, če pri
                  tem napraviš dodatno izgubo. Zato bom glasovala za ta predlog sklepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Jaz bom glasoval proti. To pa iz čisto principialnih razlogov, zaradi tega ker se
                  večkrat poskuša iz tega Državnega zbora narediti zdaj upravni organ, drugič, kot v
                  tem primeru, management nekega podjetja. Kogar te stvari posebej zanimajo, si jih
                  lahko, po moje, brez skrbi ogleda tam, navsezadnje so podatki javni. Kdor pa hoče
                  iz tega parlamenta delati to, kar sem že prej omenil, pa mislim, da ne ravna prav.
                  Zato še enkrat povem, da bom glasoval proti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti glas. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom za predlagane nove točke predvsem zato, ker menim, da te
                  zahteve, ki so izražene v njih, kažejo skrb Državnega zbora za usodo tistih
                  naložb, ki jih država usmeri v posamezna podjetja. Menim, da je to dolžnost in
                  pravica Državnega zbora, da to od Vlade zahteva in nikakor se ne strinjam s
                  pogledi, da je to nepomembno. Ena bistvenih zaslug Državnega zbora je ravno ta,
                  kako racionalno razpolaga z državnimi sredstvi in ta določila zagotavljajo določen
                  nadzor. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Če smo dobro prebrali prvi odstavek, piše, da Državni zbor
                  zadolži Vlado Republike Slovenije, da za drugo obravnavo zakona predloži zboru
                  osnovne podatke o mesečnih bilancah uspeha za leto 1994 za posamezne družbe.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>O mesečnih denarnih tokovih. Je gospa Lukač popravila.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Da. Ne, sedaj se pa čudim gospodu Lavrincu, da vedno kadar gre za neko kontrolo,
                  za<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Verzolak, obrazložite svoj glas.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Glasoval bom za, da podprem. Hotel sem pa povedati, da potem kar on izvaja<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Nič, nič.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Bom zunaj povedal.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Ne več. To točko dajem na
                  glasovanje. Ugotovimo sklepčnost! <stage xml:id="Redna-23-1994-07-26.stage59">(65 prisotnih.)</stage></p>
               <p>Kdo je za? <stage xml:id="Redna-23-1994-07-26.stage60">(28 poslancev.)</stage> Je kdo proti? <stage xml:id="Redna-23-1994-07-26.stage61">(32
                     poslancev.)</stage></p>
               <p>Ugotavljam, da ta predlog sklepa ni sprejet.</p>
               <p>Na glasovanje dajem naslednjo točko, to bo 7. točka, ki se glasi: <q>"Državni zbor
                  nalaga Vladi Republike Slovenije, da se opredeli do ustreznosti višine sredstev,
                  namenjenih za investicije in za zagotavljanje obratnih sredstev, ter predvidi
                  odgovornost za uspeh sanacije Slovenskih železarn."</q> Dajem predlog na glasovanje.
                  Ugotovimo sklepčnost! <stage xml:id="Redna-23-1994-07-26.stage62">(65 prisotnih.)</stage></p>
               <p>Kdo je za? <stage xml:id="Redna-23-1994-07-26.stage63">(31 poslancev.)</stage> Je kdo proti? <stage xml:id="Redna-23-1994-07-26.stage64">(22
                     poslancev.)</stage></p>
               <p>Ugotavljam, da je ta točka sprejeta.</p>
               <p>Na glasovanje dajem 8. točko, ki se glasi: <q>"Državni zbor nalaga Vladi Republike
                  Slovenije, da za drugo obravnavo v zakonu predvidi tudi najvišjo obrestno mero, po
                  kateri bodo banke, ki so prejele obveznice, izdane zaradi sanacije Slovenskih
                  železarn, odobravale kredite Slovenskim železarnam."</q> Dajem predlog na glasovanje.
                  Ugotovimo sklepčnost! <stage xml:id="Redna-23-1994-07-26.stage65">(64 prisotnih.)</stage></p>
               <p>Kdo je za? <stage xml:id="Redna-23-1994-07-26.stage66">(29 poslancev.)</stage> Je kdo proti? <stage xml:id="Redna-23-1994-07-26.stage67">(32
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Sedaj dajem na glasovanje proceduralni predlog, ki ga je predlagal gospod Topler:
                  <q>"Državni zbor bo obravnaval zakon o zagotavljanju sredstev za odplačilo kreditov
                  za trajna obratna sredstva in kreditov za izvedbo nujnih investicijskih del
                  Slovenskih železarn v mesecu septembru."</q> Gospod Topler.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Hvala lepa. Predlagal sem sklep, da se zakon obravnava v mesecu septembru, da se
                  združi 2. in 3. obravnava. Zaradi tega, ker mislim, da, če smo se odločili za to,
                  da moramo to sprejeti, da je zakon čimpreje sprejet.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej proceduralno po poslovniku je tako, da sklepamo, kako bomo obravnavali, ali
                  bomo v 2. in 3., ali samo v eni ali drugi, bomo odločali pri dnevnem redu. Torej
                  na glasovanje dajem to, kar sem prebral: <q>"Državni zbor bo obravnaval zakon - s tem
                  dolgim naslovom - v mesecu septembru."</q> Ugotovimo sklepčnost! <stage xml:id="Redna-23-1994-07-26.stage68">(69
                     prisotnih.)</stage></p>
               <p>Kdo je za? <stage xml:id="Redna-23-1994-07-26.stage69">(41 poslancev.)</stage> Je kdo proti? <stage xml:id="Redna-23-1994-07-26.stage70">(6
                     poslancev.)</stage></p>
               <p>Ugotavljam, da je ta predlog sprejet.</p>
               <p>Prehajamo na odločanje o predlogih dodatnih sklepov. Prvi dodatni predlog: <q>"Vlada
                  Republike Slovenije naj prouči možnost podelitve koncesije družbi Energetika,
                  d.o.o., Železarna Jesenice za proizvodnjo in prodajo električne energije v sklopu
                  družb Železarna Jesenice, novih zasebnih družb in na prostem trgu."</q> Predlagatelj
                  tega sklepa je Štefan Matuš. Dajem ta predlog na glasovanje. Ugotovimo sklepčnost!
                     <stage xml:id="Redna-23-1994-07-26.stage71">(60 prisotnih.)</stage></p>
               <p>Kdo je za? <stage xml:id="Redna-23-1994-07-26.stage72">(23 poslancev.)</stage> Je kdo proti? <stage xml:id="Redna-23-1994-07-26.stage73">(30
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Na glasovanje dajem naslednji predlog: <q>"Vlada Republike Slovenije naj ob pripravi
                  poročila o poteku sanacij slovenskega gospodarstva pripravi predloge za reševanje
                  problema starih zapadlih obveznosti, ki se ne rešujejo na osnovi sprejetih zakonov
                  preko Agencije za sanacijo bank in hranilnic ter Sklada za razvoj."</q> Predlagatelj
                  sklepa je Feri Horvat. Ugotovimo sklepčnost! <stage xml:id="Redna-23-1994-07-26.stage74">(64 prisotnih.)</stage></p>
               <p>Kdo je za? <stage xml:id="Redna-23-1994-07-26.stage75">(50 poslancev.)</stage> Je kdo proti? <stage xml:id="Redna-23-1994-07-26.stage76">(2
                     poslanca.)</stage></p>
               <p>Ugotavljam, da je ta predlog sprejet.</p>
               <p>Na glasovanje dajem tretji predlog: <q>"Vlada naj postavi reševanje problemov
                  železarn v kontekst svoje nove gospodarske strategije. V železarnah so posebno
                  pereč problem upravljanje in poslovodne strukture. Vlada naj Državnemu zboru
                  predloži predlog kadrovskih rešitev, ki bodo jamčile za gospodarski uspeh, ki je
                  edino opravičilo za sprejem zakona o zagotavljanju sredstev za odplačilo kreditov
                  za trajna obratna sredstva in kreditov za izvedbo nujnih investicijskih del
                  Slovenskih železarn."</q> Predlagatelj je Dimitrij Rupel. Ugotovimo sklepčnost!
                     <stage xml:id="Redna-23-1994-07-26.stage77">(64 prisotnih.)</stage></p>
               <p>Kdo je za? <stage xml:id="Redna-23-1994-07-26.stage78">(30 poslancev.)</stage> Je kdo proti? <stage xml:id="Redna-23-1994-07-26.stage79">(25
                     poslancev.)</stage></p>
               <p>Ugotavljam, da je ta predlog sprejet.</p>
               <p>Naslednji predlog: <q>"Vlada naj za drugo obravnavo tega predloga zakona pripravi
                  podroben program razvoja slovenskih železarn s strateško usmeritvijo in njihovo
                  vključitvijo v projekt izgradnje avtocestnega sistema Republike Slovenije, tako da
                  bodo železarne lahko izrabile čimveč svojih, sedaj neprimerno ali premalo
                  izkoriščenih proizvodnih zmogljivosti"</q>. Predlagatelj sklepa je Žarko Pregelj.
                  Ugotovimo sklepčnost! <stage xml:id="Redna-23-1994-07-26.stage80">(60 prisotnih.)</stage></p>
               <p>Kdo je za? <stage xml:id="Redna-23-1994-07-26.stage81">(25 poslancev.)</stage> Je kdo proti? <stage xml:id="Redna-23-1994-07-26.stage82">(28
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Na glasovanje dajem naslednji predlog sklepa: <q>"Vlada Republike Slovenije naj do
                  druge obravnave pripravi informacijo o dosedanji in planirani porabi energije v
                  slovenskih železarnah, s poudarkom na primerjavi z ustvarjenim bruto produktom"</q>.
                  Predlagatelj sklepa je Franc Avberšek. Ugotovimo sklepčnost! <stage xml:id="Redna-23-1994-07-26.stage83">(64
                     prisotnih.)</stage></p>
               <p>Kdo je za? <stage xml:id="Redna-23-1994-07-26.stage84">(38 poslancev.)</stage> Je kdo proti? <stage xml:id="Redna-23-1994-07-26.stage85">(6
                     poslancev.)</stage></p>
               <p>Ugotavljam, da je ta predlog sprejet.</p>
               <p>Naslednji predlog: <q>"Državni zbor zadolžuje Vlado Republike Slovenije, da njeno
                  Ministrstvo za ekonomske odnose in razvoj pripravi osnovno gradivo o viziji
                  gospodarskega razvoja Slovenije do septembra 1994"</q>. Predlagatelja sta gospod
                  Jagodnik in gospa Pečanova. Ugotovimo sklepčnost! <stage xml:id="Redna-23-1994-07-26.stage86">(60
                  prisotnih.)</stage></p>
               <p>Kdo je za? <stage xml:id="Redna-23-1994-07-26.stage87">(30 poslancev.)</stage> Je kdo proti? <stage xml:id="Redna-23-1994-07-26.stage88">(25
                     poslancev.)</stage></p>
               <p>Ugotavljam, da je ta predlog sklepa sprejet.</p>
               <p>S tem smo zaključili to točko dnevnega reda in čeprav ura še ni 19, predlagam, da
                  za danes zaključimo delo. Ob 19.15 uri je potem kolegij predsednika. Jutri
                  nadaljujemo ob 10. uri.</p>
            </sp>
            <stage type="time">(SEJA JE BILA PREKINJENA 26. JULIJA 1994 OB 18.37 URI IN</stage>
         </div>
      </body>
   </text>
</TEI>