<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-30-1995-04-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">BDD877A4C6C69D2BC1257832004838F7</idno>
               <idno type="URI">BDD877A4C6C69D2BC1257832004838F7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-30-1995-04-19.DZ" n="30">
               <name>Redna</name>
               <date when="1995-04-19"/>
            </setting>
         </settingDesc>
         <particDesc>
            <listOrg>
               <org xml:id="Redna-30-1995-04-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 19. APRILA 1995 OB 10.08 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani kolegi poslanci, gospe in gospodje! Pričenjam nadaljevanje 30. seje
                  Državnega zbora Republike Slovenije. Obveščen sem, da so zadržani in se današnje
                  seje ne morejo udeležiti naslednje poslanke in poslanci: Andrej Lenarčič, Vitodrag
                  Pukl, Vladimir Topler, dr. Leo Šešerko, Jožef Školč, dr. Peter Tancig za eno uro,
                  dr. France Bučar, Bojan Korošec in Sašo Lap. Prosim, da ugotovimo prisotnost v
                  dvorani. Ugotavljam, da je navzočih 63 poslank in poslancev, tako je zbor sklepčen
                  in lahko odloča. Na sejo sem vabil predstavnike Vlade Republike Slovenije in jih
                  lepo pozdravljam.</p>
               <p>Današnje nadaljevanje 30. seje bomo pričeli s prekinjeno 34. točko dnevnega reda,
                  s prvo obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O
                     DENACIONALIZACIJI</title>.</p>
               <p>Nato bomo prešli na prav tako prekinjeno 35. točko - drugo obravnavo predloga
                  zakona o ustanovah ter po dnevnem redu dalje.</p>
               <p>Prehajamo na nadaljevanje 34. točke dnevnega reda.</p>
               <p>Točko smo prekinili pri predstavljanju stališč poslanskih skupin. Besedo dajem
                  gospodu Marjanu Šetincu za poslansko skupino Liberalne demokracije.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala za besedo, gospod predsedujoči! Spoštovane poslanke in poslanci! Poslanska
                  skupina Liberalne demokracije Slovenije se je sestala v zvezi s spremembami zakona
                  o denacionalizaciji. Na nek način bom poskušal povedati naše stališče. Menimo, da
                  predlog zakona o spremembah zakona o denacionalizaciji, ki ji pred nami, posega
                  samo v eno problematično področje denacionalizacije. Po našem mnenju je še cel niz
                  problematičnih točk, ki so v zakonu slabo rešene ali so zapisane tako, da
                  omogočajo razlage, ki posredno posegajo v pridobljene pravice drugih državljanov.
                  Zato menimo, da je zakon, tako kot je bil uveljavljen doslej, v mnogih primerih
                  omogočil vračanje v škodo države in tudi državljanov, ki so vlagali sredstva v
                  objekte, obrate, tovarne, zemljišča in tako naprej. Po mnogih razgovorih s
                  predstavniki Vlade smo prišli do tega, da je veliko zadev, ki so trenutno
                  problematične, zadevajo problematiko, ki je postopkovne narave. Menimo, da je te
                  zadeve mogoče urediti s preciznejšimi navodili Vlade ter revizijami sumljivih
                  odločb. Še posebej v primerih, kjer je bila država zavezanec za vračilo, vendar,
                  ker Vlada ni alocirala sredstev za cenitve povečane vrednosti, so bile izvedene le
                  enostranske cenitve. Teh primerov je veliko.</p>
               <p>Druga zadeva je upravni postopek. V večini ali v veliko primerih je bil ta upravni
                  postopek enostopenjski, kjer družbeni pravobranilec ni bil seznanjen s postopkom
                  in ni mogel intervenirati.</p>
               <p>Torej, za tisti del, za katerega menimo, da ga je moč urediti postopkovno, menimo,
                  da je treba zadolžiti Vlado, da pripravi natančnejša navodila. Vendar, poleg tega
                  ugotavljamo, da je cel niz stvari, ki zahtevajo spremembo zakona. In sicer,
                  navedel bom samo nekaj kritičnih točk, ki jih je iz formalnopravnih razlogov
                  potrebno spremeniti in urediti čim prej. Naj navedem tak primer.</p>
               <p>Tiče se 22. člena, kjer gre za vprašanje, koliko časa sme podjetje vrnjeno
                  nepremičnino imeti še v najemu? Zakon določa rok 5 let od pravnomočnosti odločbe,
                  vendar ne več kot 7 let od sprejema zakona. Torej, prav gotovo je potrebna
                  sprememba zakona, ki bo podaljševala absolutni 7-letni rok, saj se je že do sedaj
                  drastično skrajšal relativni rok in se bo še naprej skrajševal za tiste, kjer
                  stvari še niso rešene.</p>
               <p>Naslednja stvar, ki se nam zdi, da je pomembna in jo je treba zaradi možnih napak
                  v postopku urediti, je 60. člen. To je člen, ki sicer dovolj široko opredeljuje,
                  kdo je stranka v postopku, žal, pa je Vrhovno sodišče odločilo, da najemnik, na
                  primer stanovalec ali drug najemnik ni stranka v postopku. Kot veste, v takih
                  primerih ni mogoče uveljavljati vloženih sredstev. Ob vsem tem smo vložili vrsto
                  stališč k prvi obravnavi, ki se tičejo, skorajda bi rekel, vseh ključnih problemov
                  v zakonu. Ne želimo posegati v tiste temelje določbe zakona, ki govorijo o
                  prioritetni obliki vračanja, to je vračanja v naravi. Menimo, da povsod, kjer
                  vračanje v naravi ne posega v pridobljene pravice, da se to izvede in to nemudoma.
                  Seveda, v primerih, kjer gre za poseganje v pravice drugih, to se pravi, gre za
                  evidentno kršenje 155. člena Ustave, v teh primerih mora država svojo posredniško
                  vlogo opraviti in jo je treba tudi v zakonu natančno opredeliti.</p>
               <p>V tej točki želim - vsi ste dobili naša stališča, v katerih smo opisali tudi
                  problematiko in upam, da boste to vsi tudi pogledali. Zato menimo, da je vsekakor
                  potrebno začeti postopek za popravljanje tega zakona na vseh tistih točkah, ki so,
                  po naši presoji, nujne.</p>
               <p>Toliko sedaj, hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstavitvi svoje stališče? Gospod
                  Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo. Dober dan kolegice in kolegi, gostje! Zakon o
                  denacionalizaciji je že v sami osnovi v bistvu takšen, ki prinaša nove krivice
                  Slovencem, slovenskemu narodu. Dejstvo je, da v tem zakonu nihče ni upošteval, da
                  je bila večina, skoraj 80% slovenskega premoženja pod hipotekami, ki jih je imela
                  takratna banka Slavija in ki jih je potem prevzela takratna država Slovenija v
                  okviru Jugoslavije.</p>
               <p>Hipotekarne zadolžitve so se brisale in pred kratkim, s tem zakonom, se je začelo
                  vračanje premoženja kot vračanje prosto bremen. Nekaj podobnega se je zgodilo samo
                  pri nas in nikjer drugje ni prišlo do česa podobnega. Prišlo je do primerov, ko so
                  bile prodane nepremičnine vračane lastnikom. Tukaj ne gre samo za prodane gozdove,
                  ki jih je cerkev prodala državi in jih sedaj <q>"zahteva"</q> nazaj. Šlo je tudi za
                  primere, ko se je premoženje, ki je bilo že poplačano, recimo, v Avstriji, tako
                  kot Hutterjevi bloki v Mariboru, še enkrat so bili plačani iz fonda Republike
                  Slovenije in nikomur nič.</p>
               <p>Zakon o denacionalizaciji dejansko nima primere nikjer v evropski zgodovini, tako
                  gospodarstva kot prava. Zato menim, da se nekaj podobnega ne more dogajati. Konec
                  koncev, ves slovenski narod je gradil, dograjeval tovarne, kakršnekoli pač so, jih
                  upravljal, vlagal v njih in sedaj, kar na lepem bo nekdo, ki je imel
                  popravljalnico koles, zahteval nazaj tovarno Rog. To vendar ne gre. Zato menim, da
                  je ta zakon o spremembi zakona absolutno smiseln in ga bomo podprli.</p>
               <p>Mislim pa, da bi bilo nujno potrebno dopolniti vse člene tega zakona in jih
                  precizirati in razširiti, hkrati pa zahtevati revizijo vseh denacionalizacijskih
                  postopkov, ki so že bili izvedeni. Gre za to, da tisti, ki so bili izvedeni lege
                  artis, tisti se nimajo česa bati in lahko mirno pristanejo na revizijo. Ne moremo
                  pa pristajati na to, da so nekateri tujci, od katerih je večina sodelovala z
                  okupatorjem, sedaj zahtevali nazaj premoženje, gozdove, gradove in ne vem kaj še
                  vse, in to preprosto dobivajo. Tak način ni možen. Zato v osnovi podpiramo ta
                  zakon, pri posameznih členih pa bomo za to, da bomo dodali še precizne zadeve, ki
                  so potrebne, hkrati pa podprli tiste, ki jih bodo vložile druge poslanske skupine.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina? Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Govorim v imenu Slovenske nacionalne desnice. Predloženega
                  predloga zakona o spremembah in dopolnitvah zakona o denacionalizaciji ne
                  podpiramo iz enega osnovnega razloga, da bi bili državljani, ki so bili že
                  obravnavani z obstoječim zakonom, v neenakopravnem položaju z državljani, ki bi
                  bili obravnavani na podlagi spremenjenega zakona. Menimo, da bi v tem primeru
                  kršili ustavo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče? Ne
                  več.</p>
               <p>Prehajamo na splošno razpravo. Besedo dajem poslankam in poslancem. Imam več
                  prijav. Prvi dobi besedo gospod Jožef Kocuvan.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani kolegi in kolegice! Ko sem kandidiral za poslanca, sem nekako obljubil,
                  da si bom prizadeval za pravno državo, za varstvo človekovih pravic in za
                  pravičnost in za dosledno izvajanje denacionalizacije. Danes ugotavljam, da
                  predložene spremembe in dopolnitve o denacionalizaciji gospoda Šketa pomenijo
                  zanikanje pravne države, nezaupanje in nezanesljivost za zakonodajalca, poseg v že
                  pridobljene pravice. Menim, da bi morala biti večina zahtevkov upravičencev že
                  rešena. Rok za vložitev zahtevkov je potekel leta 1993, 6.12.1993, rešeno pa je
                  bilo do danes komaj 40%. Globoko sem prepričan, da je nujno potrebna poprava
                  krivic, ki so bile storjene na osnovi revolucionarnega prava, saj je bilo
                  premoženje odvzeto na krivičen način, s prisilo, z grožnjo ali pa z zvijačo.
                  Denacionalizacija pomeni zame vzpostavitev v prejšnje stanje. Zato mora biti
                  vračilo v naravi, kjer pa to ni možno, pa v nadomestnih nepremičninah ali v
                  denarju, če kdo to želi. V to smer bi morala iti ta sprememba zakona o
                  denacionalizaciji, če jo želimo dosledno izvajati.</p>
               <p>Lastniki, to je lastniki družbenega premoženja, ki je predmet denacionalizacije,
                  bi morali postati bivši lastniki, ne tisti, ki predlagajo spremembe zakona.
                  Lastniki morajo biti tisti, ki so jim bile storjene krivice, ker bo drugače grobo
                  kršeno načelo pravičnosti pravne države. Lastnina mora biti svetinja, mora se
                  spoštovati. Če je bila ukradena, se mora vrniti. Lastnina je ena temeljnih
                  človekovih pravic. Danes se denacionalizacija še vedno obravnava ideološko, smo že
                  slišali. Recimo, vračanja premoženja cerkvi. Vprašujem, kako je to mogoče, kljub
                  demokratičnem spremembam. Misliti moramo predvsem na popravo krivic, ki je moralno
                  in pa pravno dejanje, najmanj pa ideološko. Nekateri javnost na demagoški način
                  bombardirajo s trditvami, da se z denacionalizacijo ustvarjajo nove krivice. V to
                  smer gre tudi trditev gospoda Šketa in predlog zakona. Prosim vas vse, ki
                  zagovarjate to, da mi poveste, kje so bile povzročene krivice, kje je tista
                  masovna brezposelnost in pa velike izgube zaradi denacionalizacije. Možno je, da
                  so kakšni posamezni primeri.</p>
               <p>Vračanje premoženja upravičencu v različnih oblikah odškodnine ne pomeni vračanja
                  premoženja v polni meri oziroma v polni vrednosti podržavljenega premoženja. To
                  pomeni hkrati tudi novo razlastitev bivših lastnikov. Vsi vemo, da je ponudba
                  obveznic, pesek v oči bivšim lastnikom, ker so brez kritja. Vračanje ukradene
                  lastnine prav tako ni revanšizem. Zasebna lastnina mora biti nedotakljiva in
                  zaščitena. Le s takimi standardi se bomo lahko vključili v evropske integracijske
                  procese.</p>
               <p>Torej, da zaključim, zavračam predloženi predlog zakona sprememb in dopolnitev
                  zakona o denacionalizaciji. Spremembe in dopolnitve bi morale iti v smer
                  doslednega izvajanja denacionalizacije. Spremembo takšnega zakona pa bi morala
                  predložiti Vlada. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Kljub
                  izredni pravni in zlasti politični delikatnosti razprave o pobudi in predlogu
                  sprememb in dopolnitev zakona o denacionalizaciji se mi zdi, da je razprava o
                  problemih, o vzrokih in posledicah težav v izvajanju tega zakona upravičena in
                  potrebna. Že samo dejstvo, da je proces prepočasen, ni dobro za nikogar
                  udeležencev, niti za upravičence niti za zavezance, zlasti zaradi negotovosti in
                  zastoja v razvojnih in drugih poslovnih odločitvah in končno, tako stanje predvsem
                  ni dobro za narodno gospodarstvo in za državo.</p>
               <p>Razpravo opravičuje in jo celo zahteva dejstvo, da sta tako Vlada, kot tudi
                  Državni zbor odgovorna tako za izvajanje oziroma neizvajanje zakona oziroma za
                  počasnost pri izvajanju, kot tudi za posledice, katerih del odpade tudi na sedanje
                  in na prihodnje davkoplačevalce.</p>
               <p>Del vzrokov za težave je očitno v zakonu in v njegovem izvajanju oziroma tudi
                  neustreznem izvajanju. Že grobe primerjave z drugimi državami, zlasti Srednje in
                  Vzhodne Evrope, kažejo, da so te države v podobni zakonodaji bolj upoštevale
                  realne okoliščine oziroma razmere ter gospodarske in socialne okoliščine in
                  posledice. Na primer sosednja Hrvaška zakona sploh še ni sprejela, tudi mene je to
                  presenetilo in ko so bili tukaj januarja hrvaški poslanci, predstavniki Odbora za
                  gospodarstvo, so odkrito povedali, da so se ustrašili materialnih in drugih
                  posledic. S tem nočem zagovarjati, da je bilo tako ravnanje pravo, ampak kaže na
                  dimenzijo problemov.</p>
               <p>Del vzrokov za težave gotovo ni samo v tem zakonu, ampak tudi v drugih predpisih
                  in ravnanjih v Vladi in tudi izven nje. Nerazumljivo je, da se Vlada sam ni že
                  prej odzvala na počasnost denacionalizacije, na probleme, ki se pojavljajo in
                  končno tudi na sklepe tega Državnega zbora, ki je že pred dobrim letom, ali
                  točneje, 21.4.1994, ob obravnavi šestega poročila o denacionalizaciji zavezal
                  Vlado, da analizira vzroke počasnosti, da pripravi mednarodno primerjavo
                  zakonodaje o denacionalizaciji. Bil je postavljen celo rok 30 dni. Da oceni
                  gospodarske posledice, na katere so opozarjali zbornica, združenja in podjetja in
                  da na podlagi vsega tega sprejme v okviru svojih pristojnosti in predloži ukrepe
                  za hitrejše izvajanje denacionalizacije. To se žal do danes še ni zgodilo.</p>
               <p>Ob branju mnenja Vlade k predlogu za spremembe in dopolnitve zakona, se ni možno
                  znebiti vtisa, da Vlada preprosto tišči glavo v pesek, ko se v zaključnem delu ali
                  zaključnem odstavku izogne ekonomskim problemom in posledicam, na katere zlasti
                  glasno opozarjajo kmetijske organizacije in njihova združenja. Pri tem Vlada
                  očitno pozablja na lastno informacijo o vplivu denacionalizacije na problematiko
                  kmetijskih organizacij še iz julija 1992, ko je bil minister za kmetijstvo naš
                  kolega Jože Protner, kjer so v točki 2 na strani 64 v Poročevalcu št. 18 opisane
                  negativne ekonomske posledice. Žal to informacijo praksa po več kot dveh letih
                  potrjuje.</p>
               <p>Dramatičen poziv Združenja agroživilstva opozarja na kritičen gospodarski položaj
                  zlasti v kmetijskih podjetjih, ki z relativno majhnim deležem obdelovalnih površin
                  ustvarjajo visok delež tržne proizvodnje. Ta podjetja so zlasti pomemben nosilec
                  izvoza, nosilec trženja, ki je sicer, kot vemo, šibkejša točka kmetijstva in
                  nosilec strokovnega in tehnološkega razvoja, razvoja blagovnih znamk in podobno.
                  Veliko dobrih podjetij in na trgu uveljavljenih podjetij ni le v negotovosti in
                  investicijski stagnaciji, temveč jim grozi razpad tehnoloških in ekonomskih celot.
                  In tako ni pod vprašajem le razvoj, temveč tudi obstoj teh podjetij. Nerazumljivo
                  je, da se Vlada ne odzove hitreje na probleme in opozorila, kot, na primer zakaj
                  ne zagotovi podjetjem dolgoročnega zakupa zemlje, celo ob zagotavljanju teh
                  podjetij, da so pripravljena ob končanih denacionalizacijskih postopkih prenesti
                  zemljo lastnikom, kot to tudi zakon predvideva. Kratkoročni enoletni zakupi gotovo
                  niso ekonomsko smotrni tako za podjetja kot tudi ne za državo. Zakaj se ne
                  priznava vlaganj v zemljišča? Dodatne težave očitno povzroča tem podjetjem tudi
                  sporni 5. člen zakona o lastninskem preoblikovanju podjetij, pri katerem gre za
                  nerazumljivo dolg postopek pred Ustavnim sodiščem, okrog dveh let, čeprav vidimo
                  iz prakse, da lahko Ustavno sodišče tudi zelo hitro odreagira in odloči o
                  posamezni zadevi.</p>
               <p>Navedbe Združenja agroživilstva potrjujejo tudi informacije, ki jih dobivamo
                  neposredno iz podjetij in iz občin. Gre predvsem za probleme drobljenja celovitih
                  kompleksov z visoko produktivnostjo, trganja utečenih poslovnih vezi med
                  kmetijstvom in predelavo. Posebno izraziti so primeri v vinogradništvu in
                  vinarstvu, kjer je tesna povezava pridelave, predelave in trženja pogoj za uspeh,
                  predvsem, ko gre za razvoj kvalitetnih sort in visoke kakovosti, razvoj blagovnih
                  znamk, trženje, ki zahteva veliko znanja in vlaganj in podobno.</p>
               <p>Naj navedem primer podjetij iz moje bližine, od koder sem dobil opozorila, tudi v
                  zadnjem času, na primer iz radgonskih in kapelskih goric, kjer je pod
                  denacionalizacijo okrog 60% površin vinogradov, ki jih ta podjetja imajo in, na
                  primer zanimivi sta tukaj dve izkušnji iz prakse. Prva izkušnja je ta, da v
                  primeru Kapele večina upravičencev, ki so tudi že po izdanih odločbah dobili nazaj
                  te vinograde, v bistvu niso kmetje, ki bi bili sposobni in zainteresirani za
                  obdelovanje teh vinogradov. Če bi bilo to, potem zadeva sploh ni sporna, ampak
                  vodijo sedaj prepire med dediči, ponujajo te vinograde v prodajo in žal se že
                  dogaja to, da je veliko teh vinogradov neobdelanih ali nekvalitetno obdelanih, kar
                  očitno kaže, da bi bila v takih primerih ustreznejša odškodnina.</p>
               <p>Drug specifičen problem ali pa pojav, tudi na tem območju ob meji, je na področju
                  radgonske občine veliko število zahtevkov iz sosednje Avstrije. Poleg fizičnih
                  oseb se pojavljajo tudi nekatere pravne osebe oziroma civilno-pravne osebe, tudi
                  nekateri samostani preko svojih podružnic v Sloveniji in kot pravijo poznavalci,
                  gre za primere, ko zahtevajo vračilo vinogradov, gozdov in podobno tudi v
                  primerih, ko recimo v Avstriji še iz časa pokojnega Franca Jožefa niso dobili
                  vrnjenih zemljišč.</p>
               <p>Prav gotovo ob vsej kompleksnosti in delikatnosti rešitve teh problemov, ki se
                  pojavljajo, niso preproste, vendar to ne more biti razlog, da, kot pravim, Vlada
                  tišči v pesek in ne ukrepa ali ne predlaga ukrepov tam, kjer je to možno in
                  potrebno. Vzroki in problemi so večplastni, očitno so nekateri v zakonu in načinu
                  izvajanja zakona, v podzakonskih aktih, v metodologiji zakonov o privatizaciji, pa
                  tudi končno v usposobljenosti ali pomanjkljivi usposobljenosti odgovornih
                  uradnikov, zlasti na prvi stopnji.</p>
               <p>Prav zato se mi zdi nujno, da Vlada končno celovito preuči vzroke v smislu že
                  omenjenega sklepa Državnega zbora in sprejme v okviru svojih pristojnosti sama
                  ukrepe. Tam, kjer teh pristojnosti nima, pa predlaga ukrepe Državnemu zboru za
                  hitrejše izvajanje denacionalizacije in privatizacije ter za preprečitev še večjih
                  negativnih gospodarskih posledic v kmetijstvu in tudi v drugih dejavnostih.
                  Zavedam se, da je zadeva tako komplicirana, da je ne more reševati en sam resor,
                  ampak je to izrazito zadeva, kjer je potrebno zelo dobro medresorsko sodelovanje.
                  Zato sem tudi vložil predlog dopolnila k enemu sklepov, ki ga predlaga komisija
                  kolege Rejca, prav zato, da bi Vlada uporabila tak pristop in da bi se zadeve le
                  popravile oziroma premaknile z mrtve točke. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem gospodu Henigmanu.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Hvala za besedo, gospod predsedujoči! Spoštovani zbor! Poskušal bom biti kratek,
                  ne vem pa, če mi bo to uspelo. Pri tem poskusu spremembe zakona gre nedvomno za
                  veliko globljo stvar, kot se nakazuje s spremembo nekaterih členov kot jih lahko
                  formalno vidim iz samega predloga. Gre za bistveni zasuk, moralno etični pa tudi
                  pravni vidik, kako Republika Slovenija gleda na vrednotenje privatnega kapitala
                  lastnine oziroma vsega tega kar - če se lahko tako izrazim - smo pridobili s
                  prvimi demokratičnimi volitvami po 50-ih letih in s prvo Demosovo vlado, ki je ta
                  zakon pripeljala v življenje. Lahko govorimo o načelnih in globalnih razlogih, kaj
                  pri zakonu o denacionalizaciji ni v redu in kaj bi bilo treba popraviti. Vendar,
                  vse utemeljitve predlagateljev so iz trte izvite, če gledamo osnovno stvar. Ali
                  smo se odločili, da vrnemo nacionalizirano oziroma odvzeto, lahko rečemo tudi
                  ukradeno premoženje bivšim lastnikom ali tega ne storimo. Menim, da se bo ta
                  Državni zbor odločil tako kot se je že odločila predhodna skupščina in da ne bomo
                  razmišljali o tem, ali se to stori ali se ne stori.</p>
               <p>Drugo je čisto vsebina samega zakona, ki nakazuje možne rešitve. Vendar so te
                  rešitve, direktno povedano, v škodo tistih, ki so bili 20, 30, 40 ali več let
                  oškodovani in niso imeli pravice na svojem premoženju ali na svojem kapitalu. Ta
                  pravica se jim s tem zakonom bistveno krni oziroma se jim praktično odvzema.
                  Odvzema se jim, da bi dobili vračilo v naravi, ki je temeljno in osnovno načelo,
                  ki ga je hotel zakon uresničiti. In je tudi racionalno, tako kot je to v svojem
                  stališču predložila Vlada, in je tudi formalno-pravno najbolj čista varianta. To
                  osnovni zakon o denacionalizaciji v svojih členih natančno definira.</p>
               <p>Če se sprehodimo po členih predlagatelja, ker mislim, da je osnovno in temeljno,
                  da se ne ukvarjamo z vsemi drugimi načelnimi stvarmi, kdo je za in kdo ni proti
                  zakonu o denacionalizaciji ali kdo je za takšno in kdo je za drugačno vračanje,
                  kdo je za vračanje gozdov cerkvi ali ni za vračanje, ali je za vračanje
                  najemniških stanovanj ali ni. To so vse vprašanja drugotnega pomena, ki se, trdim,
                  rešujejo lahko in se morajo reševati v obzakonskih aktih oziroma v aktih, ki jih
                  definira druga zakonodaja, tako v odškodninskem skladu kot stanovanjska zakonodaja
                  in druge, ki so že navedene v zakonu o denacionalizaciji. Torej, če se vrnemo k
                  tem osnovnim členom in namenom, potem vidimo, da 1. člen v bistvu onemogoča
                  vračanje stvari v naravi, kjer je definirano, da se, če je le to možno, stvari v
                  naravi vrnejo z moratorijem pet do sedem let. Ta rok teče in zavezanci bi se
                  morali zavedati v skladu z zakonodajo, da morajo ta rok upoštevati in napraviti
                  vse, da se to vračilo v obojestransko minimalno zadovoljstvo tudi izvrši. Če to ni
                  možno, je pač rok sedem let, v katerem se mora to uresničiti. Zakon to v bistvu
                  onemogoča in vse spravlja na možnost odškodnin iz državnega proračuna oziroma iz
                  vira lastninskega preoblikovanja, hkrati pa zapleta stvari, ki so v zakonu o
                  denacionalizaciji jasno prikazane. O tem govorijo tudi drugi členi, ki jih ne bi
                  navajal.</p>
               <p>40. člen pa posebej omenja, da se upravičenci, če je pač tak njihov interes
                  oziroma odločitev, lahko odločijo tudi drugače, da se jim to v naravi ne vrača. Se
                  pravi, da je tukaj ta možnost tudi že predvidena. Vendar pa imajo seveda
                  upravičenci možnost odločanja, ne pa zavezanci, ki so dolžni te stvari vračati
                  oziroma upoštevati voljo tistih, katerim je bila nepremičnina odvzeta. Ali je bila
                  odvzeta direktno s strani pravne osebe ali indirektno s strani države, nekega
                  urada takratne vlade, je seveda to drugotnega pomena.</p>
               <p>2. člen govori, da se črtajo 23., 27. in 28. člen zakona, ki natančno precizirajo,
                  kako se to vračanje pri nepremičninah, katere je možno vračati, izvaja. Če se
                  strinjamo, da je treba te stvari popraviti oziroma te stvari črtati, potem
                  praktično zakona o denacionalizaciji nimamo več in potem so vse razprave o tem, da
                  smo za vračilo, da smo za popravo starih krivic. Za moje pojme so to stare krivice
                  in da smo za prvo fazo lastninjenja, se izničijo na nivo odškodnin, katere
                  pripadajo tako enim kot drugim; tistim, ki so nepremičnine pridobili na
                  kakršenkoli način in sedaj pričakujejo od države, da bodo zato, ker so te
                  nepremičnine 30, 40 let uporabljali, jih bo država še dodatno nagradila z
                  dodatnimi odškodninskimi obveznostmi celo za tisti del, za katerega so stvari
                  neodplačno pridobili. Za tisti del, kjer so pa pravne osebe odplačno pridobile
                  lastnino, pa zakon o denacionalizaciji to že rešuje v enem izmed členov in to je
                  treba še enkrat jasno povedati.</p>
               <p>Seveda, 23. člen tudi definira, da je omogočeno vlaganje upravičencev v vrnjeno
                  premoženje in da se omogoči racionalna in ekonomska raba. Treba je povedati, da je
                  v tem osnovnem zakonu že predvideno in da tisti, ki bo dobil nepremičnino nazaj,
                  mora v bistvu argumentirano prikazati, da bo ta nepremičnina tudi imela svojo
                  ekonomsko logiko in racionalno rabo. In če smo se odločili za demokratično državo,
                  za pristne lastniške odnose, za privatni kapital, je edino smiselno, da to načelo
                  ostane nespremenjeno in da ga spoštujemo. Drugače lahko predpostavljam, da, če bi
                  bilo odločeno drugače v tem Državnem zboru, kar verjamem, da ne bo, da pristajamo
                  še vedno na nikogaršnjo lastnino, na socialistične odnose in na reševanje oziroma
                  kontinuiteto bivšega socialističnega sistema. To nikakor ne gre.</p>
               <p>28. člen v sklopu tega 2. člena sprememb, govori o vračanju stanovanjskih hiš in o
                  dogovorih med upravičenci in med zavezanci. Trdim in si upam kasneje tudi
                  utemeljevati, da je ta zadeva v tem zakonu dovolj natančno definirana. Drugo je pa
                  seveda, kako smo sprejemali stanovanjski zakon in kako smo te stvari definirali
                  drugje, vendar to ni zgodba, ki sodi v zakon o denacionalizaciji, ampak je zgodba,
                  ki sodi na področje druge zakonodaje. Ni razloga, da bi te argumente
                  predlagateljev pri tem 2. členu upoštevali. Menim, da v celoti niso
                  utemeljeni.</p>
               <p>3. člen govori, da se črta prvi, drugi in tretji odstavek 42. člena, oziroma, da
                  se spremeni in tukaj jasno pove, da se ves zakon praktično spusti na nivo vračanja
                  na račun proračuna oziroma davkoplačevalcev, tistih, ki pri denacionalizaciji
                  praktično nimajo ničesar, ki niso ničesar dolžni vračati, se pravi, proračun
                  oziroma odškodninski sklad in da bodo ti ljudje, ti davkoplačevalci trpeli napake
                  oziroma krivice, ki so se dogajale razlaščencem, namesto da bi to zadevo trpeli,
                  čeprav je mogoče malo težak izraz, oziroma jo nosili tisti, ki so to lastnino
                  namesto teh upravičencev do sedaj izkoriščali. To pomeni bistven ekonomski oziroma
                  stroškovni vidik, s tem, da se poveča obveznost države, proračuna in seveda
                  davkoplačevalcev.</p>
               <p>Po drugi strani pa naj bi se omogočila tudi nagrada, zato, ker se premoženje vrača
                  upravičencem, da naj bi to nagrado za slabo gospodarjenje, čeprav seveda v vseh
                  primerih ni mogoče tega reči, za to slabo gospodarjenje bili nagrajeni ali pa
                  svojo odškodnino uveljavljali tudi zavezanci. Mogoče je smiselno o tem debatirati,
                  vendar, ta stvar se rešuje na drugačne načine in to smo reševali pri podjetjih, za
                  katere je Državni zbor ugotovil, da je to smiselno, pa nimajo z denacionalizacijo
                  ničesar, ker smo ocenili gospodarski interes tako ali drugače, recimo Železarne,
                  TAM in še nekatera druga podjetja, da jih ne bi našteval. Vendar, to je stvar
                  odločitve tega parlamenta oziroma tega Državnega zbora. In ekonomske logike,
                  politike reševanja gospodarskih zadev za naprej ne smemo mešati oziroma jo
                  postavljati proti gospodarskim stvarem za nazaj. Ker drugače lahko rečemo, da
                  moramo vsa podjetja, tudi tista, ki so pred stečajem ali v stečaju, reševati tudi
                  za nazaj zato, ker pač so bila, so gospodarila, sedaj so pač pred dejstvom, da so
                  ali pa da bodo propadla. Te logike seveda ne smemo zagovarjati.</p>
               <p>Za razliko od 1., 2. in 3. člena, s katerim se osebno in mislim tudi večina
                  Državnega zbora, ne more strinjati, z njim se ne strinja tudi Vlada v svojem
                  mnenju, ki je res pomanjkljivo, pozno in odgovornost Vlade pri uresničevanju tega
                  zakona je gotovo pod vprašanjem oziroma je velika in o tem bi se dalo oziroma o
                  tem moramo debatirati. Vendar ne v sklopu tega ali sprejmemo spremembe zakona o
                  denacionalizaciji ali ne, ampak v sklopu tega, kako bomo zakon izvajali tega, ki
                  je bil sprejet in trdim, da ni bil sprejet slab oziroma, da je zelo konsistenten.
                  Da se lastninska zakonodaja nanj navezuje in da ima pravni temelj v normalni
                  demokratični pravni ureditvi in nenazadnje, v Ustavi Republike Slovenije, sprejeti
                  leta 1991, katera je bila v bistvu tudi temelj za ta zakon. No, s to razliko bi
                  rekel, da bi se strinjal s 4. členom, da bi morala ta država, kar se tiče
                  odškodninskih obveznic oziroma v sklopu zakona o slovenskem odškodninskem skladu,
                  prisluhniti ideji predlagatelja, da država oziroma Republika Slovenija jamči za te
                  obveznice. Ker, če tega ni, potem je nezaupanje upravičencev do osnovnega zakona o
                  denacionalizaciji še toliko večje in mogoče je tudi zaradi tega ponekod večja
                  težnja po vračanju v naravi. Mogoče, pravim, samo zaradi tega, ker ljudje ne
                  zaupajo, ker nimajo garancije, da bodo od tega svojega premoženja, tudi konkretno
                  nekaj imeli. Tako da bi ta sprememba, vendar zakona o slovenskem odškodninskem
                  skladu, o čemer smo že govorili, verjetno bistveno vplivala tudi na hitrejšo
                  realizacijo osnovnega zakona o denacionalizaciji.</p>
               <p>5. člen zakona, naslednji, govori o tem, kar sem že omenil, da podjetja,
                  zavezanci, pridobijo dodatno možnost, da se jim odplača oziroma, da se jim iz
                  odškodninskega sklada oziroma uporabljajo termin odškodninske obveznice, vrne
                  tisto premoženje, katerega so pridobili neodplačno oziroma lahko bi rekli zastonj.
                  Seveda, ta člen nikakor ni sprejemljiv tako z vidika samega zakona o
                  denacionalizaciji načelno, kot z vidika Republike Slovenije, ki tega ne more
                  pravno priznati. Če za nekaj, kar nisi plačal, zahtevaš še odškodnino, mislim, da
                  tukaj nima nobene, niti pravne, še manj pa seveda ekonomske logike. Ta zadeva je
                  že v celoti rešena ravno v tem 73. členu, ki je sedaj napaden, če se lahko tako
                  izrazim, ki jasno definira, da tisti, ki so odplačno pridobili nacionalizirano
                  premoženje, so upravičeni to dobiti od države oziroma od odškodninskega sklada
                  tudi vrnjeno. Odvisno, za kakšno premoženje tukaj gre. Tako da v tem smislu je
                  tudi ta 5. člen popolnoma neutemeljen, za moje pojme neutemeljen in nepotreben. Če
                  se malo plastično izrazim, bi lahko uporabili slovenski, gorenjski, ali pa lahko
                  rečemo, ne vem, <q>"šparovni"</q> pregovor <q>"Mica Kovačeva pila, nič plačala"</q> in to bi
                  lahko rekli tudi za tukaj. 40 let smo nekaj dobivali, sedaj pa na ta račun ne bi
                  hoteli nič plačati oziroma bomo zato, ker smo te stvari izkoriščali, dodatno
                  seveda na račun neke kontinuitete funkcioniranja pravne osebe ali nekega podjetja
                  zato, ker je to 40 let na prejšnji, ustaljeni način potekalo, zagotavljali tudi za
                  naprej. Kot sem že poudaril, to je skregano z vsako tržno logiko.</p>
               <p>6. člen govori o prehodnih določbah. Mislim, da je nepotreben oziroma, da tak kot
                  je je smiseln za predlagatelje zakona, če je ta zakon sprejet, vendar pa ne more
                  vplivati na že pravno dokončne posle. Posega v osnovni zakon za vso tisto 3-letno
                  obdobje zaključenih denacionalizacijskih postopkov in je kot tak nevaren, da bi
                  nekdo poskušal posegati v že rešene zadeve.</p>
               <p>Ob koncu teh splošnih obrazložitev posameznih členov podam še ugotovitev, da pri
                  zakonu o denacionalizaciji ne gre toliko za slabosti zakona kot gre za neko zavoro
                  pri ljudeh ali pri inštitucijah, ki bi morale ta zakon izvajati, tako kot je bil
                  zamišljen, tako kot je napisan. Za to je več razlogov. Poznam glavni razlog - to
                  je človeški faktor, kadrovski razlog. Za zadeve so bile zadolžene občine oziroma
                  oddelki za gospodarstvo oziroma pravni oddelki, vendar stvar je šla kolikor toliko
                  uspešno naprej. Kakor hitro se je pojavila razprava o spremembah zakona, se je
                  stvar začela umirjati oziroma ljudje so čakali na trenutek, ko jim bo nekdo
                  povedal oziroma z zakonom določil, da za to niso več pristojni in da to urejajo
                  druge inštitucije, drugi organi ali se te stvari praktično prekinejo. Iz tega
                  razloga so se postopki tudi upočasnili. Pričakujem pa, po ločitvi državne uprave
                  in lokalne samouprave, s tem, ko je državna uprava v upravnih enotah pridobila
                  konkretno zadolžitev, da izvaja zakon o denacionalizaciji, pričakujem od Vlade in
                  od posameznih ministrstev večji angažma in večji vložek tudi v ljudi, če je
                  potrebno, tudi z dodatnimi in začasno dodatnimi zaposlitvami, če Vlada oziroma
                  posamezna ministrstva to ocenijo, da se bodo ti postopki hitreje in v duhu
                  osnovnega zakona odvijali. Skrajni čas pa je, da to zadevo končamo v teh zakonskih
                  rokih, ki so predvideni, od 5 do 7 let, pri vračanju kmetijskih zemljišč 10 let.
                  Mislim, da je to skrajni rok in dovolj veliko časa, da se te stvari uredijo.</p>
               <p>Verjetno bo s tem povzročeno in je že povzročeno, da so že nekateri problemi v
                  firmah, ki imajo te zadeve, ki so zavezanci, vendar za tiste družbe, za tiste
                  pravne osebe, ki so stvar vzele resno, ki so zastavile, v skladu z novo
                  gospodarsko zakonodajo in z novimi tržnimi možnostmi, podjetje in svoj poslovni
                  načrt, je zakon o denacionalizaciji samo en del lastninskega zakona in del
                  tistega, kar prispeva k iskanju oziroma definiranju novih lastnikov. Sem pa
                  prepričan, da ti novi lastniki niso nič slabši oziroma so tisti, ki bodo za svojo
                  lastnino in za svoj kapital skrbeli vsaj tako dobro, prepričan sem pa, da veliko
                  bolje kot smo skrbeli v času, ko nismo vedeli kdo je lastnik, kdo pije in kdo
                  plača. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Janez Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Obravnavamo predlog zakona o
                  spremembah in dopolnitvah zakona o denacionalizaciji. To je, mislim, prvi zakon,
                  ki je prišel pred parlament pred Državni zbor na specifičen način, to je z
                  zbiranjem podpisov. Menim, da je treba tak način spoštovati in da bi vsem skupaj
                  koristilo, če bi nastopali z malo manj kategoričnimi trditvami in
                  diskvalifikacijami, ki jih o predlagalcih in zagovornikih zakona v zadnjem času
                  kar mrgoli. Tudi terminologija, ki jo uporabljamo, bi bila lahko zmernejša.
                  Mislim, da se v našem prostoru sploh uveljavlja terminologija, ki jo je težko,
                  razen morda v okviru ideoloških in vrednostnih pristopov upravičiti. Recimo, o
                  nacionaliziranem premoženju se v posamičnih krogih striktno govori kot o ukradenem
                  premoženju. To bo težko držalo. Ukradeno premoženje je ukradeno v skladu s tistimi
                  zakonskimi normami, ki govorijo o kraji. Nacionalizirano premoženje pa je
                  nacionalizirano premoženje, v skladu z nekimi drugimi normami, ki so pač v nekem
                  preteklem političnem sistemu premoženja nacionalizirala. Tisti, ki se smejite,
                  malo poglejte zgodovino različnih nacionalizacij, recimo agrarnih reform in boste
                  ugotovili, da so jih izvajali vsi sistemi, ki smo jih poznali na Slovenskem, od
                  Avstroogrske preko stare Jugoslavije do nove Jugoslavije in se v prejšnjih
                  sistemih pač izraz kraja za to ni uporabljal, ker je neadekvaten. Strokovno in
                  pravno ne drži, če sicer kdo želi, kot gospod Hvalica, se ukvarjati z medklici,
                  naj kar izvoli dokler ga predsedujoči ne bo opomnil. V vsakem primeru mislim, da
                  pretirane kvalifikacije in diskvalifikacije ljudi, poskus diskvalifikacije je tudi
                  material, ki je namenjen poslankam in poslancem Državnega zbora, ki ne prispeva k
                  strpnemu obravnavanju problemov. Jaz sem začel s tem, da je ta zakon prišel pred
                  Državni zbor na specifičen način, podprt s številnimi podpisi naših državljanov,
                  volivcev in mislim, da vse to terja dostojen razgovor o problemih. Oziroma, če
                  dovolite, rekel bi, da je naša prva naloga, da poizkušamo umirjeno ugotoviti, ali
                  problemi v zvezi z izvajanjem zakona o denacionalizaciji, <q>"ZDEN-a"</q>, so ali niso in
                  da ugotovimo to brez črnobelih ali pa kakršnihkoli barv si pač zaželite
                  <q>"front"</q>.</p>
               <p>Prvo vprašanje, ki sem si ga sam zastavil in ga zastavljam tudi vam je, ali
                  predloženi zakon izpodbija ali ruši zakon o denacionalizaciji. Po mojem globokem
                  prepričanju, dovolite, ga ne izpodbija in ne ruši, ta zakon dopolnjuje in
                  spreminja zakon o denacionalizaciji. Če imate dovolj živcev in argumentov, lepo
                  mirno in strpno primerjajmo, ali ga ruši ali ne.</p>
               <p>Drugo vprašanje je, ali sedimo v tem parlamentu ljudje, ki smo za
                  denacionalizacijo in ljudje, ki so proti denacionalizaciji. O tem vprašanju,
                  gospodje, sem govoril tudi v prejšnjem parlamentu, ki je ta zakon sprejemal. Moram
                  povedati, da ni točno, da obstaja med nami fronta tistih, ki so za
                  denacionalizacijo in fronta tistih, ki so proti denacionalizaciji. Točno ni tudi
                  to, kar se navaja, javno navaja v posameznih materialih, recimo v materialu
                  razlaščencev, da je bil o zakonu o denacionalizaciji sprejet politični kompromis.
                  Ni točno. Prvič, mi smo bili vsi, če se pravilno spomnim, za denacionalizacijo,
                  imeli smo pa zelo različne poglede, na kakšen način naj se ta denacionalizacija
                  izvede. In ni res, da je prišlo do političnega soglasja, nasprotno, ni bilo
                  nobenega političnega soglasja. Večina mojih poslanskih kolegov in predhodnica naše
                  stranke ZKS SDP je bila v prejšnjem parlamentu stranka relativne večine, žal pa v
                  opoziciji, je takrat, ko se je zakon sprejemal, protestno zapustila parlament.
                  Nekaj nas je zaradi nekega drugačnega pogleda na stvar ostala v parlamentu in smo
                  zelo izrazito glasovali proti zakonu. Pa ne zaradi tega, ker smo nasprotovali
                  denacionalizaciji, nasprotno, eksplicitno smo se opredeljevali za
                  denacionalizacijo, ampak menili smo, da so številne rešitve protislovne, zelo na
                  hitro narejene in, da ni nobenega razloga, da se v Sloveniji sprejme najbolj
                  radikalni zakon o denacionaliziji v Evropi. Mislim, da se v nekaj letih izvajanja
                  zakona ravno to kaže, da ni bilo argumentov za to, da smo sprejeli najbolj
                  radikalen zakon v Evropi.</p>
               <p>Če dovolite, bom še na eno vprašanje sam v sebi in vam odgovoril, da ne bi bilo
                  nesporazuma. Odgovoril bom na vprašanje, kaj stori poslanec ali pa politični
                  delavec ali pa posameznik v situaciji, ko je sprejet zakon, s katerim se v celoti
                  ne strinja. Osebno stojim na stališču, da je v takem primeru možno edino
                  legalistično stališče. Se pravi, sprejeti zakon, tudi ta zakon, s katerim se v
                  pretežnem delu ali pa v bistvenih elementih nismo strinjali, je treba spoštovati
                  in izvajati. Mi smo se točno tako obnašali. Mislim, pa da ima zakonodajno telo ne
                  samo pravico in možnost, ampak dolžnost, da izvajanje zakona spremlja in da, če
                  pride do protislovij, če pride do gospodarske škode, če pride do številnih
                  razmerij, ki bi jih lahko proglasili za krivična, da poskuša zakon popravljati,
                  popravljati napake, popravljati nedorečenosti, popravljati protislovja. In točno
                  to danes počnemo. Zato se mi zdi, dovolite, da še enkrat povem, da so argumenti,
                  da gre za zagovornike in nasprotnike denacionalizacije, in da gre v predlogu
                  sprememb in dopolnitev za celovit koncept rušenja denacionalizacije, poskus, da se
                  zadeva in razprava spelje v stransko strugo in da se o bistvu problema sploh ne
                  pogovarjamo.</p>
               <p>Povedal sem vam svoje mnenje. Mislim, da je naša dolžnost, da na trenutke tudi
                  zakopljemo izkopane bojne sekire in da poskušamo o problemih na trezen, umirjen,
                  pameten, razsoden način razpravljati in ugotoviti ali zakon tak kot je, ali sistem
                  sprememb do katerih prihaja, zahteva popravke ali ne.</p>
               <p>Še eno vprašanje bom postavil. Zakon naj bi posegel v pridobljene pravice
                  upravičencev do denacionalizacije. To je reklo nekaj predgovornikov, to je
                  napisano tudi v pismenih materialih. Vam moram povedati svoje mnenje, da ravno to
                  ni res. Zakon ne posega v nobeno pridobljeno pravico, ampak obravnava primere,
                  kjer pravice še niso pridobljene. Zakon naj bi bil, spremembe ZDEN-a naj bi bile v
                  egoističnem interesu nekaterih vodilnih v družbenih podjetjih za podcenjeno
                  lastninjenje tega dela družbenega premoženja v njihove žepe. Če je to res tako,
                  prosim spoštovane gospe in gospodje, argumente na mizo, pa se lotimo tega
                  problema, tako kot se lotevamo v pravni državi. Meni se zdi, da je to v bistvu
                  tipičen primer poskusa umazanega podtikanja, neargumentiranega, splošnega, ki
                  poskuša z diskvalifikacijo izriniti problem pod mizo.</p>
               <p>Gledal sem v časopisju te dni, kjer se tistemu, ki je temeljni predlagatelj tega
                  zakona, gospodu Šketi, očita, da bi v 20 let direktorovanja moral namesto
                  Centromerkurjeve zgradbe zaslužiti drugo palačo. Bi bilo krasno, če bi bilo res.
                  Vem samo to, da je gospod Šketa v tem podjetju zaposlen šele tri leta in da še ni
                  bil, če prav vem, nikdar direktor tega podjetja. Poskušam samo ilustrirati, da na
                  podlagi diskvalifikacij ni možen noben resen dialog. Resen dialog je možen na
                  podlagi analize problemov. Tudi pot v Evropo naj bi zahtevala točno tako
                  denacionalizacijo, kot smo jo mi predvideli v zakonu o denacionalizaciji.</p>
               <p>Poglejte, spoštovane gospe in gospodje, ne bo držalo. Pot v Evropo najbrž ne
                  zahteva tistega zakona, ki je v Evropi najbolj radikalen in tiste poti, ki jo
                  doslej nihče v Evropi ni sprejel. Lahko vam dam zopet obraten primer. V Evropi je
                  že Vzhodna Nemčija. V Vzhodni Nemčiji so se na povsem drugačen način lotili
                  denacionalizacije podjetij in pri področju, ki je najbolj sporno, oni prav veliko
                  gozdov nimajo, imajo pa velika kmetijska posestva, sploh niso posegali v
                  integriteto teh posestev in niso šli po logiki razbijanja.</p>
               <p>Mislim, da tudi argument, da spremembe zakona povzročajo neenakost pred zakonom,
                  ni pravni argument, ki bi vzdržal kritiko. Če bi ta argument res veljal, potem vam
                  moram sporočiti, da naš parlament in noben parlament na svetu ne bi mogel
                  spremeniti nobenega zakona. Ker vsaka sprememba zakona povzroča spremembe pred
                  zakonom, vendar jih, in ta ustavni institut imamo tudi mi, povzroča pro futuro, ne
                  povzroča jih pa za nazaj, zlasti, če poznamo ustavni institut prepovedi
                  retroaktivnosti.</p>
               <p>Hkrati, če mi dovolite, bi v tej zvezi povedal, da obstaja vrsta neenakosti pred
                  zakonom in da so nekateri morda preveč zasenčeni z neenakostjo, ki jo, ki bi jo
                  utegnili ali, ki naj bi jo doživeli upravičenci pri denacionalizaciji, čisto nič
                  jih pa ne prizadeva cela kategorija neenakosti, ki doleti zavezance.</p>
               <p>Skratka, če dovolite, da zaključim, bil sem že dovolj dolg, gre za predlog
                  sprememb in dopolnitev. Menim, je ta predlog upravičen. Upravičen je zato, ker naj
                  bi se z njim preprečila gospodarska škoda, ker bi se naj z njim preprečile nove
                  krivice in ker bi se naj z njim preprečilo oziroma onemogočilo oškodovanje
                  družbenega premoženja. Da je to dejanski, ne izmišljen problem vam bom poskušal
                  ilustrirati. Pokazal bom grafično sliko, kakšen bi bil pri izvedbi
                  denacionalizacije in pri striktnem upoštevanju načela vračanja v naravi
                  Agrokombinat Krško, ki se ukvarja, saj v tem delu, z vzgojo jagod. Gre za
                  zaokrožene komplekse. To, kar je oranžno rjave barve, so pa zahtevki za
                  denacionalizacijo. Prosim lepo, če kdo misli, da se na tak način ne dela
                  gospodarska škoda, bo moral poseči po kakšnem tehtnejšem argumentu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala za besedo. Rada bi povedala, da imam zadnji dve leti čast, da sem članica
                  Komisije za spremljanje in nadzor lastninskega preoblikovanja podjetij in da sem
                  imela tudi čast in nalogo, da pregledam poročila Vlade o izvajanju
                  denacionalizacije oziroma izvajanja zakona o denacionalizaciji. Na komisiji smo
                  mnogokrat povedali in znova povedali in tudi nazadnje še enkrat povedali, da taka
                  poročila niso tisto, kar komisija in parlament potrebujeta, ker gre za golo
                  statistično nizanje podatkov, ker se od poročila do poročila povečuje število
                  rešenih zadev s tempom, ki večine članov komisije in zlasti denacionalizacijskih
                  upravičencev ne zadovoljuje, vsebinske problematike pa se ta poročila niso nikoli
                  lotila. Če so obravnavala vsebino, so obravnavala vsebino s stališča: upravni
                  organi v občinah ne delajo tako kot bi morali, so kadrovsko neusposobljeni, so
                  nepravični. Vsa poročila so se več ali manj končala s tezo, da se zakon o
                  denacionalizaciji izvaja prepočasi in to samo in zgolj v škodo
                  denacionalizacijskih upravičencev. Nikoli ni bilo niti besede v teh poročilih o
                  tem, kakšni so dogodki na drugi strani medalje. To, da se v zvezi z izvajanjem
                  zakona o denacionalizaciji, s pravo besedo bom povedala, dogajajo zlorabe,
                  goljufije, da se krade družbeno premoženje. Nimam konkretnih poimenskih in
                  številčnih dokazov v zvezi z dogodki in primeri, ki pa so na razpolago.</p>
               <p>Prva institucija v tej državi, ki je Državnemu zboru postregla z resnično
                  vsebinskimi podatki, je bil Odškodninski sklad Republike Slovenije. Njegovo prvo
                  poročilo govori o tem, kaj se dejansko na tem področju dogaja, samo tam seveda,
                  kjer se dotika denacionalizacija Odškodninskega sklada Republike Slovenije.
                  Razumljivo je, da je v njegovem poročilu poanta usmerjena v to, da se Odškodninski
                  sklad brani vračanja oziroma izdajanja obveznic oziroma izplačevanja odškodnine,
                  ker je normalno, da mora kot institucija, ki mora skrbeti za koristi države,
                  čimbolj zmanjšati obveznosti države v obliki obveznic oziroma kasneje v obliki
                  finančnih obveznosti, ki jih bomo in bodo plačevali naši nasledniki z davki in z
                  drugimi dajatvami. To drži, vendar ob tem, ko se brani svojih obveznosti oziroma
                  jih hoče zmanjševati, ne da se jih brani, ugotavlja zlorabe, ki bi jih po mojem
                  mnenju na osnovi zakona o denacionalizaciji moral, ne ugotavljati, temveč
                  preprečevati javni pravobranilec, danes državni pravobranilec. Avtomatično, pri
                  vsaki odločbi, ki je bila izdana v denacionalizacijskem postopku, bi v imenu
                  interesov te države in takrat še v imenu interesov občine in v imenu interesov
                  varovanja družbenega premoženja, moral vstopiti v postopek tudi javni
                  pravobranilec in ugotoviti, ali je bila odločba o denacionalizaciji izdana v
                  skladu z zakonom o denacionalizaciji in v skladu z varovanjem interesov države in
                  družbenega premoženja.</p>
               <p>Ugotavljam samo na osnovi poročila Odškodninskega sklada, da to ni bilo storjeno.
                  Dobro vem, da ima ta država omejeno število javnih pravobranilcev oziroma danes
                  državnih pravobranilcev, da je bil družbeni pravobranilec samoupravljanja kot
                  institucija že v času sprejemanja tega zakona v fazi postopnega odmiranja in
                  razpadanja. Vse to vem, vendar država, ki sprejema tako pomemben zakon, mora, ne
                  misliti samo na to, da bo vrnila upravičencem premoženje, temveč mora predvsem v
                  interesu svojih državljanov misliti na svoje interese, se pravi na ohranjanje
                  premoženja in na čim manjše stroške v zvezi z vračanjem premoženja. To je realna
                  obveznost vsake države, sicer ta država ne zasluži imena država svojih
                  državljanov, ker je potem to država samo dela in to manjšega dela državljanov.</p>
               <p>Zdaj bom povedala nekaj primerov, zelo zanimivih, temu bi rekli s tujko že skoraj
                  eklatantnih. Zanimivo je, da kljub temu, da je velika večina odločb o
                  podržavljanju vključevala tudi izplačilo odškodnin ob podržavljanju premoženja,
                  velika večina upravičencev oziroma vlagateljev zahtev za denacionalizacijo zanika
                  izplačilo odškodnin. Tako, recimo, ugotavlja Odškodninski sklad, da listine kažejo
                  o takratni vrednosti odškodnin, to je bilo v letih okrog 1948, 4 milijone mark. Če
                  bi to vrednost preračunali v današnjo vrednost, bi bila seveda bistveno bistveno
                  večja. Vendar zanimivo, upravičenci, vlagatelji zahtev ne vedo, da so bile
                  odškodnine sploh kdaj izplačane.</p>
               <p>Zanimivo je tudi, da se v zvezi s temi odškodninami dogajajo nenavadne stvari pri
                  izračunu njihove vrednosti. Vemo, da po zakonu o denacionalizaciji odškodnin, ki
                  so manjše od 30% podržavljenega premoženja upravičencu, v tem primeru pa potem
                  seveda zavezancu, ni treba vračati. Ampak kljub temu, da v zakonu ni izrecnega
                  navodila, kako naj bi se vrednost odškodnine izračunavala, prihaja do zelo
                  različnih ocen. Sklad seveda, ki je zainteresiran za to, da bi bile te odškodnine
                  čim večje, ugotavlja, da je izračunavanje izplačanih odškodnin nepravilno. In še
                  zanimiva stvar, o tem smo tudi na Komisiji za lastninsko preoblikovanje večkrat
                  govorili, razlaga o tem, kaj bi pravzaprav v primeru vračila odškodnine zavezanec
                  moral vrniti, kadar gre za odškodnine, ki so bile večje kot 30%. Ali mora vrniti
                  recimo, če je bila odškodnina izplačana v višini 50%, mora vrniti 20% ali 50%
                  vrednosti premoženja.</p>
               <p>Pa še tak, zelo zanimiv dogodek. V Ljubljani je bila nekemu denacionalizacijskemu
                  upravičencu, pred mnogimi leti podržavljena stanovanjska hiša. Takrat je kot
                  odškodnino dobil tri stanovanja. Danes ima tri stanovanja in z denacionalizacijsko
                  odločbo vrnjeno hišo, ki pa je bila v času po podržavljenju bistveno obnovljena,
                  pa tistih sredstev, ki jih je vložil v obnovo, zaradi tega, ker je ob napačni
                  uporabi navodila bilo na njegovo zahtevo ponovno ocenjena vrednost premoženja ob
                  nacionalizaciji, so bila ovrednotena vložena sredstva manj kot 30%. Čeprav nikjer
                  ne piše, da gre za večji obseg vlaganj, kot je napisano v zakonu o
                  denacionalizaciji, da gre v tem primeru za 30% vlaganj. Večji obseg vlaganj bi
                  moral biti v zakonu ali pa v navodilu ovrednoten v absolutnem znesku. Šele potem
                  bi lahko govorili o pravičnem upoštevanju vloženih sredstev. Primer, če bi bilo v
                  hišo vloženih več kot 1000 mark takratne vrednosti, je upravičenec dolžan vse, kar
                  je nad 1000 mark, vrniti ali pa se odreči vrnjenemu premoženju. Da ne govorimo
                  seveda o tem, da je treba razmisliti, ali tisti, ki dobi kot odškodnino tri
                  stanovanja, ali ima pravico dobiti vrnjeno potem podržavljeno hišo. Ali, recimo, v
                  primeru, da dobi vrnjeno podržavljeno hišo, mora vrniti tri stanovanja. Mislim, to
                  so stvari, ki so zelo globoki problemi. Meni sicer ne delajo velikih težav pri
                  razmišljanju, kaže pa, da nekaterim upravičencem sploh ne pride na pamet, da bi
                  razmišljali o tem, da tisto, kar jim ne pripada, državi vrnejo.</p>
               <p>Povedala bi še dva taka primera. Skoncentrirala se bom predvsem na podjetja in na
                  premično in nepremično premoženje teh podjetij, ki so bila pred skoraj 50 leti
                  podržavljena. Gre namreč za to, da pri podjetjih prihaja do nekaj zelo zanimivih
                  pojavov. Mi vemo, tisti, ki smo bili v podjetjih, da je vrednost podjetja razlika
                  med aktivo in pasivo. V navodilu za izračun vrednosti podržavljenih podjetij je
                  zapisano, da mora biti ob ovrednotenju vračanja podržavljenega premoženja
                  izračunana neto aktiva. Se pravi, razlika med aktivo in pasivo. Danes vemo, da je
                  cela vrsta podjetij v Sloveniji, ki imajo pasivo večjo od aktive. V tem primeru
                  država ta podjetja rešuje. Ni dolgo, ko smo dva taka primera uredili in še nas
                  čaka nekaj takih, verjetno.</p>
               <p>Kaj bi bilo, če bi bila ta podjetja danes zasebna, če bi neka oblast v bodočnosti,
                  ko bi bila že sanirana, podjetja podržavila. Dokumenti bi se izgubili ali pa bi
                  bili namenoma zatajeni in lastniki, denacionalizacijski upravičenci, bi dobili
                  celotno aktivo podjetja. Ne razliko med pasivo in aktivo, ki znaša minus, ne.
                  Celotno aktivo, o pasivi pa se nihče več ničesar ne spominja. Ali ni to čudno?
                  Res, dolgo časa je, vendar tisti, ki je bil lastnik podjetja in danes zahteva
                  vrnitev njegove celotne aktive, ve, kakšna je bila ta celotna aktiva, pasive se pa
                  ne spominja. Mislim, da najmanj, kar je, mu lahko rečemo, da je nepošten.</p>
               <p>Drugo, ko se izračunava celotna aktiva podjetja, vemo, da gre vanjo tudi vrednost
                  premičnega in nepremičnega premoženja, ne samo denarna sredstva. V navodilu, torej
                  v zakonu piše v 44. členu, da se vrednost podržavljenega premoženja - nepremičnin
                  in premičnin podjetij itd., ugotavlja na osnovi ugotovljene vrednosti ob
                  podržavljanju. Sklad jasno ugotavlja - mislim, da mu lahko verjamemo, da je velika
                  večina podržavljenih podjetij imela ocenjeno vrednost ob podržavljanju. Velika
                  večina. Izjeme so tista podjetja, ki niso imela ugotovljene vrednosti ob
                  podržavljanju. Zanimivo, v 44. členu je navodilo, kako se izračuna vrednost
                  takega, zapisniško ugotovljenega premoženja o podržavljanju z vrednostjo padanja
                  dolarja itd. V navodilu za izvajanje denacionalizacijskega zakona, moram
                  kritizirati Vlado zaradi tega, ker si je dovolila kaj takega, je v 5. členu
                  zapisano, da, v kolikor kdo protestira proti ugotovljeni vrednosti, torej najprej
                  je zapisano, da, v kolikor ni bilo ugotovljene vrednosti po podržavljenju, se po
                  določenih metodah vrednost ugotavlja. Ampak to ni bilo dovolj. Tudi, če je bila ob
                  podržavljanju vrednost ugotovljena, se lahko na protest kogarkoli v postopku ta
                  vrednost ponovno ugotavlja. To je mimo zakona in je zato nezakonito navodilo.</p>
               <p>Pa naj bo, ampak zanimivo je, kako se ugotavlja to vrednost. V navodilu je izrecno
                  napisano, da se vrednost podržavljenega premoženja v podjetjih ugotavlja tako, da
                  se mora na osnovi verodostojnih listin, in te so posebej napisane - ceniki,
                  fakture, bilance stanja itd., ugotovi, kakšna je bila takrat vrednost. Nekateri
                  cenilci, kot <q>"dobri cenilci"</q>, bi jaz temu rekla, čeprav dam zraven narekovaje, še
                  to - vrednost - dokumenti morajo biti narejeni največ eno leto pred podržavljanjem
                  ali po podržavljanju. Se pravi, ne morejo biti mnogo starejši ali mnogo mlajši.
                  Cenilci uporabljajo celo dokumente, ki so iz leta 1938. Se pravi, deset let
                  starejši, kot je bilo kakšno podržavljanje izvedeno in potem po metodi
                  revalorizacije itd. ugotavljajo, kakšna je vrednost tega premoženja. To ni dovolj.
                  V navodilu piše, da se upošteva tudi amortizacija premičnin in nepremičnin.
                  Praktično se nikjer ne ugotavlja amortizacije.</p>
               <p>Iz tega sledi, da denacionalizacijski upravičenci, vsaj v primeru vračanja
                  podržavljenih podjetij, pa tudi v primeru drugega vračanja - konkretno sem
                  povedala primer stanovanjske hiše in treh stanovanj - so državljani, ki so v imenu
                  popravljanja krivic, ki so se jim
                  zgodile pred 45 leti, več vredni kot vsi ostali državljani, ki se jim te krivice
                  niso zgodile. Tako razumem jaz ta zakon. In zaradi tega mislim, če pogledamo, kako
                  se stvari dogajajo v drugih državah, kjer so bila izvedena podržavljanja, ravno
                  konkreten primer je Vzhodna Nemčija, ki jo je navedel prej kolega Kocijančič,
                  povedala bom to, da v bivši Vzhodni Nemčiji, država, česar izrecno ni dovolila
                  vračati v naravi, so bila kmetijska zemljišča, ki so v sklopu kmetijskih posestev.
                  Zakaj? Zaradi tega, ker je država Nemčija ugotovila, da je konkurenčna sposobnost
                  kmetijskega posestva, ki obsega 1000, 2000 ali 500 ali 3000 hektarjev obdelovalne
                  zemlje, mnogo večja, neprimerljivo večja kot pa 50 ali 100-hektarska družinska
                  kmetija. In zakaj so Američani, Avstralci, Novozelandci tako konkurenčni na
                  svetovnem trgu kmetijskih pridelkov? Zaradi tega, ker imajo sicer v zasebni lasti,
                  vendar imajo več tisoč hektarske kmetijske površine. In zaradi tega tudi mnogo
                  bolj ekonomično obdelavo in seveda tudi konkurenčne cene.</p>
               <p>Ugotavljam samo na osnovi tega kratkega in, lahko bi rekla, samo v določeno smer
                  usmerjenega poročila Odškodninskega sklada, da je Vlada Republike Slovenije že dve
                  leti, kar sem jaz v tem parlamentu, ne vem pa, kaj se je prej dogajalo,
                  zamolčevala resnico o dogajanjih v zvezi z vračanjem nacionaliziranega premoženja.
                  Ali je to delala načrtno? Ali je to delala namenoma? Ali nam je hotela v bistvu
                  prikriti zlorabe, ki se dogajajo pri teh postopkih? To naj odgovori sama. Mislim,
                  da je skrajni čas, da zakon, ki omogoča take zlorabe, popravimo. Najmanj kar je,
                  vsaj v tej smeri, da vključimo vanj možnost revizije vseh postopkov
                  denacionalizacije zaradi vsesplošnega suma, da so bili postopki denacionalizacije
                  vodeni nepošteno in samo in zgolj v korist upravičencev. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Tone Mastnak za predlagatelja.</p>
            </sp>
            <sp who="SDZ1:MastnakTone">
               <speaker>TONE MASTNAK:</speaker>
               <p>Hvala, gospod predsedujoči. Gospe in gospodje poslanci! Želim povedati nekaj besed
                  v imenu predlagatelja in sicer bi predvsem rad najprej poudaril, da predlog
                  sprememb zakona o denacionalizaciji, ki ga je predložil gospod Šketa in ga zato
                  tudi precej napadajo, ni rezultat nekakšne njegove osebne želje, ampak gre za
                  predlog, za katerim stojijo, ne samo zavezanci, ampak celotno slovensko
                  gospodarstvo, to so jasno izražena stališča zbornice, podjetnikov, obrtnikov. Za
                  tem stojijo zaposleni, več sindikatov se je o tem jasno izjasnilo in velik del
                  ostalega prebivalstva. Pri tem predlogu tudi ne gre le za interese posameznih
                  ožjih, ideološko usmerjenih skupin, ki še vedno živijo v preteklosti, niti za
                  interese vodilnih v podjetjih, ki si želijo prigraditi dosedanje družbeno
                  premoženje, ampak za življenjsko važne interese zelo širokega kroga prebivalstva
                  Slovenije. Trdno smo prepričani, da so te spremembe koristne za naše državljane in
                  da jih bodo večinoma tudi pripravljeni podpreti.</p>
               <p>Zakaj to posebej poudarjamo? Zato, ker se bojimo, da obstoja med odločujočimi
                  političnimi in upravnimi silami apriorno stališče, da se ne dopusti spreminjanja
                  dosedanjega zakona. Ta interes, da ostane vse po starem, se nam zdi po svoje
                  razumljiv. Kot kaže, temelji predvsem na želji, da se ne presoja pravilnost
                  dosedanjih stališč, da se prikrije dosedanja neaktivnost in slaba strokovnost, da
                  se izognemo težavam in delu, ki bi ga zahtevalo ponovno preučevanje in
                  usklajevanje te zahtevne problematike, da zadržimo koalicijske partnerje ter razne
                  namišljene in resnične osebne koristi. Vse to je osnova za vnaprejšen odklonilni
                  odnos do sprememb, kar se najbolj kaže v odklanjanju celo strokovnega tehtanja
                  argumentov za ali proti. Opozarjamo, da je takšno kratkoročno uveljavljanje
                  nenačelnih političnih ciljev, ležernosti in osebnih koristi ter prikrivanje napak
                  dvorezno in da ga bo javnost slej ko prej obsodila. Gre za preveč očitne
                  ekonomske, pravne, pravičnostne in druge strokovne nepravilnosti, da bi se le-te
                  lahko prikrile z raznimi demagoškimi frazami. Zlasti nedopustno in nevarno je
                  odklanjanje strokovne razprave in priprave strokovnih odgovorov na dileme, ki v
                  zvezi s tem problemom obstajajo. Nojevsko tiščanje glave v pesek bo samo še bolj
                  povečalo težave in odgovornost za takšno obnašanje.</p>
               <p>Menimo, da bi nam ustrezna parlamentarna in vladna telesa še pred odločanjem o
                  predlogu teh sprememb morala posredovati jasna strokovna stališča glede naslednjih
                  nasprotujočih si trditev. Gre za pet temeljnih nasprotujočih si trditev, kjer
                  imamo diametralno nasprotna stališča.</p>
               <p>Prvič, spremembe zakona naj bi bile protiustavne, ker kršijo načelo enakosti pred
                  zakonom s tem, da za enako dejansko stanje dopuščajo različno odločanje pred
                  upravičenci. Stališče konzorcija je prav nasprotno. Naš predlog izboljšuje sedanjo
                  neustavno rešitev, ki omogoča veliko diferenciacijo v pravicah med tistimi
                  upravičenci, ki jim zakon omogoča vračanje izboljšanih ali enakovrednih
                  nepremičnin in med tistimi, ki pridobijo dotrajane nepremičnine ali negotove
                  odškodnine. Predlog odpravlja tudi neustavno in glede na Evropsko konvencijo o
                  človekovih pravicah in temeljnih svoboščinah nedopustno odvzemanje fizičnih
                  sredstev pravnih oseb brez odškodnin in izboljšuje sedanji neenakopravni položaj
                  zavezancev. Predlagane spremembe zakona torej bistveno izboljšujejo enakost pred
                  zakonom in položaj vseh udeležencev v postopkih. Takšne zakonske spremembe doslej
                  nikoli niso bile pravno sporne. Vendar, naj o tem opredelijo svoja stališča
                  pristojne zakonodajno-pravne službe Vlade in parlamenta. V kolikor bi bilo
                  sprejeto stališče, da bi predlagane spremembe ustvarjale nedopustne razlike za
                  udeležence, je možno v prehodnih določbah zagotoviti udeležencem pravico, da
                  začeti postopek zaključijo po obstoječem zakonu.</p>
               <p>Glede na to dodatno možnost je kakršenkoli očitek o kršitvi načela enakopravnosti
                  pred zakonom popolnoma brezpredmeten, ker bi zakon v tem primeru samo izboljševal,
                  v nobenem primeru pa pospeševal možnosti udeležencev. To je, mislim da kristalno
                  čisto jasno.</p>
               <p>Druga dilema. Spremembe zakona naj bi bile naperjene proti interesom
                  denacionalizacijskih upravičencev, ker vračanje v obliki odškodnin ne zagotavlja
                  polnega vračila in ne onemogoča poprave krivic. Tudi glede tega stališča ima
                  konzorcij nasprotno mnenje. Predvsem želim opozoriti na tri bistvene elemente.
                  Tako konzorcij ne zavrača vračila v naravi na splošno, ampak le tista vračila, ki
                  bistveno krnijo ekonomsko oziroma tehnološko funkcionalnost kompleksov. V bistvu
                  se zavzemamo za spoštovanje 20. in 21. člena obstoječega zakona o
                  denacionalizaciji, ki to korektno določa. Imate prav.</p>
               <p>Smo le proti obstoječemu 22. členu, ki predstavlja zakonsko prevaro, saj v celoti
                  spreminja smisel prejšnjih dveh členov in določa, da se tudi ta sredstva vrnejo
                  upravičencem, podjetjem pa je zagotovljena le še začasna pravica do najema
                  odvzetih sredstev. Za to gre. Konzorcij tudi ne predlaga retroaktivnosti,
                  popravljanja odločb za nazaj, čeprav je ta pravno sporna praksa precej v navadi.
                  Vse dosedanje vrnitve nepremičnin lahko ostanejo v veljavi, če seveda upravičenec
                  to želi.</p>
               <p>Predvsem pa je potrebno opozoriti, da tudi obstoječi zakon o denacionalizaciji
                  določa precejšnje omejitve glede vračanja sredstev v naravi. Tako vračilu ne
                  podležejo nepremičnine, ki so postale last fizičnih oseb, države ali pa so
                  sestavni del javne infrastrukture, so pozidane ali drugače fizično nevračljive, če
                  so izvzete iz pravnega prometa in seveda, če so bile uničene. Ne vrača se v
                  fizični obliki tudi večina premičnin in premoženjskih deležev. To praktično
                  pomeni, da že obstoječi zakon preprečuje vračilo v naravi za blizu polovico
                  zahtevkov. Če še upoštevamo, da je večina zahtevkov za nepremičnine v podjetjih
                  zaradi problemov z lastninjenjem že rešena, bi eventualne sprejete predlagane
                  spremembe obstoječih določil dodatno zakonsko omejile vračanje v naravi le za
                  sorazmerno majhen del denacionalizacijskih zahtevkov. V glavnem bi to šlo le za
                  sporne zahtevke, ki povzročajo podjetjem tako velike težave, da rajši tvegajo
                  propad svojih lastninskih programov, kot da odstopijo od zakonitih pravic, ki jim
                  po njihovem mnenju pripadajo.</p>
               <p>Iz navedenega torej jasno izhaja, da težišče naših predlogov ni v tem, da bi z
                  zakonom preprečili vračanje naravi, ampak predvsem v tem, da bi motivirali
                  upravičence za pristanek na nadomestne oblike vračila in v tem, da bi podjetjem
                  zavezancem, ki vračajo nepremičnine, zagotovili sredstva za sanacijo povzročene
                  škode.</p>
               <p>Naši predlogi torej ne omejujejo, ampak povečujejo pravice denacionalizacijskih
                  upravičencev s tem, da omogočajo tistim upravičencem, ki že sedaj nimajo
                  praktičnih možnosti, da si pridobijo vračilo v naravi - to je, kot sem omenil,
                  blizu polovica upravičencev - omogoča več drugih ekonomsko interesantnih
                  alternativ. Predvsem nadomestne investicije s pomočjo Republiškega razvojnega
                  sklada, nadomestne delnice ekonomsko interesantnih podjetij ter popolno varnost na
                  podlagi predlaganega jamstva države. Ostalim upravičencem, ki so že pridobili ali
                  še bodo pridobili pravico do vračila v naravi, da se tudi prostovoljno odločijo za
                  eno prej omenjenih alternativnih možnosti, ki lahko za velik del upravičencev
                  postanejo ekonomsko bolj zanimive kot samo vračilo v naravi. Teh dejstev se ne da
                  spremeniti, če se še tako smejimo. Ocenjujemo, da bi bile predlagane spremembe
                  lahko koristne, trdimo, za približno dve tretjini denacionalizacijskih
                  upravičencev. Zaradi manjše možnosti pridobitve v naravi pa bi bilo po naši oceni
                  prizadetih največ 5% upravičencev. Vendar je prizadetost teh upravičencev zgolj
                  hipotetična, kajti dejanske škode zaradi kvalitetnih nadomestnih oblik tudi ti
                  upravičenci ne bi utrpeli. Nedvomno so predlagane spremembe zelo koristne tudi za
                  upravičence. Prizadevanje proti tem spremembam predstavlja v bistvu tudi borbo
                  proti interesom večine denacionalizacijskih upravičencev.</p>
               <p>Tretji sklop dilem - eventualne spremembe zakona naj ne bi bile civilizirano
                  dejanje, ker bi preprečile edino pravo obliko vračila, vračilo v naravi in
                  dokončno razlastile upravičence. Preprečile bi odpravo družbene lastnine in
                  uveljavljanje tržnega sistema ter omogočile vodilnim v podjetju egoistično
                  prilaščanje premoženja in, sami poznate, kakšne vse vzdevke smo si zaslužili.
                  Ocene konzorcija o vseh teh predvidenih posledicah sprememb zakona so drugačne.
                  Trdimo namreč nasprotno. Nasilno državno poseganje v funkcionalnost obstoječih
                  podjetjih, ki ga dopušča obstoječi zakon, je necivilizirano. Ne samo
                  necivilizirano, ampak tudi v nasprotju s temelji pravno ekonomskega sistema tržnih
                  gospodarstev. Nobena od evropskih držav ne vrača sredstev v naravi, če s tem
                  ogroža funkcionalnost gospodarstva. Ali naj vse te države proglasimo za
                  necivilizirane? Ali bomo, na primer tudi Nemčijo proglasili za netržno in
                  ideološko sumljivo državo? Najbrž ne. Namen vseh ideoloških etiketiranj je
                  verjetno v tem, da se odvrne pozornost od resničnih ekonomskih in drugih posledic
                  obstoječega zakona. Zaradi tega se tudi odklanja izdelava primerjalne analize
                  reprivatizacijskih programov drugih držav. Brez uspeha smo že tudi večkrat
                  predlagali, da ustrezni državni organi nevtralno pripravijo analizo škodljivih
                  ekonomskih posledic sedanjega zakona, na katere gospodarstvo neprestano opozarja.
                  Takšna analiza je potrebna. Mnogi namreč še vedno ne verjamejo, da je prisilna
                  razdružitev šasije in motorja pri istem avtomobilu na dva različna lastnika
                  ekonomsko škodljiva.</p>
               <p>Neprestano opozarjamo tudi na strateški pomen zagotavljanja pravne in ekonomske
                  gotovosti za vse javno registrirane pravne osebe v tržnem gospodarstvu, vendar se
                  tudi ta opozorila lahkomiselno in po nepotrebnem ignorirajo in še vedno dopuščajo
                  nespremenljive zakonske rešitve. Gre za zelo pomembna vprašanja, ki zahtevajo
                  jasne strokovne odgovore ne pa izmikanja in demagoška frazarjenja.</p>
               <p>Četrti sklop problemov. Spremembe zakona naj bi preveč obremenile državni proračun
                  in davkoplačevalce. Tudi s tem stališčem se ne strinjamo. Je pa to stališče močno
                  prisotno zlasti v okviru raznih vladnih strokovnih služb, ki sicer večinoma
                  priznavajo, da je obstoječi zakon o denacionalizaciji zares problematičen, vendar
                  pa se bojijo, da bi se s predlagano spremembo zakona zelo povečale tudi obveznosti
                  države. Ta bojazen je dokaj upravičena, kajti po našem predlogu se povečujejo
                  pravice tako zavezancev kot tudi upravičencev in logično nekdo, ta nekdo je seveda
                  država, mora to plačati. Trdimo pa, da navedena bojazen ni povsem umestna.</p>
               <p>Predvsem se pozablja, da je vse premoženje, ki ni olastninjeno za druge zakonsko
                  določene upravičence, postalo državno in da zato tudi poravnavanje obveznosti s
                  pomočjo fizičnih sredstev, se pravi aktive podjetij, v celoti bremeni državo,
                  zmanjšuje njen kapitalski delež v podjetjih. Država bi se lahko razbremenila le z
                  zmanjšanjem pravic za denacionalizacijske upravičence. Če bi na primer dopustili,
                  da odškodninske obveznice ne bi bile finančno pokrite, kar je trenutno zelo
                  verjetno, bi se država res ustrezno razbremenila, vendar v škodo upravičencev.
                  Takšna razbremenitev ne bi bila umestna tudi po našem mnenju.</p>
               <p>Vsekakor pa se država ne more otresti svojih premoženjskih obveznosti, če jih
                  prenese na podjetje. Poskrbela pa bi lahko, da te obveznosti ne bi obremenjevale
                  proračuna, da poravnavanje odškodnin ne bi povzročalo gospodarske škode in da bi
                  se hkrati uveljavljali spodbujevalni mehanizmi gospodarskega razvoja. Vse to je
                  možno doseči, če se strokovno pristopa.</p>
               <p>S predlaganimi spremembami zakona bi se doseglo, da denacionalizacija dejansko ne
                  bi potencialno ogrožala proračuna, ne bi povzročala pomembnejše gospodarske škode
                  in da bi celo spodbujala gospodarski razvoj. Kako se bo to doseglo s predlagano
                  spremembo zakona? Upravičence se bo motiviralo z novo opredeljenimi alternativnimi
                  možnostmi, da vrnjena premoženja v čim večji meri uporabijo v skladu s svojimi
                  nagnenji, znanjem, sredstvi in drugimi razpoložljivimi pogoji in tako dosegajo
                  optimalne ekonomske učinke v svojo in narodnogospodarsko korist. Zavezancem se bo
                  v čim večji meri zagotavljalo ohranjanje ekonomsko-tehnološke funkcionalnosti
                  oziroma nadomestne naložbe za sanacijo poslovanja v primerih, kjer prihaja do
                  vrnitve sredstev v naravi.</p>
               <p>Oba prej navedena primera razvojnega financiranja se kapitalsko pokrivata z
                  ustrezno povečanim državnim premoženjem v podjetjih s pomočjo Sklada Republike
                  Slovenije za razvoj, kar razbremenjuje Odškodninski sklad in omogoča uveljavitev
                  jamstva države za odškodninske obveznice. Sicer jamstvo države ni možno. Jamstvo
                  države je možno tam, da zagotovi upravičencem, da verjamejo, sicer morajo biti
                  drugi viri opredeljeni. Jamstvo države je nesmotrno dajati za nekaj, za kar se ve
                  naprej, da ni pokrito. V tem primeru bi bila stvar pokrita in ustvarjena
                  materialno osnovo za jamstvo države za odškodninske obveznice.</p>
               <p>Predlagane spremembe torej nikakor ne povečujejo, ampak srednjeročno zmanjšujejo
                  problem državnih obveznosti, poleg tega pa zagotavljajo visoko stopnjo sigurnosti,
                  tako za upravičence, kot zavezance ter splošen dvig narodnogospodarske
                  učinkovitosti. Doslej ni bil predstavljen noben tehtnejši argument, ki bi zanikal
                  te ugotovitve. Prosim vas, da to upoštevate pri svojem razmišljanju in
                  opredeljevanju.</p>
               <p>In peti sklop. Spremembe zakona bi po njegovem triletnem izvajanju povzročile
                  velike težave oziroma še bolj zavlekle proces denacionalizacije. Tudi s temi
                  ugotovitvami se ne strinjamo. Po skrbnem tehtanju možnih težav nismo odkrili
                  nobenega bistvenega problema, ki bi oteževal uveljavitev predlaganih sprememb.
                  Vsekakor želimo, da tisti, ki predvidevajo težave, te težave konkretizirajo, da bo
                  o tem sploh možna razprava. Mi smo prepričani, da so glavni razlog počasnega
                  uveljavljanja zakona slabe zakonske rešitve in ocenjujemo, da bi predlagane
                  zakonske spremembe tudi bistveno pospešile proces denacionalizacije.</p>
               <p>Mislim, da smo z navedenimi petimi dilemami opozorili na vse glavne pomisleke, ki
                  so se doslej pojavljali v razpravi ter tehtno in jasno opredelili naša stališča do
                  teh dilem. Kljub prepričanju, da smo na vse pomisleke dali konkretna in strokovno
                  utemeljena pojasnila, si vendar ne lastimo pravice o nezmotljivosti. Ponovno
                  predlagamo, da Državni zbor sprejme besedilo predlaganih sprememb in hkrati
                  zadolži Vlado, da pripravi strokovna stališča in eventualno drugačne predloge za
                  drugo branje zakona. Takrat bo podana možnost, da se argumentirano sprejme,
                  spremeni ali zavrže katerikoli od danih predlogov. Sedaj dana pojasnila navedenih
                  petih dilem oziroma nasprotujočih si stališč jasno kažejo na to, da je takšno
                  stališče pravilno.</p>
               <p>Gospe in gospodje poslanci! Če bi takoj zavrnili predlog sprememb in ga umaknili
                  iz procedure, bi povzročili blokado pri razčiščevanju teh zelo pomembnih
                  narodnogospodarskih problemov, kar bi bilo po našem prepričanju zelo neodgovorno.
                  Prepričani smo, da si želite, da pride do razčiščenja in do rešitev v skladu z
                  interesi gospodarstva in prebivalstva Slovenije. V imenu gospodarstva, zaposlenih
                  in podpisnikov ponovno prosimo za odgovorno obravnavo predloga in odločanje ter za
                  vašo pomoč pri zahtevah, da se razčistijo ti problemi oziroma te dileme in da se
                  te dileme strokovno obdelajo. Prosimo vas, da se nam zagotovi pravica do
                  argumentiranega odgovora, sicer nimamo druge poti, toda o tem problemu odloča
                  prebivalstvo na referendumu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujoči, gospe in gospodje! Poslušal sem razpravo na zvočniku, ker sem še
                  kadilec, še ni zakon sprejet. Mogoče bi začel na tak način, kot je bilo precej
                  izzivov danes za tem govorniškem odrom in to z argumenti. Ali, če hočete, s
                  protiargumenti. Argumenti so bili tisti, ki so vodili nekatere posameznike, da so
                  predložili zakon s potrebnimi podpisi in so argumentirali eno stran. Tu dajem
                  nekaterim govorcem prav, da brez argumentov ni nič in bom vse tiste rožice odpisal
                  iz mojega nagovora, ki so bile tudi predvidene sicer, ampak jih je bilo danes
                  toliko povedanih in že zadnjič, da niso več potrebne.</p>
               <p>Cilji predlagateljev zakona in vzroki za predlagani zakon so bili naslednji. Bom
                  začel pri zadnjem, ki so ga pogosto govorniki omenjali, razdrobljenost enovitih
                  kmetijskih površin.</p>
               <p>Drugi cilj, vračanje v naravi premoženja, v nepremičninah, podjetij, lokalov. To
                  je bil drugi cilj, za katerega so predlagatelji zakona menili, da so
                  hendikepirani.</p>
               <p>Tretji cilj je bil najemništvo, ker je po mnenju in po trditvah, kar nekateri
                  drugi primeri verjetno imajo prav, predlagatelj zakona, pretirana najemnina v
                  lokalih, v vrnjenih lokalih, v vrnjenih stanovanjih.</p>
               <p>Četrti cilj predlagateljev zakona je bil, stanovanjske zgradbe in stanovanja v
                  tako imenovani bivši njihovi lasti, pozneje družbeni lasti, odvzeta stanovanja in
                  danes stanovanja z najemniki. In potem po vrstnem redu, ki sem ga predstavljal,
                  bom poskušal dati argumente, zakaj menim, da ta zakon v tej fazi ni potreben in na
                  teh točkah, na katerih je odprt, ni potreben. Ne trdim, da je kompletni zakon
                  čudovito napisan, da je hitro napisan. Hitro so napisani vsi ti zakoni, vse te
                  vrste. Vsi osamosvojitveni zakoni so bili hitro napisani, na žalost niso bili
                  hitro izvedeni, ker če bi bili hitro izvedeni, bi bilo marsikaj danes tukaj
                  drugače.</p>
               <p>V taki družbeni spremembi, kot jo je doživela Slovenija je tak zakon, ki je
                  normalno, hitro sprejet z določenimi pomanjkljivostmi, najbolj učinkovit takrat,
                  kadar je tudi hitro izveden.</p>
               <p>Gospod Kocijančič, kolegica Breda Pečan in še marsikdo je začel pri agraru. Pri
                  agraru jaz, kot nasprotnik tega vloženega zakona, ne vidim teh problemov, vidim
                  problem in ne mi zameriti, če bom dostikrat omenil Vlado Republike Slovenije
                  drugje. Vračanje v naravi se mi zdi v večini primerov edina in pametna stvar.
                  Zakaj? Slovenija nima začrtane enovite in dobre kmetijske politike za naslednje
                  tisočletje in predvsem ne za vstop v Evropo. Če kdo od nas misli in primerja
                  kmetijske površine, ki so na razpolago in če jih poenotimo - celo Prekmurje, celo
                  Vipavsko dolino, celo Dravsko polje, ne bodo dosegle desetine avstralskega,
                  novozelandskega posestva. V Evropi z našo kmetijsko predelavo v takem obsegu, kot
                  nekateri zagovarjajo predloge tega zakona, nimamo kaj iskati. Nismo konkurenčni.
                  Nekateri kolegi, tudi bivši ministri v tem zboru, ki danes sedijo, imajo
                  alternativne možnosti za slovensko kmetijstvo, ki so jih že večkrat javno
                  predstavili in to je kmetijsko majhnih organiziranih kmetij, ker moramo ohraniti
                  poseljenost, ker moramo ohraniti integriteto slovenskega naroda, ker moramo
                  <q>"kmetstvo"</q> ohraniti, ki bo doma prodalo svoje proizvode. Argument je na strani
                  kmetijskega ministrstva, da že dokončno začrta to kmetijsko politiko, ni pa cilj
                  te Slovenije, v teh podnebnih razmerah, s tem ozemljem, s katerim razpolagamo, da
                  bomo delali z velikimi kombinati. To ne drži.</p>
               <p>Vinogradništvo je verjetno nekoliko večji problem. Strinjam se z enim govornikov,
                  ki je rekel, da tujci poskušajo dobiti nazaj premičnine - mislim, da je bil to
                  gospod Horvat, ki ga izredno cenim, v Slovenskih Goricah in Jeruzalemu. Na glas
                  bom povedal, kaj je rekel: <q>"To je cerkveni red, ki ima sedež v Lipnici, ki ima
                  izpostave tudi v Sloveniji in je bil lastnik 640 ha Jeruzalemskih Goric v stari
                  Jugoslaviji in danes poskuša dobiti nazaj."</q> Tu je vprašljivo nekaj drugega. Tu je
                  vprašanje, kam bo odhajal iz Gorice kapital iz koriščenja tega premoženja, če dobi
                  nazaj. Vendar, to je druga obravnava.</p>
               <p>Kmetijski kombinati, ki so se razformirali - konkretno poznam Haloze. Kmetijski
                  kombinat Ptuj je praktično razpadel in mislim, da je bilo tudi včeraj mnogokrat
                  omenjeno na televiziji, zaradi mnogih stvari in ne samo zaradi
                  denacionalizacijskih zahtevkov. Predvsem zaradi slabega upravljanja, predvsem
                  zaradi pogoltnosti - morda bom bolj direktno govoril, posameznikov, ki so hoteli
                  tako imenovano družbeno lastnino lastniniti in predvsem zaradi nezainteresiranosti
                  delavcev, ki so bili zaposleni in so nekoliko slabo delali. Na koncu so potegnili
                  dobro potezo in so vinograde, ki so jim ostali, dali v najem svojim delavcem, ki
                  danes že kažejo rezultate. Rešitve v tem kombinatu, ki ima probleme z 9, 10 ha
                  njiv zadnji čas z nekaterimi kmeti, ki upravičeno zahtevajo svojo lastnino, je ta
                  kombinat kljub vsemu na pozitiven način rešil. Tu bo morda kateri od teh ljudi, ki
                  se ukvarjajo z vinom, govoril o znamki, o kleti, o kletarjenju in o vsem drugem. S
                  pogodbami je Agrokombinat na teh parcelah, ki so mu ostale in ki niso v zahtevi
                  vrnjene, zagotovil v svoji kleti v Ptuju, s svojimi strokovnimi službami, ki
                  delajo odlično vino, s svojo mehanizacijo, ki jo ima, da bo lahko naprej delovala
                  in s tem ni bil oškodovan noben dober kmetijski delavec. Ali ima v najemu ali je
                  ostal v teh sektorjih, kot sem govoril, v kleti, ali zaposlen v strojni skupnosti
                  Kmetijskega kombinata Ptuj. Zaposlenost ni vprašljiva v tem delu.</p>
               <p>Predvsem je pa pomembno, da ta država na tem agrarnem področju ugotovi, da ne bomo
                  mi, laiki, tukaj, ki smo le politiki, ugotavljali to, da Slovenija ni primerna za
                  velike kombinate in da veliki kombinati z našo izrazito željo, ki jo imamo, v
                  Evropski skupnosti nimajo kaj iskati in na tem področju ne bomo konkurenčni. Tu so
                  možne samo alternativne možnosti, ki so bile v tem zboru nekajkrat prikazane, kot
                  je ekološko čisto kmetijstvo, družinske kmetije, kmečki turizem, vinotoči, osmice,
                  vinske ceste in vse mogoči predlogi, ki ste jih danes slišali. Upam, da bodo z
                  nekim srednjeročnim ali dolgoročnim načrtom sprejeti v tem Državnem zboru.</p>
               <p>Druga stvar, ki je mogoče bolj karakteristična, je vprašanje lokalov. Med temi
                  ljudmi, ki so zakon predstavljali in ki so za ta zakon agitirali v javnosti, v
                  Državnem zboru in na komisiji, sem zaznal vse tri skupine - o agraru, o podjetjih,
                  ki predvsem razpolagajo z lokali, se pravi, trgovskih podjetjih in o najemnikih
                  lokalov, ki so v vračanju ali so vrnjeni pravim lastnikom.</p>
               <p>Začel bom pri trgovskih podjetjih. Sem Mariborčan in v Mariboru imamo tri trgovska
                  podjetja. Enega več ni. Veliko trgovinsko podjetje, ki je delovalo v celi
                  Sloveniji, tudi na širšem jugoslovanskem trgu, je kompletno v stečaju, je propadlo
                  in je razprodano. Dve trgovski podjetji, ki še obstajata, ne imenujem jih zaradi
                  tega, da mi ne bi očitali eventualno, ker še obstajata, da ne bi po nepotrebnem
                  ogrožal njihovega imena, sta odpustila več kot polovico svojih zaposlenih pred
                  katerimkoli rešenim zahtevkom - o trgovskih podjetjih govorim - ali
                  racionalizacije, pred katerimkoli vrnjenim lokalom podjetja, ki ga zasedata. To je
                  en problem. Vprašanje zaposlovanja delovne sile mora biti racionalno in racionalno
                  zaposluje ali podjetje, ki je še družbena last in pozneje olastninjeno podjetje z
                  lastniki, ali tisti, ki opravičeno zahteva svoje podjetje, svoj lokal, svojo
                  zgradbo za lokal, bo ravno tako nekomu nudil in ga zaposlil. Kje vidim glavne
                  razloge, upam, da boste razloge poslušali, zakaj do sedaj ni prišlo do tega.
                  Prvič; prepočasna denacionalizacija je povzročila to, da so posamezniki, zaradi
                  različnih obravnav denacionalizacijskih zahtevkov po posameznih mestih, odvisno od
                  občinskih vlad in tako dalje, zelo hitro dobili svoje nepremičnine nazaj. Mogoče
                  tudi to, kar je kolegica Pečanova rekla, ne s čisto preračunanimi stvarmi.
                  Največji del, v 90-ih procentih še vedno čaka, imate vložene zahtevke. Ti ljudje,
                  ki so dobili nazaj, mogoče res postavljajo visoke najemnine, previsoke. Res je, da
                  v Ljubljani doživiš tak primer, da imaš večjo najemnino za kvadratni meter v
                  centru Ljubljane kot v centru Pariza. To so posamezni primeri. Krivda je v tem, da
                  ti ljudje niso dobili lokalov hitro nazaj, ker bi nastala konkurenca med temi
                  lokali. To je en del krivde. Pri vsakem tržnem gospodarstvu bi cena kvadratnega
                  metra za najem, obvezno padla.</p>
               <p>Drugi problem, ki ga vidim, je to, kar nas vse skupaj teži in se bojim, da je ta
                  Vlada preveč taktična - to je davčna zakonodaja. Gospe in gospodje, tisti, ki je
                  dobil premoženje nazaj, tisti se mora zavedati, da mora davke plačevati. Če je to
                  njegovo podjetje, lokal, stanovanjska hiša, registrirana na poseben način za neko
                  dejavnost, bo za to dejavnost plačeval davke v vsaki pravni državi, prvič zaradi
                  tega, da bo izkoristil to dejavnost, da bo zaposlil ljudi, da bo delal. Take
                  davke, da bodo stimulativni za njega kot delodajalca, za državo kot davkojemalca
                  in tretjič, da bodo stimulativni zato, da bodo šli v promet ti lokali. Davčna
                  politika te države je nepopolna in popolnoma negativna. Dovolil si bom svoj osebni
                  razlog, zakaj je negativna: predvsem zaradi poteka lastninjenja družbenega
                  premoženja, ki je izven teh zahtev, o katerih danes govorimo in na nek način
                  stimulirajo bodoče lastnike. Zato davčna politika še ni tako striktna in to je
                  politika Vlade, ki se meni zdi narobe in v tem segmentu zavira denacionalizacijo
                  in hkrati pospešuje te negativne trende povišanja najemnin, povišanja zahtevkov. V
                  normalnem tržnem gospodarstvu, ko dobijo ljudje nazaj, so na trgu vsi skupaj. Če
                  boste v Slovenski ulici, ne vem koliko, ne poznam, denacionalizirali kompletne
                  zahtevke, vse naenkrat, kar je, se ne bo zgodilo, da bo nekdo zahteval 60 mark za
                  kvadratni meter najemnine lokala, ker bo ta ponudba najmanj dvajsetkrat večja, kot
                  je sedaj v tem trenutku. In tu je Vlada tista, ki ima vajeti v rokah in ki lahko
                  regulira to stvar.</p>
               <p>Stanovanjske zgradbe. Bom začel s Kolizejem, kar je mogoče čudno, del Kolizeja je
                  bil vrnjen. Država, ki vrača premoženje in en del Kolizeja je vrnila, nima in
                  noče, očitno noče imeti, ker temu Državnemu zboru še ni predlagala, nobenega
                  vzvoda, da bo to premoženje v skladu z raznimi tehničnimi in drugimi normativi
                  vzdrževano. Inšpekcija nima pooblastil, da bi to vzdrževanje kontrolirala in pride
                  do Kolizeja. Tukaj je dolžnost države, da pri vrnjenem premoženju od lastnika
                  zahteva, da v skladu z vsemi tehničnimi in ostalimi predpisi premoženje vzdržuje.
                  Če ga ne vzdržuje, ga sankcionira na take načine, da bo prisiljen premoženje
                  vzdrževati. Saj lastnikom ni lepo, da ne boste mislili, biti lastnik je težko.
                  Lastnik je biti delaven, lastnik ni zgolj renta za neko lastnino, ki nekje leži in
                  samo dobivaš denar. Ne, lastnik biti pomeni to, da si celo življenje angažiran na
                  svoji lastni lastnini in država je tisti regulator, ki mora to regulirati s
                  svojimi predpisi in zakoni. Prvič, da bo premoženje v prometu, drugič, da bo
                  skrbno vzdrževano in da bo s tem varno in da bo urbanistično in drugo v redu. Tu
                  je spet država tista, zato sem dal predlog na komisiji, poziv Vladi, ki je bil v
                  dveh časopisih objavljen, naj hitro in pospeši denacionalizacijo na osnovi tega
                  zakona.</p>
               <p>Velik del tega stanovanjskega fonda, nerad govorim o kakšni politični opciji pri
                  takih stvareh in se strinjam z enim govorcev, da to ni častni kraj, da zganjamo
                  velike svetovne idelogije ali kaj drugega. Ampak, v teh stanovanjskih zakonih je
                  bilo dosti stvari, ko so bile tudi narejene krivice. Poglejte, odvzeto je bilo
                  premoženje, govorim za Maribor, ker imam podatke, za druge nimam podatkov in ne
                  govorim rad brez podatkov. Leta 1963 je bila prva odprodaja stanovanjskega fonda,
                  tako imenovanega družbenega premoženja. Se pravi, del odvzetega premoženja je bil
                  prodan novim lastnikom. Razlog za prvo odprodajo tega premoženja, družbenega, je
                  bilo nemogoče stanje v podjetju, ki je upravljalo s tem premoženjem, da je bilo
                  sposobno vzdrževati te zgradbe in so naredili, po svoje, pametno. Kdo je to lahko
                  kupoval in na kakšen način je kupoval, to je druga zgodba in ne sodi v našo
                  razpravo. To, mislim, da približno veste vsi. In od takrat dalje, od 1963. leta je
                  bil lep del tega, tako imenovanega družbenega premoženja, govorim o stanovanjskih
                  zgradbah, o lokalih in ostalo, prodan po tistem izgovorjenem načinu. Zadnja taka
                  razprodaja je bila narejena z Jazbinškovim zakonom, kjer so v najlepšem predelu
                  mesta Maribora, z najlepšimi vilami, dobili v last po zakonu tisti ljudje, ki so
                  seveda bili najemniki teh vil, velikih stanovanj in ki so si dali pri prvem
                  predlogu zakona, na račun seveda s svojo politično vplivnostjo, urediti to
                  premoženje, da je bilo vzdrževano in da je bilo sprejemljivo in so ga lastninili
                  po zakonu, ki je bil po ocenitvah, ki so obstajale na tak način. Zato je
                  nesmiselno, da govorimo samo o predsedniku države in predsedniku Vlade, ki sta
                  kupila hiše po Jazbinškovem zakonu, ampak lahko govorimo o množici mnogo manj
                  popularnih in na mnogo manjših mestih ljudi, ki so na tak način lastninili
                  premoženje in je odšlo v povrat, to premoženje.</p>
               <p>Ljudje, ki danes zahtevajo svojo lastnino nazaj, so vse to gledali. To je ta
                  moralni učinek, o katerem je marsikateri govorec tu govoril. To so ljudje, ki so,
                  naj mi ne zamerijo, tik pred smrtjo, če so še pravi lastniki ali pa njihovi
                  potomci, ki so zaradi tega doživljali vse življenje travme. Videli so, kako se je
                  to družbeno premoženje delilo. Gledali so, kako jim hiša odhaja, kako jo je nekdo
                  kupil, kako so mu jo popravili na državni račun, preden jo je kupil. To ni
                  enostavno, gospe in gospodje. Ali si moramo v tej dvomilijonski državi ustvarjati
                  sovražnike v lastnem narodu. Imamo jih že zadosti, preveč in mislim, da to ni
                  potrebno. Ni potrebno pri tem procentu vrnitve in denacionalizacijskih zahtev, ki
                  obstajajo. Res ni potrebno, gospe in gospodje. Na tak način si političnih
                  sovražnikov ne moremo ustvarjati, ker so nekateri totalno demoralizirani in jim še
                  danes negiramo njihovo pravico do vrnitve.</p>
               <p>Druga stvar. Lep del tega premoženja, ki zaradi zakona o denacionalizaciji in
                  vsega ostalega še vedno ostaja v družbeni lasti, govorim zdaj o najemnikih
                  lokalov. Te najemnine so bile do našega zakona, ki je verjetno že dosti
                  upravičenih kritik doživel v Sloveniji, res relativno poceni dajanje v uporabo
                  trgovcem, obrtnikom in tako dalje. Sprašujem vas, gospe in gospodje, ali zdaj, ko
                  je lokalna samouprava, ko mora vsak župan paziti za svoj žep, za svoj tolar v
                  žepu, za svojo občino, ko je direktno odgovoren po zakonu o lokalni samoupravi
                  tudi za finance in, ko se bodo njemu volilni glasovi šteli, prištevali ali pa
                  odštevali na osnovi gospodarjenja mesta; ali bo ostala ista cena? Če vi rečete, da
                  bo ostala ista cena, prenizka in neregularna cena za oddajo teh tako imenovanih
                  družbenih lokalov, potem se presneto motite. Župani bodo hitro to kost našli in
                  bodo hitro poiskali tolar, ki ga vsaka županija, hočem reči občina, rabi za svoje
                  lastno vzdrževanje. Odpade ta razlika ali pa vsaj del te razlike med privatno
                  lastnino in med tako imenovano bodočo občinsko lastnino teh lokalov.</p>
               <p>Da so še bolj tragični primeri, govorim za Maribor, tokrat ne govorim splošno. V
                  Mariboru smo imeli Staninvest, ki je upravljal s stanovanjskimi zgradbami in z
                  lokali v družbeni lasti. To se je preimenovalo v nek direktorij, ne vem česa,
                  imena si znamo izmišljati v naših krajih in ti novi upravljalci so predlagali, da
                  bodo lokale v družbeni lasti prodali. Kaj se je v tem trenutku zgodilo?
                  Denacionaliziranci so zahtevali svoje, Maribor je eden tistih, ki ima najmanj
                  rešenih problemov denacionalizacijskih zahtevkov. V njihovih lokalih, to se pravi,
                  v družbeni lasti, so obrtniki, trgovci, tako je vsepovsod. Ti ljudje še niso našli
                  dogovora z novim lastnikom ali se dogovarjajo, ker zelo malo je vrnjenega v
                  Mariboru. Če ne najdejo pravnega dogovora, mnogi pošteni, mnogi pridni in
                  delovni<gap n="..."/> Javno bom povedal primer frizerja Matuša v Vetrinjski ulici, kdor je
                  Mariborčan, pozna. Frizerstvo dela 30 let z vsemi svetovnimi nagradami, hiša je
                  vrnjena, 30 let frizerstva, danes, ker nista našla skupnega dogovora z novim
                  lastnikom, mora iti ven. Vendar je Staninvest, ali ta nova firma, ki sedaj
                  upravlja s temi lokali, med tem oddala 77 lokalov novim obrtnikom, ni poskrbela za
                  tiste in take obrti, ki so potrebne, in take znane obrtnike, kot je ta gospod
                  Matuš, svetovno znan po svojih ročnih spretnosti pri friziranju, ni poskrbela in
                  je zanikala. Ljudje so iskali, sami so si poiskali, eventualno za zamenjavo, ne
                  oddaja po nekih drugih kriterijih novim najemnikom.</p>
               <p>To se pravi, z družbenim premoženjem, ki je bilo na razpolago, je bilo možno
                  pokriti tudi tisti del, ki je še v družbeni lasti, če pričakujejo, ker tudi sam
                  menim, da je mariborski župan varčen in da bo hitro videl vir dohodka v najemnini
                  lokalov. Ampak, če bo razlika med lastnikom, med novimi lastniki ali starim
                  lastnikom, ki je dobil zahtevek in če bo nastala razlika, zakaj potem niso
                  upoštevali denacionalizacijskih zahtevkov in tem ljudem poskušali dati proste in
                  nove lokale. Firme, ena izmed njih, ki je imela veliko lokalov v Mariboru, je v
                  stečaju in je propadla. Sedem lokalov v družbeni lasti, niti eden ni bil oddan
                  kateremu teh najemnikov lokalov, ki so v denacionaliziranih lokalih. Niti eden,
                  vsi novi. Država ima toliko instrumentov, da brez tega zakona lahko te stvari
                  uredi in da ne povzroča res novih krivic, starim krivicam dodaja nove krivice, ki
                  so bile narejene 1956 leta itd.</p>
               <p>Drugo bi majhno repliko na koncu, to so ti argumenti, o tem prosim, razmislite. Na
                  repliko gospe Pečanove bi rekel, čisto slučajno sem zbiralec, to vsi poznate, ker
                  sem nadležen, kar se tiče odškodnine.</p>
               <p>Gospa Pečanova, ni slučajno, da imam danes s seboj obveznico Federativne Narodne
                  Republike Jugoslavije <q>"Za naknad imenovine izdvojene u Poljoprivredni zemljišni
                  fond obštenarodne imovine"</q> na 50 tisoč. Koliko je ta odškodnina pomenila? V kopiji
                  je, lahko si jo vsak ogleda. Koliko je en kupon vreden, kdaj se je začel
                  izplačevati in kakšna je bila inflacija po fiksnem kuponu na tem? Potem pa bomo
                  videli, kakšne so bile odškodnine. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Hvala za besedo. Spoštovani! Dovolite, da vam predstavim svoj pogled na predlagani
                  zakon. Danes se odvija pred nami razprava o tem problemu in zelo spominja na znano
                  televizijsko oddajo <q>"pro in kontra"</q>, čeprav je še bolj malo nastopajočih govorilo
                  kontra, ker so se do besede priborili prej tisti, ki so bili za zakon.</p>
               <p>Dovolite mi, da poizkušam zadevo postaviti tja, kamor menim, da tudi sodi.
                  Zavedati se moramo, da predlagana sprememba zakona o denacionalizaciji z na videz
                  zelo nedolžnimi spremembami resnici in temeljito, lahko rečem celo popolno, posega
                  v osnovni princip zakona o denacionalizaciji. Vsak zakon, ki nekaj predpisuje, ki
                  določa posamezno ali določeno pravico, mora to opraviti na nekem določenem
                  temeljnem načelu. Sprememba, ki je tukaj pred nami, ni zgolj korektura, izboljšava
                  ali kakršnakoli sprememba obstoječega zakona, ampak je v resnici korenita
                  sprememba zakona o denacionalizaciji. Iz česa to lahko razvidimo? Že, če pogledamo
                  oceno stanja, nam bo jasno, zakaj se je predlagatelj odločil za tako korenito
                  spremembo.</p>
               <p>Pred tem pa, dovolite mi, da kljub vsemu osvežim spomin na tisto temeljno zlo, ki
                  je tudi narekovalo, da je sploh prišlo do zakona o denacionalizaciji. V znanem
                  obdobju, ko so tako ali drugače prehajale različne oblike lastnine, ki je bila
                  prej večinoma zasebna, podedovana in podobno, v družbene roke, je celoten proces
                  temeljil na znani premisi, vsem enako, vse je naše in za dobro vseh nas. To je
                  bilo na začetku zelo vabljivo in zelo sprejemljivo in moramo priznati, da so se
                  tudi moji predniki večinoma s tem strinjali, vsaj toliko časa, dokler niso bili
                  sami s tem prizadeti. To temeljno načelo je bilo v tistem hipu razvrednoteno, ko
                  so se družbeni upravljavci tega nacionaliziranega premoženja začeli obnašati kot
                  lastniki, kot edini lastniki, kot tisti, ki avtoritarno odločajo o posameznih
                  zadevah v zvezi s to lastnino. Takrat verjetno je bilo s tem načelom konec in tudi
                  konec s socializmom v tej nekdanji skupni državi. Ves, lahko bi rekli, temeljni
                  greh je nastal takrat, ko posamezniki, ki so upravljali z družbenim premoženjem,
                  niso opravljali na podlagi načela, da je to naše, da je to v dobro vseh, ampak so
                  začeli to korist obračati zgolj v svojo lastno korist. Jasno je, da še tisti, ki
                  so verjeli, da je to dobro, potem niso več mogli verjeti in so popolnoma jasno
                  razumeli, da gre za odvzem premoženja iz enih zasebnih rok v druge zasebne roke. V
                  resnici se je lastninjenje zgodilo že davno prej, kot se je zgodil novi režim leta
                  1990 in kot je 1991 prišel zakon o denacionalizaciji, ki naj bi ga danes s
                  predmetnim zakonom spremenili.</p>
               <p>Sedaj prehajamo k ugotovitvam, ki so v oceni stanja. Na začetku moram ugotoviti,
                  da praktično vsaka alinea zasluži vzdevek <q>"ni res"</q>; ni res, da je tako kot tukaj
                  piše. To je zgolj način gledanja, ozek način gledanja s stališča trenutnega
                  stanja. Kako se je vse skupaj začelo? Na podlagi katerega temelja je nastala neka
                  tovarna, neka družbena lastnina? Večinoma je nastala na podlagi odvzete zasebne
                  delavnice, na podlagi odvzete zasebne trgovine, na podlagi odvzete ali kako
                  drugače zasežene kmetijske površine. Celotno družbeno bogastvo, ki je s tem
                  nastalo, ima v svojem začetku popolnoma jasno določen okvir, ki je to
                  omogočil.</p>
               <p>Če izhajamo iz tega temeljnega načela, da je vsa družbena lastnina, ki je nastala
                  po nacionalizaciji, na temeljih tako odvzetega premoženja, v resnici dolžna vso
                  zahvalo temu odvzetemu zasebnemu premoženju, potem so vse trditve, ki so tukaj
                  navedene v oceni stanja, v resnici ne točne, neresnične in nepoštene. Ne moremo
                  govoriti, da gre za neko odškodnino oziroma da gre za škodo ob vračilu tako
                  odvzetega premoženja in da bo s tem narodno gospodarstvo utrpelo tako ali drugačno
                  škodo, ker je treba nekaj vrniti, kar se je nekoč vzelo. To je v resnici
                  zakrivanje resnice z neko navidezno škodo, ki nastane, če se določena aktivnost ne
                  odvija tudi takrat, ko menja lastnika oziroma pride nazaj v prvotne roke. Tako se
                  ne morem strinjati, da je ravno vračanje v naravi oziroma oškodovanje nekaterih
                  družbenih podjetij z odvzemom dela njihovega premoženja, da je to v bistvu vzrok
                  za to, da bodo morala ta podjetja tako ali drugače propasti, iti v stečaj,
                  odpustiti delavce itn. Ugotovitev, da obstoječi zakon o denacionalizaciji sicer v
                  20. členu jasno določa, da nepremičnine ni mogoče vrniti v last in posest, če bi
                  bila z vrnitvijo nepremičnine bistveno okrnjena ekonomska oziroma tehnološka
                  funkcionalnost kompleksov, zaščiti to družbeno lastnino in potem ugotovitev
                  predlagateljev spremembe, da v naslednjih členih, v 22. in ostalih, ki jih mislijo
                  črtati, 23., 27., 28., to določilo 20. člena izniči. V resnici je ta trditev
                  deloma točna.</p>
               <p>Zavedati se moramo, da je glavna pomanjkljivost sedanjega zakona o
                  denacionalizaciji, da ni predpisov, ustreznih instrumentov in predvsem ustreznih
                  razmerij med temi instrumenti, kajti v 21. členu in to predlagatelj spremembe
                  skorajda po pravilo spregleda, jasno piše, kdaj se šteje, da je neka nepremičnina
                  bistveno okrnjena oziroma, da bo nastopila okrnjenost tehnološke funkcionalnosti
                  kompleksa. Tukaj so našteta načela, še enkrat poudarjam, manjka pa res en del.
                  Manjka vsaj določilo, da razmerja med temi načeli, na primer, kaj pomeni to:
                  odpustiti znatno število delavcev. Kaj pomeni utrpeti bistveni izpad prihodka, kaj
                  pomeni opustiti pomemben del svoje proizvodnje ali storitvene dejavnosti. Tega v
                  resnici zakon ni uredil, in to je glavna pomanjkljivost tega zakona. Moral bi vsaj
                  v enem samem določilu navesti, da to ureja podzakonski akt ali pa določiti neka
                  bistvena razmerja.</p>
               <p>Rečeno je, da je zakon o denacionalizaciji kriv za počasno uresničevanje same
                  denacionalizacije, zato, ker se vrača v naravi, ker se s tem krni sedanja družbena
                  lastnina, ki vemo, da se v resnici privatizira, da prihaja v točno določene roke,
                  da prihaja v roke večinoma sedanjih upravljavcev te družbene lastnine, da prihaja
                  na podlagi nekega občutka, ki so ga ti upravljavci ves čas imeli, kar je lepo
                  napisano v oceni stanja, saj dobesedno piše, da so posamezna podjetja posedovala v
                  preteklosti nacionalizirane nepremičnine v dobri veri, da so njihove. Pazite, v
                  dobri veri, da so njihove. Tudi takratna ustava tega ni tako opredeljevala. Niso
                  bile njihove, bile so družbene, bile so v upravljanju teh podjetij, ne pa njihove.
                  Tukaj je verjetno jedro tega nesporazuma, ko se sedanji upravljavci tega
                  družbenega imetja, sedanja podjetja, počutijo kot lastniki po znanem Marxovem
                  načelu, da je orodje tistega, ki z njim dela, da je zemlja tistega, ki jo obdeluje
                  itn. In tukaj je izvirni greh te spremembe zakona, ki v bistvu hoče temeljno
                  načelo zakona o denacionalizaciji zdaj obrniti na glavo in reči: ne bomo vračali
                  več v naravi, v kolikor se zavezanec in upravičenec ne sporazumeta. Vemo, kdaj se
                  lahko sporazumeta, praktično skoraj nikoli. Mogoče kdaj pa kdaj, ko imata zelo
                  zelo skupen interes, ali, da gre za interes, mogoče posamezne struje ali lobija,
                  ali kakorkoli to imenujemo. Zato menim, da so te utemeljitve, ki izhajajo iz ocene
                  stanja, v resnici zelo enostranske. Da v resnici, čeprav želijo prikazovati
                  fizično in materialno škodo v družbeni lastnini, v resnici zgolj zamegljujejo
                  bistvo nesporazuma in bistvo problema.</p>
               <p>Tudi sklicevanje, da gre v bistvu za kršitev mednarodnih norm, namreč, lastništvo
                  pravnih oseb ščiti tudi Evropska konvencija o človekovih pravicah, saj je to
                  postala stalna pravica sodobnega sveta in da se s tem sklicuje v bistvu na ustavno
                  neskladnost zakona o denacionalizaciji, to v resnici ne drži. Zakon oziroma ustava
                  jasno govori o lastninski pravici v</p>
               <p>69. členu. Govori, da se lahko lastninsko pravico do nepremičnin odvzame v javno
                  korist ali omeji njeno uporabo zgolj proti nadomestilu v naravi ali proti
                  odškodnini, in to naj predpiše zakon. Ta zakon je to hotel narediti, očitno ne
                  najbolj uspešno, toda ne v nasprotju z ustavo. Sklicevati se na evropske norme in
                  pri tem pozabiti, da se je v resnici do te lastnine prišlo na popolnoma, bomo
                  rekli, ne vem, težko bi rekel na kakšen način, najlažje temu rečem na vzhodnjaški
                  ali pa na južnjaški način, ki ni vreden evropske kulture, mislim, da je to
                  sprenevedanje. Država je z ustavo lastnino zaščitila in zakon o denacionalizaciji
                  ob procesu, ki se odvija z lastninskim preoblikovanjem, želi zgolj uvesti neko
                  pravično razdelitev do tistih, ki so bili v preteklosti oškodovani glede lastnine.
                  Zato menim, da je tako utemeljevanje spremembe zakona v resnici nepravično.</p>
               <p>Drugi vzroki se zgolj pavšalno dotikajo ugotovitev, da nobena država ni sprejela
                  podobnih programov reprivatizacije, da si ni privoščila funkcionalne krnitve
                  obstoječih podjetij in tako naprej. V resnici je tukaj glavna krivda pri izvajanju
                  obstoječega zakona verjetno le v realni ugotovitvi, da nekateri instrumenti niso
                  bili dovolj natančno opredeljeni. Nikakor pa ni pošteno in ni pravično, da se želi
                  z namenom, da bi popravili zakon, se pravi, namesto da bi poiskali dodatne
                  instrumente, da se v resnici želi spremeniti temeljni princip zakona. Mislim, da
                  to ni dopustno. Ni dopustno, ker je ta zakon v veljavi že nekaj let, že tri leta,
                  zdaj bo že štiri leta, zato, ker je bil ta zakon že v marsičem izvajan in zato,
                  ker bo del državljanov pač pridobilo neko pravico nazaj, drugi del pa očitno, ki
                  do zdaj tega ni mogel zaradi zavlačevanja posameznih postopkov, tega ne bo mogel
                  pridobiti in bo s tem spet nastopila določena neenakopravnost.</p>
               <p>V ciljih in načelih se večina trditev iz ocene stanja zgolj ponovi. Spet bi
                  opozoril, da že v prvem odstavku predlagateljeve utemeljitve temeljijo na nekem
                  nepravilnem odnosu, lahko tako rečem. Izenačujejo lastninsko pravico s posestjo.
                  Ustava to loči. Lastninska pravica je neodtujljiva, v kolikor ni z zakonom
                  izražena javna korist. Posest je pa nekaj drugega in Ustavno sodišče je glede tega
                  jasno povedalo svoje mnenje. Tukaj predlagatelj pravi, da je izhodišče zakona o
                  denacionalizaciji, da se vzpostavi lastninska pravica, v celoti nesprejemljivo in
                  zato napačno in da ga je treba spremeniti. Prosim, to je temeljni princip zakona o
                  denacionalizaciji, da se lastninska pravica povrne nekdanjemu lastniku.</p>
               <p>Ne moremo izhajati iz tega, da je bila pravica do upravljanja z nekim premoženjem
                  višja od lastninske pravice. Po drugi strani si pa ravno predlagatelji te
                  spremembe, ki zastopajo interes teh podjetij, že v uvodu pripisujejo neko
                  lastninsko pravico, ki je bila do takrat njihova, čeprav je v resnici nikoli ni
                  bilo. Tukaj mislim, da gre za popolnoma nevzdržne trditve in hkrati tudi za
                  nevzdržno temeljno izhodišče spremembe zakona o denacionalizaciji.</p>
               <p>Ravno tako niso sprejemljive trditve, da naj bi se praviloma lastninska pravica
                  omejila le na tiste primere, za katere se sporazumeta upravičenec in zavezanec in
                  na tiste primere, pazite, kjer eventualno obstaja dejanska emocionalna zavezanost
                  upravičenca do določene nepremičnine. Kje so pa določila, ki bi določala, kako
                  pridemo do te dejansko emocionalne navezanosti upravičenca. Ali mora jokati, ali
                  mora dokazovati neko svojo bolečino, bolezen, ne vem kaj. Poznam, kaj pomeni
                  dejanska navezanost. V družini smo imeli bridko izkušnjo s tem, ko nam je bilo v
                  bistvu zaradi arondacije vzeto zemljišče in kmalu potem je moja nona umrla, in to
                  je bila verjetno tista dejanska navezanost na nepremičnino. Mislim, da je tako
                  stališče popolnoma nesprejemljivo, ker v samem predlogu spremembe niti ni
                  opredmeteno v ustreznem določilu.</p>
               <p>Ravno tako gre za trditev, da bodo denacionalizacijski upravičenci s spremembo
                  pridobili, da bodo odškodninske obveznice v resnici izboljšale njihov položaj. Da,
                  lahko bi se to zgodilo. Mogoče se s tem delom zakona še najbolj strinjam, kajti
                  lepo bi bilo, da bi država dala garancijo za odškodninske obveznice. Lepo je tudi
                  zapisano, naj se zagotovijo možnosti, da prejemniki odškodninskih obveznic le-te
                  uporabijo za katerekoli gospodarske naložbe, za financiranje lastne dejavnosti, za
                  kapitalske naložbe v obstoječa in nova podjetja, naj si pri tem pomagajo s
                  sredstvi</p>
               <p>Republiškega sklada za razvoj. Toda, ali so vse te lepe želje uresničljive? To je
                  pa popolnoma drugo vprašanje.</p>
               <p>Tudi trditev, da bodo upravičenci v zameno za nevračilo posameznih fizičnih
                  sredstev pridobili popolno varnost glede izplačila odškodnin in možnost
                  uveljavitve svojih terjatev iz denacionalizacije v najkvalitetnejši kapitalski
                  obliki, to je v obliki tekočega finančnega kapitala za katerekoli gospodarske
                  naložbe po lastni izbiri. Tudi ta trditev je na zelo majavih nogah. Ali se
                  spomnite zakona o spremembi stanovanjskega zakona? Takrat, ko je bilo predlagano,
                  da naj bi država garantirala, je država rekla ne, Vlada je rekla: ne moremo
                  zagotoviti 20 milijard svežega kapitala. So rekli, da nimajo pravice ti, ki so
                  bili takrat upravičenci do svežega kapitala. Vi ga zdaj ponujate, če prav razumem,
                  sveži kapital. Toda, ali imate garancijo, točno veste koliko bo tega kapitala? Ali
                  bo država lahko to naredila in kdaj bo naredila? Na račun koga bo naredila? Ali na
                  račun tega, da bomo gradili nove ceste, da bomo izboljšali prometno varnost, ali
                  na račun socialne varnosti, na račun razvoja novih gospodarskih vej in podobno.
                  Preprosto so tukaj ponujali rešitve, ki so zgolj balzam, zgolj nekakšno slepilo, v
                  resnici pa nimajo realne podlage. Mogoče še najbolj zanimiva je rešitev, da naj bi
                  pravico do odškodninskih obveznic pridobila tudi prizadeta podjetja, se pravi
                  zavezanci za denacionalizacijo, je pa tam drug problem, ki ga bom pri komentarju
                  posameznih členov poskušal pojasniti.</p>
               <p>Če se nekako bolj osredotočim na posamezna določila, lahko ugotovim, da je glavni
                  greh v bistvu narejen v 1. členu. 1. člen dejansko spremeni osnovna temeljna
                  načela zakona o denacionalizaciji in iz principa, da se premoženje vrača v naravi,
                  da se ga fizično vrne in se vzpostavi lastninska pravica, spremeni to v neko
                  prosto dogovarjanje med zavezancem in upravičencem. V kolikor se uspeta
                  sporazumeti, se lahko taka lastninska pravica zgodi, v kolikor ne, pa ne in lahko
                  se potem tožita, oziroma urejata zadeve pred sodiščem v nepravdnem postopku itd.
                  Menim, da so določila 1. člena tega zakona v resnici nesprejemljiva, saj dejansko
                  izničijo vsa tista prizadevanja, da se ta neurejena razmerja v naši družbi
                  uredijo.</p>
               <p>Posledični členi, 2. člen, kjer govori, da je treba črtati 23. in 28. člen, so
                  posledica zgolj te prve odločitve. Zelo prizadenejo predvsem kmete. Vemo, da je
                  ravno v kmetijskem delu temeljno vračilo v naravi, kajti kmetijstva brez zemlje
                  ni, da tukaj lastninski deleži ne pomenijo nič. Tudi vsi vemo, da so družbeni
                  kombinati nastali na podlagi tako ali drugače vzete zemlje znanim lastnikom.
                  Marsikdo tudi do tega vračila, niti njegovi dediči ne morejo več priti, ker ne
                  živijo več. Tisti so bili očitno najbolj temeljiti pri nacionalizaciji. V resnici
                  vsi ti členi, 1. in 2., ne pomenijo nobene izboljšave tega zakona. Pomenijo
                  ustvariti zmedo, pomenijo v resnici spremeniti osnovni princip zakona o
                  denacionalizaciji, s tem pa tudi potisniti to državo nazaj v obdobje, ko so
                  veljale druge resnice, ki so sorazmerno tuje tistim resnicam, katerim se zdaj
                  približujemo z željo po vključevanju v Evropo.</p>
               <p>Naslednji členi, 3. člen, ki govori o odškodninskih obveznicah je vsaj na videz
                  veliko bolj sprejemljiv. Opozoril bi pa, da je v resnici sedanji 62. člen kljub
                  vsemu bolj temeljit, da le jasneje določa povračilo odškodnine in menim, da tudi
                  tak kot je, ni uporaben.</p>
               <p>Četrti člen spet temelji na tistem, kar naj bi v bistvu država dala - dala naj bi
                  jamstvo. Ali je to jamstvo možno ali ne, to je drugo vprašanje. Potrebno bi bilo v
                  zakonu, ne v prilogi točno zapisati, kakšno je to državno jamstvo. Zavedati se
                  moramo, da imamo sistem, ko je za vsak kredit točno zapišemo v posebnem zakonu, za
                  kolikšen del jamči država. Tukaj pa govorimo kar nekaj o abstraktnih jamstvih. To
                  ni korektno. Tako določilo je popolnoma neuporabno. To je nevzdržno, pravno
                  nevzdržno. To ni resolucija. To ni deklaracija o pošteni delitvi družbenega
                  premoženja ali kaj podobnega. To je zakon in zakon mora zapisati jasne norme.
                  Jasna razmerja morajo biti in če je že temeljni zakon o denacionalizaciji naredil
                  to napako, zakaj jo ta zakon o spremembi ponavlja in dela novo napako. Zakaj
                  predlagatelji, če ste želeli dobro, niste predlagali jasnih norm. V številkah bi
                  jih morali predlagati. Glede na to, da ste vse izračunali, vse analizirali, bi
                  morale biti številke v zakonu, ne pa v opremi zakona. Oprema je nepomembna, ne gre
                  v Uradni list. Tisto, kar je v Uradnem listu, je pomembno in samo to lahko določa
                  pravice državljanom.</p>
               <p>Peti člen uvaja, kot sem že prej omenil, zanimiv instrument. Predlaga, da se v 73.
                  členu zavezancem, to so podjetjem, pretežno je tukaj mišljena po določbah zakona
                  za nepremičnino, ki so jo dolžni vrniti, da neka odškodnina in prvotna dikcija 30.
                  člena je to omejevala zgolj na tisto lastnino, ki so jo podjetja dobila odplačano,
                  se pravi, ki so jo kupila. Tukaj se sedaj to razširi. Deloma je to sprejemljivo,
                  vsekakor v resnici to pomeni odškodnina za nacionalizirano startno osnovo. Se
                  pravi, dvojno plačevanje nečesa. Država bi tokrat plačevala še enkrat tisto, kar
                  je že nekoč v bistvu plačala. Mislim, da bi tukaj kazalo s strani zagovornikov
                  državnih koristi tudi nekoliko bolj podrobno pogledati zelo nedolžen člen.</p>
               <p>Zadnji 6. člen je pa vrhunec zakona. Gre za nenavadno pravno vsebino. Mislim, da
                  so si s tem členom predlagatelji naredili medvedjo uslugo, če ne celo še kaj
                  drugega. Govoriti to, kar tukaj piše notri, prosim, gospe in gospodje, je popoln
                  nesmisel: "Dogovori in pravnomočne odločbe, sprejete na podlagi zakona o
                  denacionalizaciji <stage xml:id="Redna-30-1995-04-19.stage2">(Uradni list tako in tako)</stage> ostanejo v veljavi
                  tudi, če so v nasprotju s tem zakonom." Pa kaj potem? Saj je jasno da ostane v
                  veljavi, saj ne more zakon veljati za nazaj. Tukaj je ustava ja jasna.</p>
               <p>Potem naslednji odstavek: "Ne glede na že sprejeti dogovor ali odločbo pa imata
                  tako upravičenec kot zavezanec pravico do odškodnine v skladu z zakonom o
                  spremembah in dopolnitvah zakona itd. Normalno, če bosta na novo sklenila neko
                  pogodbeno razmerje, ga bosta lahko na podlagi novega zakona, ki bo od takrat
                  naprej veljal. To so popolnoma nepotrebne določbe.</p>
               <p>Ravno tako zadnji odstavek, ki spet ponavlja to, kar jasno sledi iz tega, ko nek
                  zakon začne veljati, velja in takrat je obvezen za vse državljane, za vse pravne
                  osebe itd. Ne vem, zakaj ste želeli ta zakon o denacionalizaciji. Zato da bi bila
                  fasada lepša. Mislim, da ta člen res ne sodi v ta zakon.</p>
               <p>Dovolite mi, da še enkrat poizkušam povzeti svoje osnovne ugotovitve. Menim, da je
                  sprememba zakona in dopolnitev zakona o denacionalizaciji potrebna, v kolikor se
                  pri tem misli večjo in bolj natančno opredelitev posameznih norm, predvsem norm,
                  ki izhajajo iz 21. člena. Pri tem se ne sme spreminjati temeljnega načela 20.
                  člena in vseh naslednjih členov: 22., 23., 27., 28 itn., ki v resnici pomenijo
                  izvajanje tega temeljnega načela. V kolikor bi predlagatelji pristali na tako
                  spremembo, se pravi, da bi točno določili normo, potem menim, da bi bil ta zakon
                  za večino v tem Državnem zboru sprejemljiv in tudi za večino državljanov, ker bi v
                  resnici razrešil določene probleme, ki so nastali pri izvrševanju tega zakona.
                  Resnično moramo priznati, norme tudi v osnovnem zakonu o denacionalizaciji niso
                  najbolj natančno določene. Tudi podzakonski akti niso bili dovolj natančni. Tukaj
                  je treba priznati, da, v kolikor zakon jasno ne določi razmerja, kdaj se šteje
                  neka lastnina v takem obsegu, da lahko vračanje tega deleža lastnine okrni neko
                  dejavnost, ki se je zdaj odvijala na podlagi te lastnine, dokler ne določi jasnih
                  razmerij, kdaj se to zgodi, ali je to takrat, kadar se vrne več kot 50%, ali
                  takrat, ko se vrne že 10%, ali takrat, ko se vrne 80%, nikjer tega zakon podrobno
                  ne opredeljuje in to je njegov glavni greh. Nikakor pa ni sprejemljivo, da so se
                  predlagatelji odločili posegati v temeljito spremembo osnovnega načela zakona o
                  denacionalizaciji. Izhodišča, ki so jih v to vodila, so lahko različna, prav
                  gotovo so pa izrazito politična in daleč od tega, da so usmerjena praktično v
                  reševanje tega problema.</p>
               <p>Kdor želi rešiti problem na podlagi zakona, ki je že tri, štiri leta v življenju,
                  ki se v bistvu izvaja, tako ali drugače, res da prepočasi, ampak se izvaja in želi
                  pri tem dobro, ne bo spreminjal temeljnih načel, ampak bo poizkušal popraviti
                  instrumentarij. Tak pristop smo imeli tudi pri spremembah stanovanjskega zakona,
                  ki se dotika zelo podobne, če ne skorajda enake problematike in smo se dobro
                  zavedali, da v trenutku, ko posežemo v temeljno načelo stanovanjskega zakona,
                  potem je s spremembo konec. V praksi se je potem izkazalo, da sta bila uspešna
                  samo tista dva modela, ki sta spoštovala temeljno načelo stanovanjskega zakona.
                  Tretji model, ki tega ni spoštoval, ni uresničljiv, praktično ni omembe vredno, da
                  bi se sploh karkoli na podlagi tretjega modela zgodilo. In tukaj, poglejte, ste
                  si dovolili posegati v temeljno načelo. Mislim, da je to huda napaka in dejansko
                  pomeni, v kolikor se zgodi, da zakon, tako kot je predlagan, pride skozi
                  parlament, da postane veljaven, bo problemov ne enkrat, ampak stokrat več.</p>
               <p>Zato menim, da bi bilo prav, da predlagatelji odstopijo od tega predloga, čeprav
                  vem, da je težko, ker so izbrali pot, ki je najtežja, zbrali so ustrezno podporo
                  volivcev in je potrebno postopek ponoviti in ti volivci bi morali jasno povedati,
                  da umikajo svoj predlog. Mislim, da praktično to skoraj ni mogoče realizirati.
                  Zato je toliko bolj pomembna odgovornost poslancev in poslank Državnega zbora, da
                  jasno presodijo, ali je trenutek, politični, predvsem pa gospodarski trenutek, v
                  katerem se nahaja naša država, da si lahko privoščimo tako temeljno spremembo tako
                  delikatnega, tako občutljivega zakona, kot je zakon o denacionalizaciji. Menim, da
                  to ni tak trenutek. V kolikor se to zgodi, se bodo odnosi znotraj države, znotraj
                  družbe, znotraj posameznih interesnih skupin kvečjemu zaostrovali. To ni primerna
                  napotnica za aktivno vključevanje v Evropo.</p>
               <p>Predlagam, da predlagatelji, če to zmorejo, zakon popravijo in ga vložijo kot
                  spremembo zakona o denacionalizaciji zgolj na podlagi spremembe določenih
                  instrumentov, s katerimi se določa tisto, kar naj bi se določilo na podlagi 20.
                  člena. Naj določijo norme, ki bodo jasno povedale, kdaj je neka nepremičnina
                  bistveno okrnjena. Naj določijo norme, kdaj se zgodi tehnološka krnitev
                  funkcionalnosti kompleksa in podobno.</p>
               <p>Glede kmetijskih zemljišč, menim, da so v zakonu o denacionalizaciji rešitve
                  sprejemljive in je verjetno, kar je problematično zgolj to, kako posamezne
                  komisije to uresničujejo po občinah. V resnici so tukaj principi jasni. Če gre za
                  trajne nasade, se ne vrne, počaka se deset let, čeprav vemo, da za nekatere trajne
                  nasade tudi to ni dovolj, predvsem gre za vinograde in za oljčne nasade. Popravki
                  tega dela zakona o denacionalizaciji so mogoče malenkostni in v resnici bi lahko
                  izboljšali stanje.</p>
               <p>Popravki zakona o denacionalizaciji glede vračanja lokalov, glede vračanja
                  podjetij, so nekoliko manj obdelani v zakonu o denacionalizaciji. Pričakoval sem,
                  da bodo predlagatelji teh sprememb predvsem ta segment zakona o denacionalizacij
                  bolj natančno obdelali. Da bodo jasno podali te, kot sem že prej rekel, osnoven
                  standarde, kdaj se ugotovi krnitev nekega kompleksa? V resnici ste pa šli v
                  ideološki zakon. Mislim, da je to nevzdržno dejstvo in da ne more opravičiti tega,
                  kar ste se lotili ob tem, da ste pri zbiranju podpisov mislim, da tudi marsikoga
                  zavedli. Iz odzivov, ki sem jih zasledil, lahko tako sklepam.</p>
               <p>Zato še enkrat, če mi dovolite, bom zaključil. Zakon, kot je predlagan, ni
                  sprejemljiv, ker posega v temeljno načelo zakona o denacionalizaciji, to je
                  vračanje lastninske pravice in vračanje v naravi, kadar je po tem zakonu možno. V
                  kolikor bi bil ta zakon zgolj zakon, ki bi dodatno uredil ustrezne instrumente,
                  ustrezne norme, potem bi bil sprejemljiv, tako pa ni in ga kot takega, žal ne
                  morem podpreti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Ko človek posluša to razpravo,
                  je bilo v nekaterih delih slišati vprašanje, kdo je sedaj krivičen. Ali tisti, ki
                  zahteva svoje imetje nazaj ali tisti, ki jo je vzel? Menim, da tu ni in ne more
                  biti prostor, kjer bi se tako spraševali, ampak se popolnoma jasno ve, da delamo
                  pravno državo in na osnovi tega tudi popravljamo krivice, in tistim, ki so
                  upravičeni do lastnine, jim jo tudi vrnemo. Nekega leta 1945 so opravili neko
                  dejanje, ki je pomenilo novo pot, izven prave civilizacijske, na drugo stran in
                  drugam kot je doma demokracija. Ne bom se ukvarjal s temi stvarmi, temveč bi se
                  predvsem z dimenzijami, ker je že prvi dan razprave bilo povedano, da je tu govor
                  o devetih milijardah nemških mark. Ti podatki niso točni. Ko smo leta 1991 zakon o
                  denacionalizaciji sprejemali, je bilo ovrednoteno to imetje oziroma ta
                  nacionalizirana lastnina v višini 3 milijarde 257 milijonov mark. To je velika
                  številka, vendar, glede na načine, kako bomo rešili to dimenzijo skoraj štirih
                  milijard nemških mark, potem vidimo na nasprotni strani, se pravi, na strani
                  virov, ki jih pokriva Odškodninski sklad in kjer so na voljo podatki, vidimo, da
                  bi lastninskega preoblikovanja bilo milijardo 300 od lastninskega zakona, ki je
                  nekako po takratni oceni pokrival približno 13 milijard nemških mark; od prodaje
                  stanovanj 137 milijonov mark in od Sklada zemljišč in gozdov 20 milijonov mark. Ko
                  se to sešteje, dobimo znesek milijardo 457 milijonov nemških mark, kar pomeni, da
                  je razlika med ocenami za 2,5 milijarde mark; 2,5 milijarde mark pomeni, naravnost
                  povedano, delno lastništvo ali popolno lastništvo vzetega premoženja. Tu je ta
                  dilema.</p>
               <p>Ko je bil govor o tem, da je bil zakon sprejet zelo na hitro, to demantiram;
                  namreč, zakon smo je sprejemali leto in pol. Aprila in že prej se je vedelo, za
                  kaj gre leta 1990. Potem, 7. decembra 1991 je bil zakon sprejet, je točno toliko
                  časa. Menim, da je takrat velik in pomemben del pravne pameti sodeloval skupaj z
                  Vlado in z vsemi, ki so zakon pripravljali. To ni kratek čas, tako da se s temi
                  ugotovitvami ne morem strinjati.</p>
               <p>Ve se tudi to, da si nekateri prizadevate, češ, pred nami so spet nove krivice,
                  pred nami je razpad podjetij, razpad agrosistemov. To je zopet relativno. Vemo, da
                  imamo pred seboj tudi nacionalni program razvoja kmetijstva, ki nedvomno govori o
                  tem, kako moramo pospeševati družinske kmetije. Le-te so gotovo tudi take, ki bodo
                  morale imeti in ki imajo zemljišča. Tistim, ki se ukvarjajo z vinogradništvom, bom
                  tudi povedal, da smo zelo veseli v zadnjih 8, 9, 10 letih napredka intenzivnega in
                  kvalitetnega vinogradništva ravno na področju privatne lastnine. Ta privatna
                  lastnina vemo, da se dopolnjuje, da se dokupuje, da postaja večja itn. Seveda smo
                  ponosni na to, da so izjemne ponudbe kvalitetnih izdelkov, kar seveda tudi pomeni,
                  da v drugih zvrsteh obdelave zemljišča velja, razumljivo, isti način in seveda
                  isti rezultat.</p>
               <p>Menim tudi, da je predvsem sklad, komisija ali pa tudi delo, ki ga je Komisija za
                  spremljanje in nadzor lastninskega preoblikovanja opravila, tudi smer, v kateri je
                  treba iskati rešitev. Namreč, če smo že dolgo čakali Vlado, da je dala svoje
                  mnenje, v tem primeru negativno mnenje z nekaterimi pridržki, potem smo tudi prav
                  naredili, da smo zahtevali od Vlade, da nedvoumno in jasno v svojem devetem
                  poročilu pove, kje so problemi in kakšni so in, da najde ustrezne rešitve. Od tod
                  tudi seveda predlog komisije, za katerega bom gotovo glasoval, da seveda se ta
                  predlog zakona, ki je bil lansko pozno jesen vložen, da se zavrne.</p>
               <p>Menim tudi, da je tu velika dilema glede prostora, ki ga je v glavnem problem
                  denacionalizacije že rešil. So občine, bivše, če bom to bolj direktno povedal,
                  kjer je govor o manjšem številu, ker nove občine, vemo sami, da jim je odvzeta ta
                  pravica, da je to v posesti države. Vendar, v prejšnjih občinah vemo, da so bile
                  velike razlike v stopnji razreševanja te problematike, od 90% pri zadnjem
                  poročilu, osmem, ki smo ga prejeli, do recimo 8%. Se pravi, 8% zahtevkov je bilo v
                  najnižji stopnji v občinah rešeno, ponekod 90%. Tu se bo pojavljala zelo velika
                  razlika, med tem, kako se je ta zakon realiziral in spravljal v življenje.
                  Skratka, kaj je ta zakon napravil. Seveda je težko, ne bom se spuščal v postopke,
                  vendar nedvomno je res, da so nekateri postopki lahko zelo kratki, kjer se
                  nedvomno vidi, kaj je, kaj ni in seveda so dimenzije povsem vidne in jih je treba
                  sodno ugotavljati in v nasprotovanjih se tega lotevati. Vendar, preveč pa je
                  primerov, in hkrati je to tisti glavni in prvi in osnovni problem zakona o
                  denacionalizaciji, da so se predvsem v velikih mestih, pa tudi tam, kjer so bili
                  ti agrokompleksi ali zadruge ali pa sistemi organizirani, nekako so na tem gradili
                  svoj vsakdan in svoj jutri, da so seveda ti, ko so videli, da stvari počasi gredo,
                  so te stvari še upočasnili ali pa so oddali te probleme advokatom, ki so zavihteli
                  svoja peresa in zaračunavali in bodo še zaračunavali.</p>
               <p>Vendar, naj recimo povem, čisto tako, za simpatično spremljanje, tudi teh, ki so
                  podpisali in teh spoštovanih gospodov, recimo gospoda Jožeta Šketa ali pa gospoda
                  Antona Mastnaka, ki sta tudi med podpisniki. Če primerjam obe podjetji, ki ju
                  predstavljata in se trudita, je gotovo neka zanimiva resnica v tem, da se je, na
                  primer Mercator, ki je bil po vojni tako rekoč prava kmečka trgovina s podeželja,
                  prerinil s svojim prizadevanjem v mesto in postal izjemno pomemben oziroma
                  najpomembnejši slovenski ponudnik v mestih in vsepovsod. Pri Centromerkurju bi to
                  težko rekel, ker mislim, da bi od tu tudi lahko povzel tisto, kar je bilo že prej
                  povedano v neki razpravi o teh razvojnih gledanjih, o razvojnih smereh in o tem,
                  kako se je kdo zavedal svojega poslanstva in kako je nekdo uspel, nekdo pač ni
                  uspel, ali pa je bil morda preveč naslonjen na določeno rento, ki je bila izjemno
                  ugodna. Skratka, kakorkoli že obračam, menim, da je treba imeti pred očmi najmanj
                  tisti 2,5 milijardi mark, če je seveda ocena - vem, da je lahko relativna, da ne
                  more biti absolutno natančna. Ampak, ti 2,5 milijardi mark, ki ju v nobenem
                  primeru ne bo pokrival Odškodninski sklad s svojim dolgim napajanjem skozi dolgi
                  čas in ko bo začel izplačevati svojo glavnico šele v tretjem tisočletju, 2005.
                  leta, potem moramo vedeti, da je pred nami predvsem naloga, da vrnemo v naravi in
                  menim, ker smo v preobrazbenem času, ko se vsi gremo privatno lastnino in
                  iniciativo in pospeševanje podjetništva, potem je gotovo res to, da je treba zakon
                  o denacionalizaciji v znani in sprejeti veljavni obliki pospešiti. To je dolžnost
                  države in seveda bom podprl tudi predlog komisije, da se ta zakon zavrne.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Besedo ima Franc Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Nekateri moji predgovorniki so že zelo temeljito argumentirali
                  svojo odločitev, da bodo glasovali proti predlogu zakona. Mislim, da ga je po
                  členih in posledicah dovolj analiziral gospod Pregelj, zato se v to ne bi spuščal,
                  ampak bi povedal svoje mnenje o argumentih, ki so bili navedeni za sprejem takega
                  zakona. Vsekakor se mi zdi, da bi se s sprejemom tega zakona vrnili za dolga leta
                  nazaj in da bi s sprejemom tega zakona uveljavili dejansko čisto drugo ideologijo,
                  za katero smo mislili, da je že stvar preteklosti.</p>
               <p>Ta zakon, in mimogrede, omenjen je bil tudi spor na Ustavnem sodišču v zvezi z
                  zakonom o lastninskem preoblikovanju podjetij, med drugim obe akciji napadata
                  Sklad kmetijskih in gozdnih zemljišč. Ta Sklad kmetijskih in gozdnih zemljišč Republike Slovenije je zelo pomembna ustanova, ki bo imela veliko vlogo pri
                  razvoju teh dveh panog, kmetijstva in gozdarstva in gospodarjenje s prostorom vsaj
                  5 naslednjih desetletij. In četudi ne bi imeli zemlje, katere lastnik naj postane
                  Sklad kmetijskih in gozdnih zemljišč, bi tak sklad morali ustanoviti. Ustanavljajo
                  ga tudi v nekaterih državah Evropske unije, kjer nimajo državnih kmetijskih
                  zemljišč ali pa v majhnem obsegu. Znan pa je seveda tak sklad na Nizozemskem, kjer
                  je, mislim, da blizu polovica kmetijskih zemljišč v državni lasti in bo tudi
                  ostala. Obdelujejo pa ta zemljišča kmetje, ki so najemniki. Najem je namreč še
                  vedno najcenejše sredstvo za povečanje kmetijskih obratov, ker je najemnina za
                  zemljišča približno 1 do 2 procenta njihove tržne vrednosti. Z nakupom je
                  praktično skoraj nemogoče spreminjati kmetijske strukture ali gre to zelo počasi.
                  Noben kapital ne more biti zainteresiran za 1% letno rento. Zaradi tega je seveda
                  sklad absoluten pogoj, če hočemo uresničevati kmetijsko politiko, ki jo je ta
                  Državni zbor že sprejel. V nasprotnem primeru, če se zemlja ne bi vračala in če bi
                  odpravili sklad, potem bi kmetijska in gozdna zemljišča prešla, pa če ostanem samo
                  pri kmetijskih, kmetijska zemljišča bi prešla praktično v last raznih drugih
                  skladov, skupaj s kmetijskimi podjetji. Mislim na investicijske sklade, ki so
                  zbirali certifikate državljanov. Poleg pokojninskega, odškodninskega, bi prišli tu
                  v poštev predvsem ti investicijski skladi, katerih namen je, da maksimirajo
                  dividende svojim delničarjem; 1% dividenda je popolnoma nezanimiva, kar pomeni, da
                  bi ti skladi zelo verjetno zemljišča prodajali. S tem bi dejansko uničili
                  kmetijska podjetja. To je eno.</p>
               <p>Prodajali bi zaradi tega, da bi izkupiček lahko naložili v bolj donosne naložbe,
                  ki dajejo 10 ali 12% dividendo, to, kar bodo investicijski skladi poskušali
                  doseči, podobno kot drugod v tržnem gospodarstvu. Se pravi, da bi nekdo moral to
                  zemljo kupovati, če bi jo skladi prodajali. Zaradi visoke cene zelo verjetno ne bi
                  imeli domačih kupcev. Dobili bi lahko samo tuje. Naj vam povem, da so se v
                  Portugalski pojavili nizozemski kmetijski podjetniki, Nizozemci so organizirali
                  posebne podjetniške zbornice, preko katerih so nakupovali kmetijska zemljišča na
                  Portugalskem. Organizirali so kmetijska podjetja in tam zaposlili poceni
                  portugalsko delovno silo. Ali želimo torej to prihodnost? Naj vas opozorim na to,
                  da poteka v Evropski uniji zelo temeljita razprava o tem, kakšno politiko naj
                  Evropska unija vodi v prihodnjih desetletjih, tudi potem, ko se bo razširila na
                  nove države - in mi smo tudi zainteresirani za to, da postanemo del Evropske
                  unije. Kot vemo, se hoče širiti v Poljsko, verjetno v baltiške države, v
                  Madžarsko, Češko in Slovaško.</p>
               <p>Vedno bolj se uveljavlja koncept, da bodo zahodnoevropske države poskušale svojo
                  masovno kmetijsko proizvodnjo bistveno zmanjšati, razbremeniti okolje in se
                  preusmeriti na visoko tehnologijo, kot pravijo temu, na tisto kmetijsko pridelavo,
                  ki manj obremenjuje okolje in ki daje velike finančne učinke, medtem ko bi masovno
                  proizvodnjo preselili v srednje evropske države: Poljsko, Češko, Slovaško,
                  Madžarsko. Nizozemci se že dogovarjajo o ustanovitvi takih podjetij za masovno
                  proizvodnjo na Slovaškem. Njih torej, lastnikov kapitala z zahoda ne bo zanimala
                  ekologija na vzhodu Evropske unije. To je druga perspektiva. Tudi predlagatelji
                  zakona bi pravzaprav s temi spremembami dosegli ravno obratne učinke kot želijo,
                  da ne govorim o tem, da je ne glede na te argumente že zaradi mnogih drugih ta
                  zakon povsem nesprejemljiv.</p>
               <p>Kar zadeva nekoliko drugačno ravnanje nekaterih vzhodno evropskih držav pri
                  denacionalizaciji, ko gre za kmetijska zemljišča, je bila omenjena bivša DDR, to
                  je Vzhodna Nemčija. Naj vas spomnim, da je to nekdanja Prusija, ki je ohranila
                  fevdalno veleposest vse do konca druge svetovne vojne.</p>
               <p>Denacionalizacija na način, da se vrača v naravi, bi tako v Prusiji pomenila
                  ponovno vzpostavitev fevdalnega sistema v bistvu, velika fevdalna veleposestva.
                  Izključno to je obstajalo v Prusiji in nobena kmečka posest, kot v južnonemških
                  ali zahodnonemških deželah. To je bila bistvena razlika. Slovenija je bila, na
                  primer leta 1939 med tistimi državami, o tem obstaja celo zelo dobra študija enega
                  naših profesorjev, profesorja Bilimoviča, primerjalna študija strukture kmetijske
                  posesti v evropskih državah, kjer je na podlagi analiz dokazal, da je v Sloveniji
                  poleg Švice najbolj ugodna posestna struktura, socialno in gospodarsko najbolj
                  učinkovita. Kaj se je zgodilo v zadnjih 50 letih, je seveda drug problem, ampak
                  takrat smo imeli to in v nekaterih deželah južne Nemčije. Veleposest in fevdalne
                  odnose so ohranili v celoti v Prusiji, v veliki meri na Češkem in Slovaškem in na
                  Madžarskem, kjer po revoluciji leta 1948 ni bila opravljena nikakršna agrarna
                  reforma. Tam so povsem druge razmere, ni vaške kmečke strukture, ampak je bila
                  nekdaj samo fevdalna struktura. Zelo podobno je v baltiških državah. Medtem, ko
                  je, recimo v Sloveniji kmetijska posest nad 200 hektarjev, z gozdovi vred, takrat
                  zajemala manj kot 10%, je na primer na Madžarskem bilo take posesti nad 80%,
                  podobno v Češkoslovaški in v Prusiji še več, absolutno.</p>
               <p>Gre torej, za povsem različna izhodišča. Vzhodna Nemčija dejansko, ali Nemčija v
                  vzhodnih deželah, v pruskih deželah ne more vzpostaviti normalne kmetijske
                  strukture. Zanimal sem se za politiko Nemčije, za kmetijsko politiko v teh
                  vzhodnih deželah, kakšne načrte imajo. Omenjeno je bilo, da ohranjajo veliko
                  posest zaradi njene učinkovitosti. V Vzhodni Nemčiji so iz ekoloških razlogov že
                  in še bodo zelo močno zmanjšali kmetijsko proizvodnjo. Vsa Evropska Unija ima
                  presežke in jih ima tudi Nemčija in s tem, ker bodo tudi veliko kmetijskih površin
                  v Vzhodni Nemčiji dali v t.i. ekološko praho, kot temu rečejo, pustili neobdelane.
                  To seveda najlažje tudi storijo, če so v državni lasti, medtem, ko morajo na
                  zahodu kmetom, da to storijo, dati neko nadomestilo iz državnega proračuna. Torej,
                  v vzhodnih deželah Nemčije bo posebna kmetijska politika prav tako ekološko
                  naravnana. Ampak gre za omejitev, veliko omejitev kmetijske proizvodnje. In jasno
                  je, da te zemlje niso privatizirali, ampak ostaja državna. Niso je vračali
                  nekdanjim fevdalnim gospodom, niso je pa dali v prodajo, ampak ostaja državna in
                  tisto, kar bo obdelano, bo v najemu. Toliko glede tega, da obstajajo v teh deželah
                  pač različni koncepti. Slovenija je edina poleg Poljske obdržala vaško kmečko
                  strukturo in zato tudi seveda mora imeti drugačen pristop in podobnega ima tudi
                  Poljska. Gre za bistvene razlike v primerjavi s Prusijo, Madžarsko, Češko ali
                  Slovaško.</p>
               <p>Sicer pa je po moji oceni tako, če bi bil predlog tega zakona sprejet, potem je
                  najbrž prihodnost zelo nepredvidljiva, ker bi, po moji oceni, res to pomenilo, da
                  gremo nekaj desetletij nazaj, na druga ideološka izhodišča. Kakšne bi bile pa
                  potem posledica tega, najbrž ne ponovitev zgodovine zadnjih 50 let, ampak nekaj
                  tretjega.</p>
               <p>Menim, da je predlagani zakon, če bi bil sprejet tudi pravno hudo sporen, da krši
                  načela enakosti pred zakonom. Vsi upravičenci so svoje zahtevke vložili. Postopki
                  tečejo, sedaj kakorkoli tečejo, bi bili prekinjeni in bi se izvajali po nekem
                  povsem drugem zakonu, ki je konceptualno popolnoma spremenjen. To je dejansko
                  kršenje ustavnega načela, da so državljani pred zakonom enaki. Zato bi, najmanj
                  kar je, prišlo do ustavnega spora, do popolnega zastoja denacionalizacije in v tem
                  primeru bi dejansko nastajala tudi velika gospodarska škoda, če bi namreč potem
                  čez leta popravljali napake, ki bi jih s tem storili.</p>
               <p>Zaradi vseh teh razlogov mislim, da je zakon popolnoma nesprejemljiv, da je treba
                  obstoječega čimprej izvajati. Strinjam pa se, da so nekateri problemi, ki jih je
                  pa treba rešiti z drugimi zakoni. Stanovanjski zakon je, na primer povzročil
                  veliko škodo. Zdaj se hoče s tem zakonom to popravljati. To ni mogoče. Potem sem
                  že včeraj omenjal ali prejšnji teden, ko smo začeli to razpravo o zakonu o
                  najemninah. To bo treba urediti. To ne more biti popolnoma prepuščeno samovolji in
                  brez vsake zakonske regulative. To bo pač treba urediti, tako kot imajo urejeno
                  tudi v drugih državah. Ampak, to ni stvar tega zakona. Zakon o tem ne more, tega
                  niti ne more urejati, ker je treba urediti za vsa področja, ki sploh niso nič
                  povezana z denacionalizacijo.</p>
               <p>Glasoval bom torej proti in upam, da se bo tako odločil tudi Državni zbor. Bi pa
                  predvsem še izrazil začudenje, da je del koalicije ob razpravi o tem zakonu tako
                  hudo napadal stališča Vlade, v bistvu je bila to popolna nezaupnica Vladi s strani
                  Združene liste liberalnih demokratov in deloma tudi skupine poslancev Liberalnih
                  demokratov. Dajte se končno odločiti, kaj želite. Če izrekate Vladi nezaupnico,
                  potem storite to na tak način, kot to omogoča tudi ustava in poslovnik. Gre za
                  nezaupnico Vladi, ne pa preko nekega zakona posredno to storiti. Nenavaden način
                  izrekanja nezaupnice. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Breda Pečan, imate repliko.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Kolegu Zagožnu bi rada povedala, da ta predlog zakona o spremembah in
                  dopolnitvah zakona, kolikor ga je seveda prebral, ne temelji na nobenih ideoloških
                  predpostavkah. Z ideologijo ta predlog nima popolnoma nobene zveze. In tudi naša
                  stališča, vsaj to, kar sem sama povedala in kar so kolegi iz naše poslanske
                  skupine povedali, pa tudi tisti, kar sem slišala, kolege iz Liberalne demokracije,
                  nimajo ideoloških izhodišč. Če pa je ideološko izhodišče to, da je katerakoli
                  vrsta lastnine, namreč ne gre za to, da mora biti lastnina v nepremičnini ali v
                  premičnini, lahko je tudi v vrednosti. Lastnina sama po sebi je tista, ki je
                  zavarovana tudi po naši, zasebna lastnina govorim, po naši ustavi. Se pravi, da
                  tukaj ne gre za ideološko izhodišče, gre samo za način vračanja, za vsebino, kako
                  operativno to izvesti.</p>
               <p>Govoriti o tem, da je ta zakon, tak kot je, s tem, da poudarjam, da tista
                  stališča, ki sta jih poslanski skupini Liberalne demokracije in Združene liste
                  vložili vsaka zase k temu zakonu, pa razširjajo še nekatere stvari, zlasti tisto,
                  kar sem jaz kot zaključek povedala, revizijo postopkov, ki so bili izvedeni. Jaz
                  mislim, da bi lahko rekli, da so bili postopki, ki so bili izvedeni pri
                  denacionalizaciji, mnogi med njimi, ne vsi, da so bili sestrski postopki tistim,
                  ki so se izvajali in jim pravite popularno divja privatizacija. Jaz bi temu rekla,
                  da je to divja denacionalizacija. Tako bomo morali počasi označiti nekatere od
                  denacionalizacijskih postopkov, ki so bili izvedeni v preteklih 4, oziroma 3,5
                  letih. Zanima me, če bodo naši mediji znali kakšnega teh postopkov tudi izvleči
                  izpod preproge in da bodo povedali: <q>"Ta postopek je bil nezakonito izveden."</q>
                  Ideologijo mešati in vračanje 10, 20, ali 50 let nazaj zaradi tega predloga
                  zakona, mislim, da je sprevrženo razlaganje. Zaradi tega, ker ta zakon v bistvu
                  samo operativno spreminja nekatere postopke in upravičencem ponuja možnost
                  drugačnega vračanja tistega, kar jim je bilo nepravično, ali pa s prenizko
                  odškodnino odvzeto pred 40, 45 leti. To je bistvo tega zakona.</p>
               <p>In še nekaj bi rekla gospodu Zagožnu - lepo vas prosim, prepustite strankam
                  koalicije, da se same odločijo, kdaj bodo vlagale nezaupnico svoji Vladi. Če
                  koalicija prihaja v parlamentu do nekaterih nesoglasij, je pač tako. Mi imamo
                  koalicijsko stranko, ki je kar naprej v nesoglasju z Vlado, pa zaradi tega nič kaj
                  preveč pameti ne solite. Zaradi tega prosim, da svojo funkcijo opozicije izvajate
                  - mislim, da jo izvajate zelo dobro in korektno, nas pa pustite, da sami svojo
                  koalicijo peljemo, kot vemo in znamo. Ko boste vi na vrsti za koalicijo, boste
                  tudi po svoje delali. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Kocijančič, ali imate repliko? Imate besedo.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! V repliki sem želel povedati
                  gospodu Zagožnu nekaj podobnega, kot je povedala kolegica Breda Pečan. V Združeni
                  listi si enako, kot v vseh drugih strankah, pač lastimo, mislim, da upravičeno
                  pravico, da sami sprejemamo svoje politične ocene in zato tako poceni politični
                  trik, kot se ga je poslužil doktor Zagožen, nikamor ne vodi, razen morda h kakšnim
                  hudim besedam. Če bomo ocenili, da želimo izraziti nezaupnico Vladi, ki jo
                  koalicijsko podpiramo, bomo to znali sami narediti na ekspliciten način. Če bomo
                  pa o kakšnem posamičnem vprašanju zavzeli vsebinska stališča, ki so drugačna od
                  stališč Vlade, se bomo pa trudili, da bi jih argumentirali za tem govorniškem
                  odrom. To seveda pomeni, da se nas na ta način ne da, tudi ni kulturno, vleči za
                  jezik in to seveda ne pomeni, da bi mi z našimi stališči izrekli nezaupnico Vladi.
                  Zagotavljam vam pa, gospod dr. Zagožen, da takrat, ko se bomo odločili, da bomo
                  izrekli nezaupnico Vladi, vas ne bomo določili za spikerja.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen ima repliko.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Gospod Kocijančič, zagotovo ne boste imeli priložnosti, da bi me določili za
                  spikerja v tem primeru, ker se vam nisem in se vam tudi v prihodnje ne mislim
                  podrejati. Sicer je vaša zadeva, kakšne odnose imate z Vlado, jaz vas nisem želel
                  učiti, samo izrazil sem svoje začudenje in mislim, da smem to storiti in v tem
                  primeru je upravičeno.</p>
               <p>Gospa Pečanova, poglejte, 2. člen zakona črta 23., 27. in 28. člen veljavnega
                  zakona o denacionalizaciji. 27. člen govori o vračanju kmetijskih zemljišč, 28.
                  člen tudi. S črtanjem teh členov se neha vračati kmetijska zemljišča in gozdove in
                  potem ne reči, da ne gre za bistveno konceptualno spremembo. Neha se vračati v
                  naravi in se priznava samo še neka odškodnina. Mimogrede, prej nisem želel, ker pa
                  imam zdaj repliko, vam lahko to pot povem. Omenjali ste, kako krivičen je ta
                  zakon, upoštevajo samo aktivo, ne pa pasive izpred 50 let. O tem je bilo takrat
                  zelo veliko razprave v tej skupščini, ali je mogoče to upoštevati ali ne, ampak
                  razprava je bila tudi o tem, popolnoma normalna zahteva bi bila, da bi upravičenci
                  bili upravičeni, ne samo do vrnitve nepremičnin, ampak tudi do 50-letne rente
                  zanj. V 50 letih je, recimo, najemnina običajno že tolikšna, kot je kupnina, kot
                  je tržna vrednost in bi bili torej po tej logiki upravičeni vsaj do dvojne
                  vrednosti. Zavestno je takrat skupščina vse to ignorirala in ni priznala nobene
                  odškodnine za nazaj. Za primer, da grem na tisto kategorijo nepremičnin, ki dajejo
                  najmanjšo rento, če sploh kakšno daje, to je gozd; najlepša drevesa v gozdu
                  rastejo kakih 100 let; v 50-ih letih je bila vsaj polovica normalne lesne zaloge
                  izčrpana iz tega gozda. Zato upravičenci nimajo nobene pravice. To pomeni
                  približno 200 kubičnih metrov po hektarju v povprečju. Ničesar ne morejo zahtevati
                  iz tega naslova, pa sem šel na nepremičnino, ki daje najmanjšo rento, 1% letno
                  prirasta. Da ne govorim o kmetijskih zemljiščih, kjer je normalno tako, da je
                  50-letna najemnina tudi že kupnina, če bi se šli leasing-pogodbe. Da ne govorim o
                  drugih nepremičninah, ki praviloma dajejo večje dividende ali večje rente.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Čakar Srečko, za predlagatelja.</p>
            </sp>
            <sp who="SDZ1:ČakarSrečko">
               <speaker>SREČKO ČAKAR:</speaker>
               <p>Spoštovani predsedujoči, spoštovane poslanke in poslanci! V današnji dolgi
                  razpravi so me razpravljalci spodbudili, da poskušam v najkrajšem možnem času
                  pojasniti stvari, ki se tičejo predvsem odnosa delavcev, ki bodo z zakonom o
                  denacionalizaciji prizadeti in odnosa vseh tistih 13.800 ljudi, ki so se potrudili
                  in s svojo prisotnostjo na občini potrdili to predlagano spremembo, ki v končni
                  fazi zagotavlja socialno varnost preko 50.000 slovenskim družinam. Da je to res
                  tako, bi najprej poskušal odgovoriti na nekatere zadeve, ki so bile danes
                  navržene, vendar ne do konca povedane.</p>
               <p>Obseg proizvodnje kmetijskih podjetij je ta trenutek, v primerjavi s površino, ki
                  jo obdeluje, obratno sorazmeren, saj količina, po podatkih, ki jih je Vlada
                  Republike Slovenije in pravosodno ministrstvo v zadnjem poročilu posredovalo, ta
                  družbena podjetja obdelujejo le še 6,7% vseh obdelovalnih površin, vse ostale
                  površine so v lasti in posesti zasebnih kmetijskih proizvajalcev. Torej, ko
                  govorimo o nujnosti kmetijskega prestrukturiranja na račun kmetijskih podjetij,
                  moramo upoštevati, da imajo ta trenutek ta podjetja 6,7% ali od 744.300 hektarjev
                  - zopet jemljem podatke, ki jih je dala Vlada. Če odštejemo podatek, da je ta
                  trenutek v Sloveniji 187.000 zemljiških posestnikov, potem si vsi, spoštovani
                  poslanci, lahko predstavljate kaj bi pomenila razdelitev teh 6,7% zemljišč za
                  strukturno spremembo velikosti slovenske kmetije.</p>
               <p>Nadalje bi poskusil v imenu 10.500 delavcev, ki tako ali drugače delajo v
                  kmetijstvu - statistični podatek pravi, da je direktnih delavcev v primarni
                  kmetijski proizvodnji 7.600, 2.900 delavcev pa je na ta ali drugačen način
                  direktno udeleženih na dohodku teh 7.600 delavcev preko izvajanja servisne
                  dejavnosti, maloprodaje ali na druge storitvene načine - teh 10.500 delavcev je
                  državi Sloveniji v preteklem letu plačalo 13 milijard 758 milijonov 78 tisoč
                  prispevkov v obliki davka in dajatev. Govoriti s te govornice, da gre za propad
                  kmetijskih podjetij na račun slabih in lenih delavcev in zanemariti dejstvo, da so
                  le-ti delavci teh 13 milijard tako ali drugače prispevali v proračun, je lahko
                  zelo krivično do teh 10.500 delavcev.</p>
               <p>Ti delavci, v kolikor bi postali posledično zaradi zakona o denacionalizaciji
                  sistemski presežki, bi na osnovi izračunanih odpravnin, ki jih imajo po zakonu,
                  morali od svojih podjetij dobiti 7 milijard 412.808 tisoč tolarjev in sicer zaradi
                  tega, ker smo v preteklosti ob pričakovanju učinkov denacionalizacij in
                  sporazumnih rešitvah, ki so bile do sedaj sprejete, že odpustili 4.800 delavcev po
                  tako imenovani mehki varianti, direktno na stroške kmetijskih podjetij. Gre za
                  tiste delavce, ki so imeli kakršenkoli pogoj, da so si zagotovili lastno socialno
                  varnost preko samozaposlitve, odšli v predčasni redni ali invalidski pokoj. Danes
                  imamo generacijo, ki ima v povprečju 15 let delovne dobe v teh kmetijskih
                  podjetij, kar pomeni, da vsakemu ob zapustitvi tega kmetijskega podjetja, po
                  sprejetem zakonu, za katerega nihče ni predlagal spremembe oziroma se še izvaja,
                  pa takšnemu delavcu pripada 7 in pol povprečnih osebnih dohodkov Republike
                  Slovenije.</p>
               <p>Nadalje bi iz naslova pravic za nezaposlene, v povprečju ti delavci lahko
                  koristili 18 mesecev nadomestila in bi morala država Slovenija zagotoviti 963
                  milijonov nadomestil po veljavnih podatkih za 31.12.1994. Ta znesek je prav danes
                  prav gotovo preko milijarde, ker so se med tem časom tudi spremenili vhodni
                  podatki za izračun nadomestila. Gre pač za zadeve, ki jih ob tako hladnem
                  preštevanju in preračunavanju ne smemo zanemariti, saj je za temi 10.500 delavci,
                  po podatkih, ki jih imamo na razpolago, 30.000 družin. Da je tragedija še toliko
                  večja, je to posledica zaposlovanja obeh zakonskih partnerjev v praviloma
                  dislociranih ali kako drugače organizacijsko speljanih kmetijskih podjetjih.</p>
               <p>Zato, gospe in gospodje poslanci, predlagam, da ponovno pazljivo preberete predlog
                  sprememb, ki pomeni racionalizacijo, hitrejšo operacionalizacijo sprejetega zakona
                  o denacionalizaciji. V bistveni meri zmanjša ekonomsko škodo, predvsem pa ne bo
                  povzročil novih krivic oziroma krivice, ki bodo povzročene po zakonu, v kolikor bi
                  bil spremenjen na osnovi predlaganih sprememb, bodo bistveno manjše. Popraviti
                  krivice, brez povzročanja novih, pa je čista utopija, iluzija, ki je v bistvu
                  neizvedljiva. Tudi mi, ki smo te spremembe predlagali, smo se zavedali, da krivic
                  popraviti brez povzročanja novih ni mogoče, je pa možno te krivice, ki jih je
                  evidentno potrebno popraviti, popraviti za kar najmanj novih krivic. Predlagam
                  razsodno odločitev in predvsem v smislu zagotavljanja socialne varnosti in
                  ekonomske moči države, ki temelji na socialni varnosti delavcev in
                  davkoplačevalcev Slovenije. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Proceduralno gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam proceduralno vprašanje. Glede na to, da so se v imenu
                  predlagatelja zdaj že trije priglasili k besedi, sprašujem predsedujočega glede na
                  to, da v opremi zakona ni posebej navedeno, koga je predlagatelj določil za
                  svojega predstavnika, da to pojasni zboru, koga je predlagatelj določil za
                  predstavnika, ki bo sodeloval v obravnavi predloga zakona na seji Državnega
                  zbora.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Šketa, gospod Mastnak, gospod Čakar, so sporočili.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Se opravičujem. Mislim, da je s tem kršen 116. člen in hkrati oprema zakona. To bi
                  moralo biti napisano v glavi zakona.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Je bilo sporočeno naknadno. Replika? Gospod Geržina ima repliko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod podpredsednik. Se opravičujem, imam repliko, imel sem veliko
                  replik že na vse govorce, predvsem iz Združene liste, ampak sem se vzdržal. Imam
                  čisto razjeden jezik, ker nisem govoril. Ampak glede na zadnjega govorca iz vrst
                  predlagateljev, se pa človek mora oglasiti zaradi toliko demagogije, kot jo je
                  bilo z vaše strani danes povedano tukaj, in to je ideološka demagogija. Tu gre za
                  smer socializma. Kar je prej gospod Mastnak govorili, je čisti socializem. To smo
                  poslušali leta nazaj in so nekateri tudi ploskali in morda še mislijo, da je to
                  prav. Zdaj smo prišli do enega dejstva, da nekateri, ki bi zastonj dobili,
                  podarjena bi jim bila zemlja, bi jo lahko lastninili, drugi pa, ki je bila prej
                  njihova, da govorimo zdaj konkretno, zadnji govorec je govoril, o zemlji, drugi pa
                  nimajo pravice. Se pravi bivši lastniki in njihovi zakoniti potomci pa nimajo
                  pravice do te zemlje ampak nekateri drugi pa ja in niso nič dali za to. 50 let so
                  proizvajali akumulacijo in tako naprej. To so zadeve, o katerih je hudo
                  debatirati, koliko je kdo kam vlagal in koliko se je vračalo, koliko so ti delavci
                  dali. To je demagogija. Nihče ni zadnjič pomislil nič, ko smo rekli TAM 1.600 pa
                  kar domov. Tukaj pa, ali bodo ti ljudje to zemljo nesli na Mars ali kam jo bodo
                  nesli, ali bo proizvodnja tekla normalno naprej?</p>
               <p>Kot sem razumel vse tri predlagalce, vi predvidevate, da so ljudje, ki bodo
                  lastniki zemlje ali pa potomci, da nimajo absolutno nobene iniciative, absolutno
                  nobene pameti, ker niso sposobni organizirati proizvodnje. Le na tak način kot je
                  zdaj tukaj organizirana, je možna, drugače pa ni. Tega ne razumem. Pa še druge
                  floskule so bile tukaj danes rečene. Ne vem, ali ima smisel govoriti ali nima.
                  Ampak, če si lahko nekateri dovolijo, mislim, da si lahko tudi jaz.</p>
               <p>Namreč, ko rečemo - krivice bodo storjene - jaz ne vem katere krivice bodo delane
                  s tem zakonom. Mislim, da nam je lepo povedala Vlada, pa se zdaj ne bom na Vlado
                  skliceval, ampak Vlada slučajno tokrat misli podobno kot mislim jaz, da ta zakon
                  derogira zakon, tako pravijo pravniki. Ali je prav, gospod Potrč? Mislim, da je
                  tako. Onemogoča, bom rekel drugače, nepravno, da se mi kakšen ne bo smejal,
                  onemogoča zakon o denacionalizaciji. To je bilo danes večkrat povedano in to
                  implicitno Vlada v svojem mnenju pove. Ne vem ali se šalimo ali resno mislimo? Po
                  eni strani pravimo, gospa Pečanova mislim, da je rekla, če ni pa mi naj ne zameri,
                  še več pravic bodo dobili denacionaliziranci. Ne vem, kakšne pravice bodo dobili,
                  če vi človeku, ki ima pravico, ne omogočite, da dobi nazaj. Ko ste vi navajali
                  probleme ali primere, vem za enega. Zaradi tega, ker podjetje želi ohraniti
                  določen objekt v svoji lasti, je vzelo hipotekarni kredit na obrat, ki ga ne bi
                  smelo, to je tudi krivica, zato da bi slučajno opravičili, vidite, saj to je
                  bistveno za naše podjetje. In vsi postopki, vse zahteve so bile dane, odločbe pa
                  ni. To je tisto proti vašemu, ko ste rekli v postopkih, v upravi ni šlo, ali je
                  šlo prehitro ali kaj.</p>
               <p>Zdaj bom še nekaj, ne mi zameriti, gospa Pečanova, tisto, da so preveč dobili
                  nazaj, da so mogoče precenili, da so tu lumparije, revizije. Saj to je mogoče res.
                  Ampak, obstajajo dokumenti, tistim, ki so izvajali cenitve, pa ne vem kakšni so
                  bili ti dokumenti, ali so bili revolucionarni, ali so bili pravni, mislim, da je
                  država obstajala, da so povedali in govorili in dajali direktive oziroma
                  inštrukcije, da naj se oceni čim nižje in tudi tako se je delalo. In tisto, kar je
                  bilo danes rečeno, najemnina ni vračunana, pa dajmo jo danes na tehtnico zraven,
                  pa boste rekli, potem je bilo pa rečeno, ja hipoteke, oziroma minus in plus. Se
                  pravi nekatera podjetja ali pa tudi kmetije so imele hipoteko ali pa da so bile
                  mogoče pred izgubo. Zakaj pa se jim je vzelo možnost, mogoče bi drugi dan že šle v
                  stečaj. Ne se zdaj sklicevati na to.</p>
               <p>Vlada pravi, da na način, ki ga predlagatelji predlagajo za urejanje zadeve, ni
                  primeren za to, ker so prevelika sredstva na ostalih ljudeh te države, izven teh
                  dveh sfer, kot se reče, se pravi upravičencev in tistih, ki so zavezanci. Vsi
                  drugi bodo dobili še toliko na grbo.</p>
               <p>In ko govorite ekonomska izguba oziroma, da je prizadetost družbene ekonomije.
                  Zame je največja prizadetost s tem, da se, ko se je vložilo ta zakon, z namenom
                  ali brez namena, nameni so lahko čisto čisti, to prepuščamo drugim, jaz vsaj
                  prepuščam drugim, ne bom več govoril ne o ideologiji, ne o tem ne o onem, ampak
                  lahko, se je zgodilo to, da so se vsi postopki ustavili, da se denacionalizacija
                  ni izpeljala, da se ni izpeljala tudi ne privatizacija in podjetja životarijo.
                  Potem lahko nekateri rečejo, da, namensko, ne vem, kdo kaj dela zato, da bi
                  odkupil.</p>
               <p>Ne, ustavil se je postopek privatizacije iz teh razlogov tudi, kakšni so vzroki,
                  ne vem in potem imamo izgubo gospodarstva. Imamo in moramo spet ne vem koliko
                  milijard predlagati za prestrukturiranje, za prezaposlovanje itn. To bi lahko že
                  na hitro, kot je bilo danes rečeno, rešitev bi bila opravljena na hitro in bi
                  bili, dejansko zmanjšani stroški. Zdaj pa, jaz tukaj vidim, da to ni ekonomsko.
                  Mislim, da ni pošteno, da se na takšen način, ko se predlaga spremembo že med
                  potekom tega in ko so praktično vsi, ne vem, pravniki, lahko eni pravite tako,
                  drugič drugače, recimo ti so v postopku in se jih tiče ta zadeva, ne da se jih ne.
                  Praktično so se, to je končana zadeva, vsi so se že prijavili, so tam in nekateri
                  bodo dobili, sosed pa ne.</p>
               <p>Zdaj je pa pravičnost pred zakonom in pred ustavo. In zato sem proti temu zakonu
                  na tak način. Ta zakon, še enkrat ponovnim, ta zakon bo povzročil velike izgube
                  slovenskega gospodarstva in vsi tisti, ki ste proti temu, da bi mi nalašč denar
                  metali proč, mislim, da morate biti, skupaj z menoj, proti temu zakonu. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ura je že proti dve, imam dve repliki. Gospod Kopše, pa gospa
                  Pečanova. Potem bi za danes zaključili.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Bom zelo kratek. Gospodu Mastnaku bi odgovoril, če bi me poslušal, ko sem govoril.
                  Možnosti reševanja samih delavcev, govorim o manuelnih delavcih in o delavcih na
                  kmetijskih gospodarstvih so zelo različne in nekateri jih celo prakticirajo.</p>
               <p>Gospod Mastnak, mislim, da ni v interesu delavcev, čeprav ste jih uspeli
                  prepričati s podpisovanjem in s spretno agitacijo, da so krivi za njihova delovna
                  mesta denacionaliziranci in zahtevki za njihovo premoženje.</p>
               <p>Je pa nek drug sloj ogrožen, kar je pri nekaterih velikih kmetijskih posestvih
                  zelo dobro razvidno. Govoril sem o Kmetijskem kombinatu Ptuj. To je birokratski
                  sloj v podjetju, del menedžerskega sloja je pa resno ogrožen. Ker družbeno
                  premoženje, tako kot ste sami citirali lepo s številkami precenite, jaz sem v
                  svoji pisarni poslušal vaš govor, je tisto, ki še v veliki meri ostaja, vendar
                  razparcelirizirano zaradi zahtevkov. Če se eden od modelov, ki že obstajajo, vzame
                  in se tem delavcem daje pod ugodnimi pogoji v najem, seveda te najemnine več ne
                  vzdržijo tega birokrata, ki danes v kmetijskih kombinatih dela, še manj pa
                  omogočajo lastninjenje na tak način, kot nekateri pričakujejo.</p>
               <p>Mislim, da je izgovarjanje na delavce zelo nefer, predvsem zaradi tega, samo
                  Maribor ima 28 tisoč brezposelnih industrijskih delavcev. Ni bila kriva
                  denacionalizacija, v veliki večini primerov ne, rad bi videl primere ki so. Kriva
                  je bila sprememba družbenega sistema in racionalizacija dela. In prej ali slej
                  bodo veliki kmetijski kombinati in kmetijska podjetja morala preiti k tej
                  racionalizaciji. Danes se njihovi predstavniki ali samozvanci, težko verjamem, da
                  so samo predstavniki, danes se predstavljajo s socialnim čutom, jutri bodo prav ti
                  samozvanci lastniki teh podjetij in bodo te delavce izkoriščali. Kaj boste pa
                  takrat rekli, gospod Mastnak? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Samo gospodu Geržini bi rekla. Po razpravi, ki jo je imel, si upam trditi, kolega
                  Geržina, da niste prebrali zakona, sicer ne bi govorili takih stvari. Zaradi tega
                  vas lepo prosim, preden pridete in meni replicirate, najprej preberite zakon in
                  potem boste videli, da se sklada z vašimi osnovnimi idejami o tem, kako je treba
                  za delavce poskrbeti, da ne bo ogrožena njihova socialna varnost, da bodo imeli
                  možnost dela, zaradi tega ker vaše ideje so, kar se tega tiče, mojim zelo blizu.
                  Ne ideološko, ampak po tem, ker obadva veva, kaj pomeni delavcu, če ostane brez
                  dela. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še eno obvestilo. Še eno lepo obvestilo za danes popoldan. Danes
                  popoldan bomo v našem preddverju ob 17. uri gostili kulturnega ambasadorja
                  Republike Slovenije, violinista Miha Pogačnika in holandsko pianistko, ne vem če
                  bom ime pravilno prebral, Trudy Rubin. Vabljeni ste, da se ob 17. uri v preddverju
                  udeležite tega koncerta. To bo program, ki so ga naslovili <q>"Kultura in
                  gospodarstvo, kot joint venture."</q> Morali bi kakšno lepše ime najti ali kljub vsemu
                  lepo vabljeni.</p>
               <p>Današnje delo zaključujemo, nadaljujemo jutri ob 10. uri s to točko dnevnega
                  reda.</p>
            </sp>
            <stage type="time">(SEJA JE BILA PREKINJENA 19. APRILA 1995 OB 13.57 URI IN</stage>
         </div>
      </body>
   </text>
</TEI>