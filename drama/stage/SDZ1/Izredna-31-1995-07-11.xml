<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Izredna-31-1995-07-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">80C48B8193AC6588C1257832004838DB</idno>
               <idno type="URI">80C48B8193AC6588C1257832004838DB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-31-1995-07-11.DZ" n="31">
               <name>Izredna</name>
               <date when="1995-07-11"/>
            </setting>
         </settingDesc>
         <particDesc>
            <listOrg>
               <org xml:id="Izredna-31-1995-07-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">31. izredna seja</stage>
            <stage type="date">(11., 12., 13. in 14. julij 1995)</stage>
            <stage type="chairman">Sejo je vodil Jožef Školč, predsednik Državnega zbora</stage>
            <stage type="time">Seja se je pričela ob 10.07 uri.</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Spoštovane poslanke in poslanci, gospe in gospodje! Pričenjam 31. izredno sejo
                  Državnega zbora Republike Slovenije in vas vljudno naprošam, da zasedete svoja
                  mesta in s primerno tišino omogočite pričetek seje.</p>
               <p>Obveščen sem, da so zadržani in se današnje seje ne morejo udeležiti naslednji
                  poslanci in poslanke: mag. Janez Kocijančič, mag. Marjan Šetinc, gospa Irena Oman
                  za opoldanski del seje, dr. Peter Tancig, gospa Polonca Dobrajc, gospod Zmago
                  Jelinčič, gospa Nada Skuk, gospod Andrej Lenarčič, dr. Vladimir topler, gospod
                  Miroslav Mozetič, dr. Jože Pučnik, gospod Maks Lavrinc, gospa Jana Primožič in
                  gospod Bojan Korošec. Ugotovimo sklepčnost! <stage xml:id="Izredna-31-1995-07-11.stage5">(52 prisotnih.)</stage></p>
               <p>Ugotavljam, da je zbor sklepčen in lahko odloča. Na to sejo sem vabil predsednika
                  Vlade Republike Slovenije in predstavnike Ministrstva za finance, Republiškega
                  deviznega inšpektorata, Urada za preprečevanje pranja denarja Ministrstva za
                  pravosodje, Ministrstva za ekonomske odnose in razvoj, Ministrstva za notranje
                  zadeve, Uprava kriminalistične službe, Ministrstva za gospodarske dejavnosti,
                  Ministrstva za okolje in prostor, Ministrstva za kmetijstvo, gozdarstvo in
                  prehrano, Vrhovnega sodišča Republike Slovenije, Agencije Republike Slovenije za
                  plačilni promet, nadziranje in informiranje, Sklada Republike Slovenije za razvoj,
                  Slovenskega odškodninskega sklada, Sklada kmetijskih zemljišč in gozdov,
                  Družbenega pravobranilca Republike Slovenije, Javnega pravobranilstva Republike
                  Slovenije, Državnega tožilstva Republike Slovenije, Banke Slovenije, Agencijo za
                  sanacijo bank in hranilnic Republike slovenije in vse, ki so se seje udeležili,
                  prav lepo pozdravljam.</p>
               <p>31. izredno sejo Državnega zbora sem sklical na predlog Komisije za spremljanje in
                  nadzor lastninskega preoblikovanja družbene lastnine in dajem v razpravo predlog
                  dnevnega reda.</p>
               <p>Dnevni red ste prejeli danes, s sklicem 31. izredne seje z dne 30.6., in sicer
                  zboru predlagam eno samo točko dnevnega reda - to je problematiko preoblikovanja
                  družbene lastnine.</p>
               <p>Sprašujem, če želi v zvezi z umikom točke z dnevnega reda kdo besedo? <stage xml:id="Izredna-31-1995-07-11.stage6">(Ne
                     želi.)</stage> Želi kdo podati predlog za širitev dnevnega reda? <stage xml:id="Izredna-31-1995-07-11.stage7">(Ne
                     želi.)</stage> Torej dajem tak predlog dnevnega reda v sprejem in ugotavljamo
                  prisotnost. Ugotovimo sklepčnost!</p>
               <p>Gospod Hvalica ima proceduralni predlog.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Predlog dnevnega reda je kratek, jasen, ampak zavajajoč.
                  Naslov točke dnevnega reda ni tisto, kar smo mi kot opozicija predlagali. Ne gre
                  za problematiko lastninskega preoblikovanja. Gre za oškodovanje družbene lastnine.
                  In če ne zaradi drugega, zaradi kronike, ko bo nekdo za nami gledal, da je bila
                  neka izredna seja Državnega zbora, ki se je s tem ukvarjala, bi morali mi ime te
                  edine točne dnevnega reda, naslov, spremeniti. Problematika je sila nedolžna
                  stvar. To je lahko karkoli. Gre pa za težke primere oškodovanja družbene lastnine.
                  Zaradi tega je opozicija vztrajala, da pridemo do izredne seje Državnega zbora.
                  Moj predlog je naslednji, da se ta edina točka dnevnega reda spremeni, in sicer,
                  da rečemo temu razprava o oškodovanju družbene lastnine pri lastninskem
                  preoblikovanju podjetij. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, o tem predlogu ni mogoče glasovati, lahko pa podaste material za
                  točko s takim dnevnim redom za eno od naslednjih sej. Točka je bila na dnevni red
                  s takim naslovom uvrščena na predlog prej imenovane komisije in ni razprave o tem.
                  Ne, nimate proceduralnega predloga. Zdaj smo bili pri razrešitvah in zdaj smo pri
                  sprejemu dnevnega reda in lahko govorite, ali boste dnevni red sprejeli ali
                  zavrnili, druge možnosti pač v tem trenutku nimate. Proceduralen predlog imate? V
                  zvezi z dnevnim redom je zdaj mogoče, ker govorimo o tem.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Najprej da povem, da vsebinsko podpiram predlog gospoda Hvalice, samo
                  bi pa dal predlog zato, ker vem, da bomo pač zdaj imeli poročila, ki bodo
                  zanesljivo obsežna in upam, da tudi celovita. Pričakoval sem, da bo imel Državni
                  zbor možnost tudi od poročevalca matične komisije slišati, kateri sklepi so bili
                  nerealizirani.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, sprejemamo dnevni red. Ali imate v zvezi z dnevnim redom kakšen
                  predlog?</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Poglejte, če lahko samo dam predlog.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>V zvezi z dnevnim redom?</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Torej, jaz podpiram ta dnevni red, dajem pa predlog, da se ti nerealizirani sklepi
                  razmnožijo in dajo vsem poslancem glede na to, da mi je gospod Rejc<gap n="..."/> <stage xml:id="Izredna-31-1995-07-11.stage8">(ne
                     dokonča stavka!)</stage>.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>O tem boste imeli možnost kasneje razpravljati in predlagati. Sedaj govorimo o
                  dnevnem redu. Želi še kdo v zvezi z dnevnim redom, da ne bi ustvarjali nepotrebne
                  nervoze v dvorani? <stage xml:id="Izredna-31-1995-07-11.stage9">(Ne želi.)</stage></p>
               <p>Torej dajem predlog dnevnega reda z edino točko - problematika preoblikovanja
                  družbene lastnine, v sprejem. Ugotovimo sklepčnost! <stage xml:id="Izredna-31-1995-07-11.stage10">(66
                  prisotnih.)</stage></p>
               <p>Kdo je za? <stage xml:id="Izredna-31-1995-07-11.stage11">(57 poslancev.)</stage> Je kdo proti?
                  <stage xml:id="Izredna-31-1995-07-11.stage12">(Nihče.)</stage></p>
               <p>Ugotavljam, da je predlog dnevnega reda 31. izredne seje Državnega zbora
                  sprejet.</p>
               <p>Prehajamo na <title>1. TOČKO DNEVNEGA REDA - OBRAVNAVA PROBLEMATIKE PREOBLIKOVANJA
                     DRUŽBENE LASTNINE</title>.</p>
               <p>Imate proceduralni predlog? Ali dovolite, da jaz povem, kako si sploh
                  predstavljamo vodenje te seje, pa boste potem mogoče? Razprava teče po poslovniku
                  in o tem imamo zelo natančna pravila. Dovolite, da<gap n="..."/> <stage xml:id="Izredna-31-1995-07-11.stage13">(Pripombe iz
                     klopi.)</stage> lahko pa imate proceduralni predlog, da se razprava prekine, da
                  se ne začne karkoli vam pač pade na pamet ampak morate utemeljiti to.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani gospod predsednik! Jaz nikakor ne želim prav v ničemer oteževati
                  današnje razprave, ker sem si zelo prizadeval zanjo, želim pa, da so vsi poslanci
                  Državnega zbora in tudi pač vsa javnost obveščena o nerealiziranih sklepih
                  Komisije v zvezi s problematiko izvajanja zakona o lastninskem preoblikovanju
                  podjetij. Ker to vendarle je eden od razlogov, da je do današnje seje sploh moralo
                  priti, če bi ti sklepi realizirani, bi se marsikaj obračalo drugače. Zato dajem
                  predlog, da se kot del gradiva oziroma da se razmnožijo ti nerealizirani sklepi in
                  dajo na vpogled vsem poslancem in tudi javnosti, ker pač ne bodo predstavljeni med
                  vsemi temi dvajsetimi uvodničarji, ki jih bomo pač zdaj imeli priliko slišati.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa, gospod Podobnik. Lahko predložite ta material, da vidimo, če ga lahko
                  damo v razmnoževanje in če je seveda to predlog komisije? Bomo to ugotovili tekom
                  razprave in o tem odločili. Kakorkoli, gradiva so dosedaj v obravnavo zboru
                  predložili Vlada Republike Slovenije oziroma posamezna ministrstva, Agencija
                  Republike Slovenije za plačilni promet, nadziranje in informiranje, Družbeni
                  pravobranilec Republike SLovenije, Državno tožilstvo Republike Slovenije, Sklad
                  Republike Slovenije za razvoj, Sklad kmetijskih zemljišč in gozdov, Javni
                  pravobranilec Republike Slovenije, Banka Slovenije, Agencija za sanacijo bank in
                  hranilnic Republike Slovenije in Slovenki odškodninski sklad. Vsa predložena
                  gradiva so objavljena v Poročevalcih Državnega zbora Republike Slovenije, gradiva,
                  ki so zaupne narave ste prejeli s pošiljko, dne 20.6.1995; z dopisom, dne
                  10.7.1995, pa ste prejeli še dodatno gradivo Uprave kriminalistične službe Urada
                  za gospodarstvo, kriminaliteto pri Ministrstvu za notranje zadeve in Agencijo
                  Republike Slovenije za plačilni promet, nadziranje in informiranje. Zbor bo
                  obravnaval navedenega gradiva na javni seji, pri čemer pa vas opozarjam, tako
                  predstavnike predlagateljev, kot poslance, da v kolikor bi želeli razpravljati o
                  gradivu zaupne narave, da to v skladu s prvim odstavkom 24. člena Pravilnika o
                  ravnanju z gradivi zaupne narave sporočite zboru in zbor bo tako razpravo opravil
                  na zaprti seji brez navzočnosti javnosti in javnih občil. Gradiva je do sedaj
                  obravnavala Komisija za spremljanje in nadzor lastninskega preoblikovanja družbene
                  lastnine kot matično delovno telo in bi prosil gospoda Rejca, poročevalca
                  komisije, da poda uvodno predstavitev. Izvolite, gospod Hvalica ima proceduralni
                  predlog.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa, gospod predsednik. Gospod predsednik, če ste mislili pod zaupna
                  gradiva poročilo Ministrstva za notranje zadeve z navedbo oseb in firm, ki so bili
                  ovadeni, predlagam, da snamemo s te zadeve oznako zaupno ali strogo zaupno in da
                  o tem razpravljamo, ker samo tako bomo lahko dosegli cilj na odprti seji Državnega
                  zbora. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, kot vam je zelo natančno poznano, mi lahko umikamo samo tiste
                  oznake, ki jih sami postavljamo, drugih pa ne. Poziv, ki ga je dala Komisija za
                  spremljanje lastninskega preoblikovanja, je bil javen in je sigurno prišel do vseh
                  tistih, ki so materiale označili kot zaupne in njihova odločitev je, ali bodo to
                  oznako umaknili ali ne. O tem pač ni mogoče glasovati. Gospod Hvalica, ni mogoče.
                  Obstoji tudi zakon, ki gre čez dobro voljo poslancev in želje drugih v tej
                  razpravi. O tem ni razprave. Ali imate mogoče drug predlog? Gospod Hvalica, če
                  boste vztrajali pri tem, vam bomo dali kasneje pismeno pojasnilo. Lahko mi pa
                  verjamete - dobili boste pismeno pojasnilo, po katerem členu poslovnika je to.
                  Prosil bi gospoda Rejca, da poda uvodno predstavitev.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje, poslanke in poslanci,
                  predstavniki Vlade, predstavniki vseh vrst oblasti, ki sodelujete v procesu
                  lastninskega preoblikovanja in denacionalizacije! Komisija za spremljanje in
                  nadzor lastninskega preoblikovanja je na svoji 61. seji sprejela sklep, da na
                  posebni izredni seji Državnega zbora obravnava celovito problematiko, ki izhaja iz
                  poročil in pa zaznav. Rekli smo, da na osnovi obsega oškodovanj in seveda
                  pomanjkljivosti zakonov, zahtevamo sejo Državnega zbora. Mi smo dobili vsa
                  poročila sicer z zamikom, vendar vemo tudi, da je bila seja že sklicana in da je
                  današnja seja namenjena temu, da se res temeljito sprehodimo skozi to
                  problematiko, predvsem, da bi, prvič, poslušali vsa poročila, ki jih bo v bistvu
                  14, drugič, da bi tudi osnovno izhodišče komisije, ki je pač od začetka leta 1993
                  naprej delovala na tem področju in je bila imenovana konec januarja leta 1993 in
                  da tudi poskušamo na kratko povedati, kateri problemi so nas spremljali, ko smo
                  urejevali to problematiko in seveda, da poskušamo oceniti, ali smo komisija, ki
                  samo spremlja, ali smo komisija, ki tudi nadzira, ker eno in drugo je v našem
                  naslovu. Vem, da vam nismo napravili prevelikega veselja, ko smo vam dali na
                  dnevni red s to silovito problematiko in pa ta ogromna gradiva in vas prisilili,
                  da skupaj z nami rešujete to problematiko, ki je gotovo v tem času bistvena,
                  najbolj pomembna in da damo tudi poseben epilog, posebno izhodišče in če je danes
                  nekje pisalo, da je seja zgodovinska, menim, da je lahko zgodovinska samo v tem,
                  da se napravi bistveni premik, da se izjemno pospeši denacionalizacija, pospeši
                  lastninjenje in pa seveda, da se tudi kaznujejo ustrezne osebe, ki so pač v
                  procesu lastninskega preoblikovanja prehitevale, svoje prevare spreminjale v
                  podobo družbene lastnine ali pa seveda tudi kradle.</p>
               <p>Mi vemo, da smo zakon o lastninskem preoblikovanju sprejeli oziroma da je veljal
                  od 5.12.1992. Vemo, da smo tudi tedaj, ko je bil sprejet ta zakon, ugotovili, da
                  je nekako operativen. Zakaj? Zaradi tega, ker ni vseboval nekaj elementov, ki bi
                  lahko, ki bi omogočili tedaj SDK-ju, da bi seveda to revizijo, ki je seveda
                  določena v zakonu o lastninskem preoblikovanju, opravila.</p>
               <p>Na osnovi tega je bilo potrebno pripraviti spremembe in dopolnitve, ki jih je
                  komisija za spremljanje lastninskega preoblikovanja tudi pripravila in 11. junija
                  leta 1993 je bil zakon dopolnjen, sprejet in seveda je veljal. Vsem je bila dana
                  zelena luč oziroma je bila dvignjena zapornica za revizije in naj to še tudi
                  povem, da je posebna komisija, ki je bila sestavljena in ki je delala v zaprtem
                  krogu in so bile seje zaprte, pripravila tudi elemente oškodovanja. Torej,
                  elementi oškodovanja so bili potrebni, ker je prejšnji zakon, matični zakon samo v
                  48. členu nekako predvideval načine oškodovanja, prenose, prisvajanja, nakupovanja
                  in seveda nepravilne obresti. Vendar smo menili, da je potrebno, in tudi Agencija
                  oziroma SDK takrat je menila, da je zelo potrebno, da se elementi precizno
                  določijo in posebna komisija, imenovana s strani naše komisije, je to delo
                  opravila seveda skupaj s strokovnjaki s področja ekonomije, financ, prava, sodne
                  veje in sploh strokovnjakov, ki so nekako imeli pregled nad tem, kaj se
                  dogaja.</p>
               <p>Mi vemo, da je bil zakon o lastninskem preoblikovanju sprejet prepozno. Mi vemo,
                  da je prešel svojo pot zadrževanja. Vemo, da je bila celo varianta v prvi
                  slovenski Vladi, da se vsa družbena imovina podržavi, kar bi seveda pomenilo neko
                  prednost pri tem, da se lahko vsi kontrolni organi vključijo in na osnovi tega
                  potem seveda kontrolirano gredo v privatizacijo. Vendar, ta zadeva ni šla skoz.
                  Vemo tudi, da vsi ostali modeli nekako niso šli skoz, šele kompromis, kot sem
                  rekel, ki pa je imel seveda slabosti, da ni bil precizen.</p>
               <p>Glede tega, kako in kaj se je dogajalo prej, ne bom toliko komentiral. Vemo, da
                  smo imeli Markovi}evo zakonodajo. Vemo, da je bila vsa pravna in pa tudi ekonomska
                  znanost na delu, da pohiti, ali pa velik del, da pohiti z lastninjenjem in seveda
                  prehiti lastninsko preoblikovanje. Seveda v 1993 letu so se te revizije začele,
                  menim pa, da tudi čas pred tem, sredi 1993 leta, ni bil povsem zaprt. Zakaj? Mi
                  smo imeli kazenski zakon iz leta 1977, ki je povsem nedvoumno ščitil družbeno
                  lastnino in tu ni nobenega opravičila za noben organ, ki je deloval in ki deluje,
                  da tedaj ni bila zadeva sanirana. To namenoma opozarjam, ker ta kazenski zakon
                  zelo precizno govori o tem, kaj je oškodovana družbena lastnina in seveda, kot
                  pravim, ni nobenega opravičila.</p>
               <p>Treba je tudi na glas povedati, da tudi SDK takrat gotovo ni bila pripravljena, da
                  bi to revizijo začela. Res pa je tudi, da je tu problem nastal prvič s kadri,
                  drugič z novimi elementi, ki so bili določeni. Skratka, bilo je neko obdobje o
                  katerem je bilo treba zagrabiti, kot se temu reče, in seveda začeti z revizijo.
                  Moram reči, da je tudi komisija, ko so bili elementi oškodovanja in seveda ko smo
                  opravili s spremembami in dopolnitvami zakona o lastninskem preoblikovanju, da je
                  bilo tudi dogovorjeno, kakšni bodo certifikati, kdo jih bo prejel in seveda tudi,
                  da bo revizija tudi v stečajnih postopkih in tudi da bo revizija do konca
                  lastninskega preoblikovanja. To se pravi, določili smo neke povsem jasne
                  parametre.</p>
               <p>Potem moram tudi povedati, da je komisija - malo smo se seveda tudi trudili in
                  vodstvo Državnega zbora ni bilo takrat preveč naklonjeno, vendar to so razumljivi
                  razlogi - nekajkrat pozvala preko tiska, naj utemeljene sume prijavijo na agencijo
                  oziroma na ustrezne organe, ki so sprejemali utemeljene sume oškodovanja družbene
                  lastnine. Tako da smo napravili neke potrebne korake, ki naj bi zagotovili
                  temeljni vpogled ali temeljni pristop k lastninskemu preoblikovanju. Nastala je
                  neka nova situacija. Sami, da smo imeli v spremembah in dopolnitvah zakona o
                  lastninskem preoblikovanju 29. člen, ki smo ga tu v parlamentu sprejeli in seveda,
                  ki je bil napaden na Ustavnem sodišču. Ta 29. člen je bil nedvoumen in je govoril
                  o tem, da so vsi prenosi družbenega kapitala iz pravne osebe na pravno osebo
                  nični. Povsem jasen in enostaven stavek. Seveda je ta pomenil določen revolt in
                  določeno zgražanje predvsem tistih, ki so v lastninskem preoblikovanju
                  prehitevali. Vemo, da je Ustavno sodišče s svojo odločbo ta 29. člen v bistvu
                  zavrnilo. To seveda pomeni uveljavitev 145.b člena v Markovi}evem zakonu. Namenoma
                  vas spominjam na te boje in prizadevanja, ki ste jim bili priča tu v parlamentu in
                  s katerimi smo vas seznanjali sproti in s katerimi smo kot komisija velikokrat
                  prihajali pred vas. Naj vam povem, da je komisija do zdaj imela 68 sej in je
                  najbrž morala premnoge stvari urediti.</p>
               <p>Menim, da je ravno ta 145.b člen, ki je padel in je v bistvu izhajal iz starega
                  Markovi}evega zakona o podjetjih, omogočil predvsem te temeljne stvari. Prvič, da
                  se je prenašal kapital brez pravice upravljanja, kar je bistvena kategorija v
                  tistem času, se pravi upravljavci oziroma takrat samoupravljavci so seveda
                  izgubili pravico upravljanja s kapitalom. Nastali so novi centri bodoče finančne
                  oblasti, potem so ostali nek veliki sistemi, konec pravice upravljanja, potem so
                  bili by-passi, neodgovoren prenos družbenega kapitala sem in tja in seveda tudi v
                  tujino in s tem gotovo tudi tatvine - dobesedno pravni nered. In še na koncu - to
                  je bilo prehitevanje lastninjenja.</p>
               <p>Kakorkoli gledamo v zgodovino, in to ni tako daleč nazaj, to je konec koncev le
                  nekaj let, moramo priznati, da so se zgodile stvari, ki so na poseben način
                  usmerile to naše lastninjenje. Menim pa, da je ravno ta spodmik ali ničnost 29.
                  člena tudi vir vse problematike, ki je nastala. Zakaj? Na osnovi vsega tega, ko se
                  je to izpodbilo, ko to ni bilo več v veljavi, je to pomenilo, da je ves pravni
                  svet nekako zelo previdno in nekako obzirno deloval v smeri prenosov, kar se tudi
                  vidi iz posameznih dejanj, iz revizij in iz problematike, ki se pojavlja od
                  revizijskega poročila preko družbenega pravobranilca, potem do naslednjih stopenj
                  in seveda do sodne oblasti.</p>
               <p>Problem ocene družbenega kapitala - to je relativno. Zdaj menim, da je tudi v
                  kasnejši fazi, ko so bile dane možnosti, da se družbeni kapital bodisi z bilance
                  ali pa s cenilci seveda izbira najbolj, bi rekel, ugodna varianta. Tudi s tem so
                  bile seveda bile dane možnosti, res pa je tudi, da je revizija kot taka, ki jo je
                  agencija opravljala, in ki jo opravlja, kar je veliko in največje delo, da je
                  seveda bila samo do konca leta 1992. Boste rekli, kaj po letu 1992? Po letu 1992
                  seveda velja ocena konec leta 1992, vendar bodoči delničarji, lastniki
                  certifikatov, bodo pač, če se je ta vrednost zmanjšala po 1993 in 1994 in 1995
                  letu, pač za veliko več dobili veliko manj. To je ta osnovna dilema, ki je seveda
                  tukaj na voljo.</p>
               <p>Ne bi pa smel tudi pozabiti na to, da smo imeli seveda vse mogoče intervencije z
                  vseh koncev in krajev, sodelovali smo seveda z vsemi, kdorkoli nas je pač
                  uporabljal kot komisijo, ki naj se prizadeva, ki naj neke stvari naredi, ki naj
                  pač upošteva mnenje, vendar moram tudi povedati, da smo bili gotovo premalo
                  deležni, bom rekel podpore, ker mislim, da je komisija pač del parlamenta, del
                  političnega sestava tega parlamenta in seveda na osnovi, katerega smo pričakovali,
                  da bi vsi v čimvečjem številu sodelovali. Moram reči, da tukaj gotovo Gospodarska
                  zbornica ni opravila svojega večjega dela; to velja seveda tudi za sindikate.</p>
               <p>Kako smo ocenjevali čas agencije? Menim, da smo se vsi malo zmotili, kar je bilo
                  rečeno, da bi do konca leta 1994 vse te stvari bile pod streho in vendar smo
                  ugotovili, da je problemov več, da so prijave še prihajale, da so problemi širši,
                  večji in tako naprej. In tako moram na glas povedati, da je bila ocena, da bo
                  revizija končana konec leta 1994, kar je bil tudi datum, da se tedaj to
                  lastninjenje konča in seveda potem prenese na sklad in na Agencijo za
                  prestrukturiranje in privatizacijo, da je to stvar, ki nas je pač malo
                  presenetila, vendar menim, da je potrebno od tukaj naprej primerno reagirati.</p>
               <p>Čas dokler niso sprejeli in dokler niso revizije stopile na sceno ali pa dokler
                  niso ujele posameznega podjetja, je bil čas, o katerem so premnogi, žal, moram na
                  glas povedati in to smo ugotavljali tudi na komisiji, premnogi v bistvu niso nič
                  vlagali v svojo tehnologijo, v svoj razvoj in seveda čakali, da bo čimprej
                  lastninjenje, da bo vrednost družbenega kapitala čim manjša. To seveda pomeni v
                  prizadevanju za osvajanje trgov, za osvajanje tehnologij seveda handikap, in
                  menim, da je to tudi ena od naših, bi rekel, negativnih strani, ko bomo
                  ugotavljali, kako smo uspevali to našo tehnologijo in našo pripravljenost in
                  sposobnost za tuje trge vzdrževati, da smo tukaj, razen morda nekaterih izjem, ki
                  so res vlagali, niso pa pazili na to, da bi splakovali, kot se temu po domače
                  reče, družbeno lastnino, ampak so vlagali, premnogi pa so seveda to delali in so
                  se seveda sedaj znašli in se bodo znašli v težki situaciji. Torej tehnološki
                  zaostanek.</p>
               <p>Mi vemo, da je vzporedno s tem, ko smo imeli lastninsko preoblikovanje v delu, ker
                  je to vezano tudi na vrednotenje podjetij, smo imeli sanacijo bank, ki je bila
                  tudi konec leta 1992 s sprejemanjem določenih zakonov in seveda na osnovi te
                  zakonodaje in te sanacije bank, ki je bila predvidena v 13 bankah, dogodila pa se
                  je sedaj v 3 bankah, se je tudi napravila neka zadeva, kar pomeni, da so glede na
                  čas sanacije bank bila podjetja tudi zelo prizadeta, ker so pač imela premalo
                  denarja in so seveda kapitali odhajali v bančne trezorje in so seveda obresti tudi
                  razvrednotile ta kapital.</p>
               <p>Ne bom se spuščal v to oceno sanacije bank, razen če bo predmet razprave. Menim
                  pa, da je, lahko rečem, revizija, ki jo je agencija opravljala in delala, v bistvu
                  veliko delo. Moram tudi povedati, da je vsako revizijsko poročilo tukaj prisotno,
                  je zaprto v trezorju oziroma v omarah in vsem poslancem na voljo. Vsak bi se
                  lahko, in mi smo to tudi večkrat povedali, seznanil s temi poročili, ki prihajajo
                  v enem izvodu in na osnovi katerih se vidi, koliko stroškov, na kakšen način in
                  kaj počnejo in seveda v procesih naprej. Moram reči, ko sem že pri Agenciji za
                  plačilni promet, da smo tudi imeli v lanskem letu 1994 problematiko v zvezi z
                  novim zakonom. Prej je bila SDK, zdaj je Agencija za plačilni promet in to je
                  pomenilo, da je tudi komisija vztrajala pri tem, da smo ji zagotovili nemoteno
                  izvajanje revizije. Bila je nevarnost, da bi se ta kader prelil v neke druge
                  organe, morda tudi v Računsko sodišče, ali neke druge organizacije, ki se
                  ukvarjajo s temi revizijami, ki so posebne pravne osebe. Moram reči, da smo se
                  prizadevali tudi v komisiji, da bi bila v tem posebnem zakonu zagotovljena
                  revizija, dokler lastninsko preoblikovanje ne bo končano.</p>
               <p>Ker so tudi drugi mnogo sodelovali v procesu lastninskega preoblikovanja, moram
                  povedati v zaporedju na kratko, kakšne relacije smo imeli do posameznih organov.
                  Sklad za razvoj, ki je bil ustanovljen in ki je delniška družba, je opravil gotovo
                  pomembno delo. Leta 1992 so bila prenešena podjetja s pogodbo na sklad. Tu so
                  nastali problemi revizije in lastninskega preoblikovanja, katerega zakon smo konec
                  lanskega leta sprejeli, ki nalaga tudi skladu, da omogoči lastninjenje tistih
                  podjetij, ki so na skladu. To je en problem.</p>
               <p>Drug problem pa je tudi v tem, da ne glede na to, da je delniška družba, menim in
                  kar smo imeli na komisiji priložnost videti, da je Sklad za razvoj daleč najmanj
                  sodeloval v procesu našega prizadevanja in nekako ni smatral za potrebno, razen
                  kdaj pa kdaj. To se predvsem opaža na tem, da smo zahtevali revizijo skladovih
                  podjetij, ker skladova podjetja so bila prenešena avgusta, septembra, oktobra leta
                  1992, revizija pa teče od leta 1990, 1991, 1992. Se pravi, ves čas so bile
                  možnosti oškodovanja, vendar so na skladu revizije odganjali. Kakor izgleda, je
                  Vlada na to bolj trdo reagirala in pripravila zakonodajo, ki bo tudi to sanirala,
                  vendar menim, da je bil ta sklad nekako absolutno država v državi in preko
                  katerega se ni dalo nič kaj posebnega napraviti in tudi na komisijo je prihajalo
                  neverjetno veliko intervencij bodisi z reševanjem te problematike, ali pa, recimo,
                  z reševanjem in saniranjem posameznih podjetij in posameznih delov podjetij,
                  prodaj in podobno. Upam, da bo razprava bolj direktna.</p>
               <p>Družbeni pravobranilec samoupravljanja, ki je podaljšana roka oziroma nosilna faza
                  Agencije za plačilni promet, je imel veliko problemov. To so bili predvsem kadri,
                  denar, za katerega smo si vedno prizadevali, mislim, komisija, v posameznih
                  proračunskih obdobjih 1993, 1994 in celo leta 1992 in za leto 1995, predvsem pa je
                  tudi manjkala oprema in ta problem plačevanja navzkrižno teh uslug, ki so jih
                  morale opravljati, oziroma poslov, ki so jih morale narediti izhajajoč iz
                  revizijskega poročila. Z ozirom na to, da je bila ekipa majhna, bomo tudi kasneje
                  - poročilo imate na voljo - stanje ocenili, kako je to delo opravila. Agencija je
                  prva, ki delo opravi in celovito predstavi svoje področje. Dobili ste tudi 11.
                  poročilo. S tem, ko sem to povedal, moram tudi povedati, da ta poročila prihajajo
                  redno v zaporedju in seveda kumulativno spremljajo in dopolnjujejo prejšnja
                  poročila. Agencija za prestrukturiranje in privatizacijo ima seveda tudi izjemno
                  vlogo. Z njo smo sorazmeroma dobro sodelovali, vidim, da so oni imeli problem tudi
                  s kadrom, šolanjem, seveda tudi priprav programa za prestrukturiranje in seveda
                  izobraževanje, potem za pripravo licenc, dajanje soglasij in seveda, oni so tisti,
                  ki dajejo vpis oziroma dajejo drugo soglasje za vpis v sodni register. Tu so,
                  seveda, posebnosti, naj pa vas tudi spomnim, da je tudi v zadnjem zakonu, ki
                  pomeni lastninjenje pravnih oseb, ki so prinesle družbeni kapital na sklad,
                  določeno, da z letom 1995 seveda prevzamejo, jaz bi rekel proces lastninskega
                  preoblikovanja in intenzivirajo ta, postopek. V komisiji smo imeli tudi precej
                  problemov z zakonom o prisilni poravnavi in stečaju in likvidaciji. Ugotavljali
                  smo, da so v glavnem postopki zelo počasni, namreč tudi revizija sega v to
                  področje in bi bilo prav in je prav, da tudi to področje zajema, ker se vidi, da
                  so bili, v glavnem postopki zelo počasni, in seveda, vprašanje je tudi, ali so
                  strokovni in verjetno je tudi vprašanje kadrov, in to zadrževanje seveda pomeni
                  tudi nevarnost za posamezne dobre dele podjetja, ki seveda so.</p>
               <p>Samo poročilo agencije za plačilni promet, ki je seveda najbolj celovito,
                  ugotavlja, da smo v glavnem v zadnjem, v tretji tretjini, kot se temu reče, bi
                  rekel revizij. Zdaj je pač 63% podjetij nekako pregledanih, veliko je ovadb, 84,
                  sumov 189, fizičnih oseb 132, prijav gospodarskih prestopkov 208, se pravi, vse to
                  pa nekako bazira na preprostem, enostavnem, kar je tudi gotovo v kazenskem zakonu
                  lepo obdelano - škodljive pogodbe, nevestnost, utaja ali pa sprememba
                  dokumentacije, razsipništvo, zloraba položaja in podobno.</p>
               <p>Posebno poglavje, seveda, ki ga revizija in ki je tudi vedno predmet dela naše
                  komisije, in ki prihaja v Državni zbor tako ali drugače, je tako ali pa drugačno
                  poročilo, ali pa seveda tudi tematika, ki se nanaša na posamezne zakone, ki so
                  pred nami ali pa ki jih bomo še sprejeli, je problematika, ki izhaja iz 48. člena, ki je matični člen pri prvem zakonu, matičnem zakonu o lastninskem preoblikovanju
                  in seveda 48.a člen, ki pa seveda bolj precizno in temeljito obdela vse te načine.
                  Vendar menim, da bodo vse te probleme tudi predstavniki posameznih področij lahko
                  obdelali tako, da jaz ne bi zahajal v ta posamezna dela.</p>
               <p>Ker je komisija smatrala za potrebno, da to dimenzijo oškodovanja, vse te
                  zaznambne in vse to, kar smo opazili, da na dnevni red oziroma da se tudi celovito
                  ta problem osvetli in seveda reagira, ker menim, samo od te reakcije, ne od tega,
                  da bomo tudi danes ali pa jutri ali pa še kakšen dan porabili veliko besed, in si
                  bo seveda po eni strani vsak posebej prizadeval, na koncu bo pa seštevek ali pa
                  sinteza zelo majhna. Menim, da mora ta seja res izzveneti tako, da se vse, bi
                  rekel razpoke, ki so eventualno v zakonodaji, ali pa vsa področja, ki so nekako
                  bila izpuščena, res temeljito obdelajo in hitro sanirajo.</p>
               <p>Državni tožilec je tudi v svojem poročilu, kar je tudi zanimivo, posebej opozoril
                  na to, da kazenska zakonodaja specialno ne sanira oziroma ne ugotavlja področij,
                  ki so v zvezi z lastninskim preoblikovanjem, vendar menim, da je to stvar
                  kazenskega zakona, ki, kot sem rekel, je bil slovenski 11.6.1977 in seveda lansko
                  leto, 1994, tudi na novo sprejet. Glede javnega pravobranilstva smo dobili samo
                  primerno reakcijo in smo v predlog sklepov dali tudi njihove pripombe in mnenja.
                  Tu seveda nastopa problem, ki zahaja v področje denacionalizacije, kar bom na
                  kratko tudi preletel, ker ne bi rad potem še enkrat, saj bo v zaporedju potem vsa
                  tematika šla po poročilih in na koncu tudi obe poročili zakona o denacionalizaciji
                  Ministrstva za pravosodje in seveda zakona o odškodninskem skladu oziroma področje
                  odškodninskega sklada. Ministrstvo za notranje zadeve je v zadnjem času, to smo
                  videli in to je bil danes tudi predmet ugovora poslanca, da so nekateri podatki
                  bili zaupni. Mi smo na komisiji tudi zadržali to zaupnost in seveda smatramo, da,
                  kot je bilo prej povedano s strani predsednika Državnega zbora, bi to obravnavali,
                  če bo to potrebno in zahtevano. Menim pa, da smo opravili sorazmeroma precej
                  veliko delo opravili in je s področja lastninskega preoblikovanja 244 prijav in
                  škode 5 milijard 900. V prvih petih mesecih tekočega leta je še dodatnih 37 prijav
                  in še milijarda in pol škode.</p>
               <p>O Banki Slovenije bi samo to povedal, kar sodi tudi zraven, da je tu nastopil
                  problem samo v letu 1992, ko je bila nekako izmaknjena evidenca o
                  zunanjetrgovinskem poslovanju in je tu agencija oziroma takrat še SDK opozarjala
                  na določene špranje, ki so bile in ki jih evidenca sama ni zagotovila.</p>
               <p>Zdaj pa, mi smo včeraj na komisiji sprejeli oziroma tudi zaprosili, da se povabi
                  tudi predstavnika Vrhovnega sodišča. Tu nimam pravice drugega komentarja kot to,
                  da so številni primeri postopkov ovadbe; to je delo tretje, sodne oblasti. Jasno
                  pa je nekaj, da je pravna država tista, ki seveda v svojem celovitem pojavljanju,
                  se pravi v prvi, drugi in tretji oblasti sanira situacijo in to mislim, da je ena
                  od bistvenih stvari. Bistveno je pa tudi to - naj spomnim, da je tudi v zakonu o
                  lastninskem preoblikovanju -, da smo vedno vnašali tudi posebno določilo, da naj
                  bi, mislim, ker ne moremo ukazovati, naj bi bili ti postopki, ki se nanašajo na
                  lastninsko preoblikovanje, hitri, se pravi pospešeni.</p>
               <p>Kaj je še pred nami? Samo to moram povedati, ker bo tudi poročilo Vlade, moram
                  reči, da je pred nami seveda sprejem in dopolnitev zakona, ki ga bo predlagala na
                  prihodnji seji Državnega zbora Vlada, ki se nanaša na dopolnitve in spremembe
                  zakona o privatizaciji pravnih oseb, ki so prenesle družbeni kapital na sklad.
                  Potem vemo, da je to lastnina igralnic, loterije, Triglavskega narodnega parka,
                  zavarovalnic, potem lastninjenje premoženja v lasti Republike Slovenije in
                  lokalnih skupnosti, lastninjenje stavbnih zemljišč, lastninjenje bank, hranilnic
                  in iz tega izhajajoč seveda tudi vprašanje certifikatov in podaljšanje rokov
                  certifikatov. Če bi lastninjenje ocenil ali pa, če bi lahko ocenili, bi lahko to
                  rekel, da s tem, ko sem to povedal, se tudi nekako ujame tista osnovna nit tega
                  prizadevanja naše komisije, ki se je pojavljala tu pred vami, spoštovane gospe
                  poslanke in gospodje poslanci. Mi smo si nekako prizadevali, da stvar naredimo,
                  bili smo pa tudi velikokrat priča in tarča težkih očitkov. Če so umestni, jih
                  sprejemamo, vemo pa, da je sedaj pred nami še tisto, kar je najbolj bistveno, da
                  današnja seja v svoji sintezi potegne tisto, kar je najbolj važno, da se pač
                  sanira tisto, kar je potrebno, da se obseg oškodovanja seveda zdaj stisne skupaj,
                  se pravi, da se v največji meri zmanjša, to pa je seveda eden največjih problemov,
                  vprašanje revizije v tujini in tudi revizija na skladu in tudi delo sodne oblasti
                  in lahko rečem, da je v tretji tretjini to naše lastninjenje, recimo, tam med 60
                  in 70%, s tem pa seveda menim, da tudi sama zakonodaja omogoča, da bodo procesi
                  pohiteli. Če pa ne bodo pohiteli, bodo pač določeni ukrepi, ki bodo dejansko
                  prisilili premnoge, ki so tiščali glavo v pesek in so šli mimo tega lastninskega
                  preoblikovanja ali pa so čakali na boljše čase ali pa, da jih ta faza revizije ne
                  bo zajela.</p>
               <p>Samo nekaj besed, da se ne bom potem še pojavljal tukaj, razen če bo potrebno
                  kasneje. Ker komisija tudi pokriva področje denacionalizacije, to pa je prvi zakon
                  lastninske preobrazbe, ki je tudi temeljni in seveda, bom temu rekel zgodovinski,
                  ki je bil sprejet 7.12.1991. Vemo, da smo potem tudi sprejeli spremembe in
                  dopolnitve, ki se nanašajo predvsem na rok vlaganja zahtevkov. Rok je bil 7.6.1993
                  in ta rok smo podaljšali na 7.12.1993. Tukaj pa nastopi izjemno veliko neskladje
                  med strokovnim reševanjem problemov in mislim, da bo to tudi predmet direktne
                  razprave, ker menim, da je to potrebno poenotiti.</p>
               <p>Dalje. Vemo sami, da je denacionalizacija poprava pravnih krivic in zmot in tako
                  naprej, da je to politično dejanje. V tem spremljanju smo dobili ravno tako
                  poročilo, sedaj je deveto poročilo na poti oziroma smo ga sprejeli. Menim, da je,
                  in tudi to se vidi, po vseh poročilih se pojavljajo v bistvu isti problemi
                     <stage xml:id="Izredna-31-1995-07-11.stage14">(pomanjkanje kadrov, nesinhronizirano delovanje, upočasnjevanje,
                     zavračanje itd.)</stage>. Zvedel sem tudi, da vsi tisti, ki dobijo posamezne
                  odločbe, takoj reagirajo in seveda, to smo tudi dobili na komisijo, takoj vrnejo
                  nazaj na prvo stopnjo, naj še enkrat pogledajo. Skratka, ta volja je premajhna,
                  menim pa, da je tudi Vlada tista, ki bi morala bolj energično in dosledno
                  koordinirati vse to prizadevanje. Pričakovalo se je pri napovedi oziroma pri
                  predsprejemanju tega zakona o denacionalizaciji, da bo nekako šlo za tisoč
                  zahtevkov. Hvala bogu, ali pa kakorkoli že je. 41088 zahtevkov je bilo vloženih,
                  od tega je oddanih odločb 13821, to je 36%, ugodnih pa je 10187, to pa je 25%. In
                  med temi 25 in 36% seveda niha ta uspešnost tega tri in pol leta trajajočega
                  zakona o denacionalizaciji, kar menim, da je težko vprašanje, in menim, da mora
                  Vlada nerešeno pristopiti k temu in da si tukaj kakšne dobre ocene ni mogla
                  pridobiti.</p>
               <p>To so podatki, ki jih bomo kasneje slišali, je pa komisija - moram vas spomniti -
                  tudi v procesu prizadevanja, da bi se pospešila denacionalizacija, predlagalo
                  ustanovitev Agencije za denacionalizacijo. Ta zadeva ni bila sprejeta, ker pač, da
                  tega ni bilo moč nikamor umestiti. Sedaj se govori o morda neki vladni posebni
                  službi, vendar naj vas spet spomnim na to, da je na to denacionalizacijo vezan
                  tudi Slovenski odškodninski sklad, ki ima glavno vlogo in na katerega namenimo
                  tudi iz lastninskega preoblikovanja 10% in za katerega velja tudi to, da bi ga
                  morali res oborožiti s tem, da dobi čimveč virov in seveda da, ker če ne v
                  denarju, potem pa, da se čimveč, bi rekel, primerno vrne v naravi.</p>
               <p>Ker je pa tukaj nastopil problem odgovornosti države, o katerem smo tudi dali
                  predlog, da se spremeni ta zakon o Slovenskem odškodninskem skladu tudi s strani
                  komisije, in ste ga imeli tukaj, na Državnem zboru, v katerem smo predlagali, da
                  se izplačilo glavnic začne leta 1998 in ne leta 2005, ko bodo že mnogi, kot se
                  temu reče, pod rušo. Vendar ta zadeva ni uspela. Menim pa, da Republika Slovenija
                  ni garant za ta vračanja in zato je še kako potrebno, da se ta sklad oboroži in
                  seveda, da se čimveč vrne v naravi. Nastopil je pa spet problem, ki ga ne smemo
                  prezreti. Prej so imeli v vseh 62. občinah v Sloveniji v bistvu posebne službe, ki
                  so obdelovale področje denacionalizacije in reševanje teh zahtevkov plus
                  Ministrstvo za kulturo, Ministrstvo za finance in Ministrstvo za gospodarske
                  dejavnosti, tudi še posamezne občine, in ko se je koncem leta 1994 po zakonu o
                  lokalni samoupravi ustanovilo 147 občin, so te dolžnosti ostale v upravnih enotah.
                  Tisti čas, ko se je to zgodilo, je prešla dolžnost za reševanje teh problemov na
                  Ministrstvo za notranje zadeve. Kakor smo videli iz poročila oziroma iz sklepov
                  148. seje Vlade, pa je Vlada naložila predvsem to, da se določene stvari do 7.7.
                  uredijo. Teh stvari še ne poznamo in menimo, da jih bo Vlada predstavila, ali pa
                  jih bo posredovala tudi komisiji.</p>
               <p>Na koncu bi povedal še to. Seveda vsi ti podatki, ki jih dobivamo v sintezi z
                  Ministrstva za pravosodje, ki sintetično sprejema in rangira in seveda oblikuje
                  poročilo in problematiko, moram reči, da so ti samo po številkah, ni dosti po
                  posameznih elementih, kot npr., v hektarjih ali v vrednostih ali v enotah. Zaradi
                  tega bi na kratko povedal tudi to, da, ker je to tako posredovano, moram reči, da
                  so bile med posameznimi občinami izjemno velike razlike v reševanju teh problemov,
                  o čemer pa to poročilo ne govori, ali so to majhni problemi, veliko majhnih ali pa
                  malo velikih. Ker so ti podatki pač taki in ker je veliko nerešenih stvari, bom
                  omenil samo to, kar je tudi v poročilu, morda pa niste tega videli, vas spomnim,
                  da so najboljše občine na področju denacionalizacije predvsem: Hrastnik, Jesenice,
                  Metlika, Šmarje pri Jelšah, Grosuplje, Idrija, Litija, Izola in naprej med 80 in
                  90% Ravne na Koroškem, Slovenj Gradec, Slovenska Bistrica. V zadnjem delu, kjer je
                  žal komaj 10 do 20% rešenih so Kranj, Nova Gorica, Ptuj, Tolmin, bivša Ljubljana
                  Vič-Rudnik in nazadnje med 1 do 10% rešenih problemov Brežice in Koper. Pri vsem
                  tem je veliko podatkov, ki so na voljo in menim, da je prav, da dam možnost, da
                  vsi bolj natančno in bolj precizno povedo kako ocenjujejo svoja področja, ker je
                  ravno zaradi tega danes ta posebna seja.</p>
               <p>Samo to bi še omenil, ker sem še pri denacionalizaciji, da je seveda jasno, da so
                  to problemi, da sicer deluje 233 delavcev po celi Sloveniji, ki te stvari
                  urejujejo, vendar pa je tu problem zahtevnosti kadrovskih profilov. Ker ni morda
                  pravnikov, ni ekonomistov, so drugi profili, potem manjka seveda sama
                  usposobljenost in pa enotnost, ki jo gotovo mora zagotoviti Vlada s svojo
                  inštruktažo. Kot pravim, prihajamo v četrto leto izvajanja tega zakona. Menim, da
                  nam ni v čast, da je tako nizek procent. In tudi, ker je to prišlo v upravne enote
                  in ker je to sedaj v Ministrstvu za notranje zadeve, pričakujem, kar pa se tudi
                  vidi, da bo tudi poseben organ pri Vladi nad tem bedel, ker mi kot komisija bomo
                  nad tem bedeli, o ceni pa sem tudi že povedal, kako in kaj.</p>
               <p>Na koncu bi, spoštovane gospe in gospodje, spoštovani gostje, povedal sledeče:
                  komisija je seveda morala in bo tudi poskušala delovati intenzivno naprej. Menim,
                  da bomo danes ali pa tudi na prihodnjih sejah morali sprejeti določene spremembe
                  in dopolnitve zakonov, ki bodo omogočile hitrejše in seveda kvalitetno
                  dokončevanje tega dela. Menim, da ni nobenega opravičila, da se izgovarjamo levo
                  desno, bodimo direktni, enostavni, jasni, ker to ni čas, da si gladimo dlako,
                  ampak to je čas, v katerem se naj nekaj dogodi. In če sem rekel, ta premik se mora
                  izvršiti, na to vsi čakajo, na obeh področjih in pa seveda tudi na področju sodne
                  oblasti, da se stvarem da pravo težo in vrednost, ker sicer bo pravnost naše
                  države, po mojem, vprašljiva.</p>
               <p>Na koncu bi se seveda tudi zahvalil Državnemu zboru, vodstvu Državnega zbora, da
                  so imeli razumevanje in da smo si vzeli čas po eni strani, po drugi strani tudi
                  vam, spoštovane gospe poslanke, gospodje poslanci, da ste to našo komisijo
                  spremljali skozi ves ta čas in nekako tudi, bi rekel poskušali razumeti probleme,
                  ki so, ki so ugotovili temeljni preobrazbeni, konec koncev prihajamo v novo
                  sodobno družbo, kjer se moramo posloviti od starih navad in razvad in tudi pravni
                  red bo moral biti evropsko naravnan, ne glede na to, da smo se učili prava v
                  prejšnjih časih in smo seveda zaradi tega in na osnovi tega malo bolj popustljivi
                  do dogodkov prejšnjih časov, kar pa ne bi smeli biti. Nimamo opravičila, ker smo
                  imeli kazensko zakonodajo, ki je brez dvoma, bi rekel, vse te stvari sanirala.
                  Hvala lepa tudi strokovnemu vodstvu naše komisije in hvala lepa za poslušanje.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Prehajamo k dodatni obrazložitvi predloženih gradiv in sprašujem
                  najprej predstavnika Vlade, če želi dodatno besedo? Besedo dajem ministru, gospodu
                  Deželaku.</p>
            </sp>
            <sp who="SDZ1:DeželakJanko">
               <speaker>JANKO DEŽELAK:</speaker>
               <p>Hvala lepa, gospod predsednik. Spoštovane poslanke, spoštovani poslanci, dovolite
                  mi, da tudi sam v svojem prispevku kot minister za ekonomske odnose in razvoj
                  podam nekaj izhodišč za nadaljnjo razpravo na temo privatizacija, odkloni, uspehi,
                  nadaljnje perspektive, konec koncev je tudi zaključek tega projekta. To pravico si
                  nekako jemljem tudi kot eden tistih, ki sem na nek način zakrivil zakon, o katerem
                  bomo danes govorili, zakon o lastninski preobrazbi podjetij, kot eden izmed
                  soavtorjev tega kompromisnega predloga, ki je, po moji oceni - še dandanes te
                  zgodovinske distance, triletne, lahko postavimo tezo - končal brez plodne
                  diskusije na temo, kateri lastninski model je v slovenski ekonomiji, v slovenskem
                  gospodarstvu tisti edini sprejemljivi in edino zveličaven. Če kaj velja za oceno
                  tega kompromisnega predloga, ki je tedaj nastal, je to, da je ta končal te
                  diskusije in da se ne izgubljamo več in se nismo več izgubljali in trošili
                  energijo pri koncipiranju nekega edinega možnega lastninskega modela za Republiko
                  Slovenijo in za nas Slovence. Ta ocena, po moji oceni, še dandanašnji izdrži
                  kritično presojo. Tudi nikoli nismo postavljali pod vprašanje relacijo pravična
                  privatizacija ali uspešna ali učinkovita privatizacija. To vse se je izkazalo kot
                  dilema, ki jo je čas na nek način pohodil. Izkazala se je kot dilema, ki ni bila
                  realna, ki pa je seveda povzročila, da smo izgubljali veliko energije za stvari,
                  za katere ni bilo to nujno potrebno.</p>
               <p>Seveda moram opozoriti še na eno stvar, na to, da smo že tedaj, osebno sam tudi v
                  nekaterih pismenih prispevkih na temo oškodovanja družbene lastnine od leta 1991
                  dalje, da smo opozarjali na možne deviacije od teh načel, na možnosti, da prihaja
                  do oškodovanja in zmanjšanja kapitala podjetij, tedaj smo temu rekli poslovnih
                  skladov, na podlagi dejanj, ki niso v skladu s pravnimi predpisi in da smo tedaj
                  vztrajali, da se načela revizije uvrstijo v zakon. To je vse lahko dokazljivo, o
                  tem obstaja prava gora materialov. S tem hočem povedati, da smo se s tem problemom
                  že tedaj soočali, da smo mu dajali ustrezno težo in dandanašnji, in seja, ki bo
                  sledila, lahko služi tudi kot dokaz, da tedanja razmišljanja iz teh časov niso
                  bila neproduktivna, da so imela svojo realno usmeritev in svoj realni koncept.</p>
               <p>Torej s sprejetjem zakona o lastninskem preoblikovanju podjetij koncem leta 1992
                  smo v Sloveniji oblikovali temeljni sistemski okvir za prehod najpomembnejšega
                  dela anonimne družbene lastnine v lastnino znanih in odgovornih, večinoma
                  privatnih, fizičnih in institucionalnih lastnikov. Z zakonom smo uredili težko
                  pričakovano prilagajanje zatečene lastniške strukture, normalnim in z razvitimi
                  državami primerljivim lastniškim razmerjem. Določili smo model lastninjenja za
                  tisti del še neprivatnega sektorja, za katerega ni nobenega racionalnega
                  ekonomskega razloga za družbeno ali državno lastništvo in za katerega je za to
                  nujno pospešeno dobiti znanega, po možnosti privatnega lastnika. Ob tem je
                  dolgotrajna negotovost glede koncepta lastninjenja predstavljala enega od
                  vplivnejših dejavnikov pasivizacije gospodarstva in nezmožnosti začetka novega,
                  nujno potrebnega investicijskega ciklusa. Gospe in gospodje, trenutni kazalci in
                  parametri na področju investicij kažejo dejansko, da gospodarstvo v bistveni meri
                  veča delež investicij in to je lahko napoved, da zakon, preobrazba, tranzicija na
                  tem specifičnem področju prijemlje. Morda v nadaljevanju kaj več besed na to
                  temo.</p>
               <p>Po drugi strani pa je ravno ta časovni odlog Sloveniji omogočil, da pri pripravi
                  sistemskih okvirov upošteva izkušnje, pa tudi napake drugih v smislu njihovega
                  neponavljanja. Podjetja so se skupaj z gospodarstvom v tem času ustrezno in
                  pomembno prilagodila spremenjenim tržnim pogojem poslovanja. S tem smo ustvarili
                  nujne pogoje za pričakovan vpliv privatizacije na povečanje učinkovitosti
                  gospodarstva. Obenem smo z odlogom dobili priložnost, da smo lahko značilnosti,
                  načine in metode slovenskega procesa lastninjenja prilagodili enkratnim
                  značilnostim slovenskega gospodarstva. Tudi to je ocena, ki zdrži kritično presojo
                  po našem mnenju. Ob tem so obveljala naslednja dejstva: privatizacija predstavlja
                  enega od potrebnih pogojev za dokončno in kompleksno tranzicijo slovenskega
                  gospodarstva, preko katere in ne samo z njo, torej, ne samo z njo, poskušamo
                  reševati problem gospodarskega razvoja dolgoročnih gospodarskih perspektiv. Dalje.
                  Privatizacija ne poskuša nadomestiti vseh instrumentov delovanja konkurenčnega
                  trga kapitala, temveč ustvarja dodatne pogoje za njegov poln razvoj. Tudi to je po
                  našem mnenju skoraj nesporno. Privatizacijske proces moramo prilagajati pozitivnim
                  in negativnim posledicam masovne privatizacije v postprivatizacijskem obdobju pri
                  nas in v našem ekonomskem in političnem okolju. Koncept, ki smo ga potrdili z
                  zakonom, ima naslednje temeljne značilnosti. Masovna in pospešena privatizacija,
                  temelječa na izdaji lastniških certifikatov. To je ta distribucijski model, ki smo
                  ga uvedli v ta kompromisni model zakona. Kombinacija odplačane in neodplačane
                  privatizacije. Torej, kombinacija. Decentralizirana in multi variantna
                  privatizacija. Podjetja dejansko lahko izbirajo in dejansko so tudi izbrala modele
                  privatizacije, ki odgovarjajo njihovi specifični gospodarski strukturi. Pri tem
                  smo ključno vlogo namenili podjetjem, zaposlenim in managementu. Podjetja so
                  morala in morajo sama sprejeti odločitev o kombinaciji lastninjenja in načinu
                  njihove izvedbe. Odločitev je v podjetju zato v bistveni meri določala lastninsko
                  strukturo slovenskih podjetij. Vloga države je ob postavljenih sistemskih okvirih
                  osredotočena le na nadzorno, sistemsko, korekturno in informacijsko funkcijo.
                  Dejstvo je, da sta bila v obstoječem delu privatizacije kot prevladujoča načina
                  posebej favorizirana interna razdelitev in notranji odkup. Na ta način so lahko
                  zaposleni in management skupaj z bivšimi zaposlenimi prevzeli kontrolne pakete v
                  večini po tem konceptu olastninjenih slovenskih podjetjih pod pogoji, ki veljajo
                  za najugodnejše v vsej vzhodni in centralni Evropi.</p>
               <p>Na favoriziranje interne razdelitve in notranjega odkupa so vplivale štiri
                  značilnosti narave slovenskega gospodarstva - tradicionalno decentralizirano
                  upravljanje in vodenje slovenskih podjetij, relativna odprtost slovenskega
                  gospodarstva že v preteklosti, iz tega izhajajoča znanja in sposobnosti
                  slovenskega managementa in tudi samo dejstvo, da predstavlja obstoječi management
                  praviloma edinega možnega upravljavca, in seveda odločitev, da bomo podjetjem
                  omogočili časovno omejeno lastninsko transformacijo, ki bo omejila negativne
                  učinke prehoda. Možnost poljubne kombinacije med odplačanim in neodplačanim
                  načinom privatizacije je podjetjem hkrati omogočila, da privatizacijski program
                  prilagodijo svojim potrebam in dejanskemu povpraševanju po njihovih delnicah.
                  Pospešen potek lastninjenja omogočajo nekateri bistveni mehanizmi, vgrajeni v
                  zakon o lastninskem preoblikovanju podjetij. Naštevam: izdaja lastniških
                  certifikatov vsem državljanom Republike Slovenije; dalje, možnost obročnega
                  odplačevanja pri notranjem odkupu; možnost uporabe kupnine za delnice pri
                  notranjem odkupu, ki izvira iz dobičkov, ki pripadajo zaposlenim kot kredit pod
                  zelo ugodnimi pogoji; dalje, popust pri notranjem odkupu; izdaja posebnih potrdil
                  za razliko med izplačanimi plačami in plačami po kolektivnih pogodbah posameznih
                  dejavnosti in uporabo teh potrdil v procesu privatizacije in prekluzivne roke za
                  izvedbo lastninjenja. Med izvajanjem zakona je Vlada pripravila tudi vrsto
                  zakonov, nekatere izmed njih ste, spoštovane poslanke in poslanci, že sprejeli, ki
                  so opredelili način lastninskega preoblikovanja v podjetjih, ki bi bila sicer
                  izvzeta iz zakona o lastninskem preoblikovanju podjetij. Za katere zakone tukaj
                  gre: zakon o gospodarskih javnih službah, zakon o zadrugah, o gozdovih, o prisilni
                  poravnavi stečajnih likvidacij, zakon o privatizaciji pravnih oseb v lasti Sklada
                  Republike Slovenije za razvoj in obveznosti Agencije Republike Slovenije za
                  prestrukturiranje in privatizacijo ter še vrsta drugih izvedenih predpisov, o
                  katerih morda kaj več v nadaljevanju.</p>
               <p>Po obsegu družbenega kapitala, katerega lastninjenje ureja, je najpomembnejši
                  zakon o gospodarskih javnih službah. Ta ureja in opredeljuje osnovne kriterije za
                  lastninjenje družbenega kapitala oziroma infrastrukturnih objektov v podjetjih, ki
                  opravljajo gospodarske javne službe.</p>
               <p>Pripravljeni in v zakonodajnem postopku so tudi zakoni, ki urejajo lastninjenje
                  zavarovalnic, podjetij, ki prirejajo igre na srečo, kot tudi zakon, ki ureja
                  privatizacijo pravnih oseb in premoženja v lasti Republike Slovenije. S sprejemom
                  zakona o lastninskem preoblikovanju podjetij, ki je začel veljati 5. decembra
                  1992, so začeli teči roki in obveznosti, ki so opredelili v delu Vlade, torej delu
                  Vlade pri pripravi in izvedbi vseh nujno potrebnih zakonskih in podzakonskih
                  aktov, ki so bili potrebni za učinkovito izvedbo zakona.</p>
               <p>Če govorimo o pripravi sistemskih okvirov za uspešno izvedbo lastninskega
                  preoblikovanja slovenskega gospodarstva, so bili bodisi sprejeti bodisi predlagani
                  vsi potrebni zakonski in podzakonski akti, razen zakona o privatizaciji bank, ki
                  je v pripravi in s katerim se bo ta državni zbor soočil že v septembru. Torej, do
                  5. junija 1995 je bilo sprejetih 22 zakonskih in 35 podzakonskih aktov, pri čemer
                  so v parlamentarni proceduri še naslednji: predlog zakona o uporabi sredstev pridobljenih iz naslova kupnine na podlagi zakona o lastninskem preoblikovanju
                  podjetij. Dalje, predlog zakona o lastninskem preoblikovanju podjetij z družbenim
                  kapitalom, ki opravljajo turistično dejavnost in katerih nepremičnine se nahajajo
                  na območju Triglavskega narodnega parka. Dalje, predlog zakona o privatizaciji
                  pravnih oseb in premoženja v lasti Republike Slovenije. Predlog zakona o
                  prevzemih, predlog zakona o skladu za poplačilo vojne odškodnine in že najavljeni
                  predlog zakona o spremembi zakona o vlogi sklada in agencije v nadaljnji
                  lastninski proceduri.</p>
               <p>Oris stanja lahko začnemo z Agencijo za prestrukturiranje in privatizacijo, ki je
                  do začetka julija letos sprejela 1.364 programov lastninjenja. V teh podjetjih je
                  zaposlenih več kot 230 tisoč delavcev, ki realizirajo skoraj 80% vsega prihodka
                  in skoraj 90% vsega prihodka od izvoza podjetij, ki se lastninijo ali se bodo
                  lastninila po zakonu o lastninskem preoblikovanju podjetij oziroma po zakonu o
                  gospodarskih javnih službah. Agencija je do 6.7. odobrila 725 programov, 639 pa
                  jih je v fazi obdelave.</p>
               <p>Skupna vrednost kapitala v podjetjih, torej družbenega kapitala, ki so pridobila
                  prvo soglasje, znaša 404 milijarde 277 milijonov slovenskih tolarjev. Notranjemu
                  odkupu je namenjen največji 23% delež. Interni razdelitvi delnic je namenjenih
                  17%, pooblaščenim investicijskim družbam 20%, javni prodaji 17%, odškodninskemu in
                  pokojninskemu skladu po 9%, preostali del pa predstavlja dokapitalizacijo, za
                  katero se je odločilo 13 podjetij s prvim soglasjem v skupnem znesku približno 7,3
                  milijarde slovenskih tolarjev.</p>
               <p>V 448 podjetjih, ki so že dobila prva soglasja agencije in so že izvedla svoje
                  programe privatizacije, s skupno vrednostjo družbenega kapitala 203 milijarde 440
                  milijonov slovenskih tolarjev, je bilo preko metod interne razdelitve in
                  notranjega odkupa olastninjeno nekaj več kot 50% kapitala. 10,4% družbenega
                  kapitala je bilo privatizirano preko javne prodaje delnic za lastniške
                  certifikate, približno 20% kapitala v teh podjetjih je bilo prenešeno na
                  odškodninski in pokojninski sklad in 20% družbenega kapitala je bilo prenešeno na
                  Sklad Republike Slovenije za razvoj z namenom nadaljnje prodaje tega kapitala za
                  lastniške certifikate pooblaščenim investicijskim družbam.</p>
               <p>Notranji lastniki bodo, po dosedanjem razvoju sledeč, absolutno prevladujoči
                  predvsem pri majhnih in srednje velikih podjetjih. Tudi to prognozo smo dali že
                  koncem leta 1991. V kapitalno bolj intenzivnih slovenskih podjetjih bodo
                  prevladovali zunanji lastniki predvsem zato, ker velikega obsega kapitala ni
                  mogoče privatizirati z uporabo interne razdelitve in notranjega odkupa. Popolnoma
                  logično in tudi o tem smo govorili v teh prvih zametkih razprav o privatizaciji. V
                  njih bodo večinskega lastnika s svojimi glasovi določili razpršeni lastniki delnic
                  iz javnih prodaj. Število upravičencev je v veliki večini podjetij večje od
                  števila zaposlenih, zato je notranje lastništvo zelo razpršeno, kar ocenjujemo kot
                  ugodno. V podjetjih, ki so dokončno izvedla lastninjenje, je več kot 82 tisoč
                  zaposlenih. Pri lastninjenju teh podjetjih pa je sodelovalo več kot 280 tisoč
                  udeležencev, od tega pri notranjem lastninjenju več kot 130 tisoč upravičencev. V
                  postopku lastninskega preoblikovanja je bilo v okviru notranjega lastninjenja
                  vplačanih nerevaloriziranih 8,49 milijarde slovenskih tolarjev. Najvišji vplačani
                  znesek v notranjem odkupu znaša 48,2 milijona slovenskih tolarjev. Do sedaj sta
                  bili izvedeni dve vplačili nad 40 milijonov SIT. Med vsemi plačili je bilo
                  realiziranih 15 plačil, ki so presegla 10 milijonov SIT, med večjimi plačili pa
                  največ tistih med 2,2 do 5 milijonov SIT. Sočasno z intenzivnim začetkom izvajanja
                  privatizacijskih programov se je v letu 1994 začela tudi intenzivna uporaba
                  lastniških certifikatov, kot instrumenta brez plače privatizacije in kreiranja
                  efektivnega povpraševanja po kapitalu, ki je predmet privatizacije. Do julija
                  letos so slovenski državljani uporabili že okoli 76% vseh izdanih lastniških
                  certifikatov. Število transakcij z njimi pa je bilo večje od 2,1 milijona komadov.
                  Pri izbiranju lastniških cetifikatov so bile najuspešnejše pooblaščene
                  investicijske družbe. Te so zbrale več kot 237 milijard SIT lastniških
                  certifikatov, podjetja pa za okoli 192 milijard slovenskih tolarjev. S sprejetim
                  zakonom o investicijskih družbah in družbah za upravljanje, smo postavili
                  sistemske okvire za javno zbiranje prihrankov drobnih investitorjev preko
                  investicijskih družb. Razmere za omejevanje in razprševanje tveganja ter pogoje za
                  jasnost, preglednost in javnosti poslovanja investicijskih družb. Hkrati smo s tem
                  zakonom vzpostaviti dokončne sistemske pogoje za izvedbo zakona o lastninskem
                  preoblikovanju podjetij.</p>
               <p>Pooblaščene družbe za upravljanje in pooblaščene investicijske družbe imajo v
                  procesu lastninjenja več pomembnih vlog; so sredstva pospešene razdelitvene
                  privatizacije. Drugič. Predstavljajo alternativne in alternativne rešitve
                  direktnih ali notranje razvitih delnic. Tretjič. Dajejo pomembno vlogo notranjemu
                  lastništvu.</p>
               <p>Do julija je bilo ustanovljenih 61 pooblaščenih investicijskih družb, s katerimi
                  opravlja 24 pooblaščenih družb za upravljanje, s skupnim razpisanim osnovnim
                  kapitalom 290 milijard 696 milijonov, 198 tisoč slovenskih tolarjev. 40
                  pooblaščenih investicijskih družb je zbiranje lastniških certifikatov že
                  zaključilo.</p>
               <p>Z dopolnitvami zakona o lastninskem preoblikovanju podjetij junija 1993 smo uvedli
                  še dve pomembni novosti. Prva predstavlja možnost izdaje potrdil delavcem, ki so v
                  obdobju od septembra 1990 do konca leta 1992 prejemali nižje plače od najnižje
                  zagotovljenih po splošni kolektivni pogodbi. Delavci ta lahko uporabijo, torej
                  neto znesek te razlike, v postopkih lastninskega preoblikovanja podjetja, v
                  postopkih interne razdelitve in notranjega odkupa. V kolikor podjetje ni
                  obračunalo davkov in prispevkov iz osebnih prejemkov, v višini le-teh izda in
                  prenese delnice na kapitalski sklad pokojninskega in invalidskega zavarovanja.
                  Druga bistvena sprememba je podjetjem omogočila izdajo potrdil za razliko med
                  dejansko izplačano osnovno plačo in osnovno plačo, ki bi jo delavec moral prejeti
                  po kolektivni pogodbi. Zaradi te spremembe se bo v marsikaterem podjetju upočasnil
                  postopek lasninskega preoblikovanja. Do sedaj je ministrstvo za ekonomske odnose
                  in razvoj izdalo 67 soglasij za izdajo potrdil za neizplačane plače iz 25.a člena
                  ZLLP-ja, katerih skupna vrednost znaša tri milijarde slovenskih tolarjev. Vrednost
                  delnic, ki bodo iz naslova izdanih potrdil prenešene na kapitalskih sklad
                  pokojninskega in invalidskega zavorovanja, znaša 2 milijardi 309,3 milijone
                  slovenskih tolarjev. V fazi obdelave je trenutno 38 vlog, ki izvirajo iz naslova
                  spremembe zakona, ki je omogočil izdajo potrdil za celotno razliko. Od tega sta
                  prispeli dve vlogi za spremembo že izdanega soglasja. Vlogo za izdano soglaje po
                  25.a členu zakona o lastninskem preoblikovanju podjetij je podalo tudi 19
                  podjetij, ki so v lasti Sklada Republike Slovenije za razvoj. Težišče, potemtakem
                  lastninske problematike se z izključno zakonodajnega seli na izvedbeno področje,
                  ki zahteva kontinuirano in transparentno spremljanje lastninjenja ter sprotno
                  reševanje konkretnih problemov. Ob tem pospešeno izvajanje lastninjenja
                  zagotavljajo elementi, vgrajeni v zakon o lastninskem preoblikovanju podjetij, in
                  sistemska dopolnila, ki jih je Vlada pripravila v podporo učinkovitemu izvajanju
                  zakonov. Nekatera med njimi že pozitivo vplivajo na dinamiko lastninskega
                  preoblikovanja podjetij.</p>
               <p>Spoštovane poslanke, spoštovani poslanci! V procesu decentralizirane privatizacije
                  ima pri nadzoru lastninskega preoblikovanja podjetij ključno vlogo Agencija za
                  prestrukturiranje in privatizacijo. Ustanovljena je bila z zakonom Agencije
                  Republike Slovenije za prestrukturiranje in privatizacijo, in sicer kot javni
                  zavod za nadzor, spremljanje in organizacijo lastninskega preoblikovanja podjetij.
                  V tem okviru ima agencija javna pooblastila za izdajanje listin v postopkih
                  lastninskega preoblikovanja. Svoja pooblastila izvaja predvsem preko obveznih
                  predhodnih soglasij, z odobravanjem predloženih programov lastninskega
                  preoblikovanja in z nadzorom njihove izvedbe. Sama kontrola izvedbe lastnine na
                  podjetja se vrši, ko podjetje predloži vse potrebno za izdajo drugega soglasja, ki
                  je potrebno za vpis v sodni register. Poleg tega daje agencija za podjetja z
                  družbenim kapitalom pred lastninskim preoblikovanjem soglasja tudi pri vpisu
                  sprememb v sodni register in pri ustanavljanju podjetij v tujini. Pri svojem delu
                  se agencija srečuje z nekaterimi težavami, ki zavirajo postopke lastninskega
                  preoblikovanja podjetij. Agencija je prejela 2513 predlogov začasnih odredb za
                  zavarovanje zahtevkov za denacionalizacijo. Pristojni organ je moral o vložitvi
                  predloga nemudoma obvestiti podjetje in agencijo ter nemudoma odločiti o predlogu,
                  izdati začasno odredbo in jo vročiti upravičencu, agenciji in podjetju, najkasneje
                  pa v dveh mesecih po vložiti predloga. Postopki reševanja oziroma odločanja o
                  predlogih so dolgotrajni. Praksa kaže, da traja od dve do tri leta. 5. člen zakona
                  o lastninskem preoblikovanju podjetij narekuje podjetjem ločitev kmetijskih
                  zemljišč in gozdov pred ugotovitvijo družbenega kapitala. 4. člen uredbe o
                  metodologiji za izdelavo otvoritvene bilance stanja natančneje opredeluje ta
                  zemljišča kot kmetijska zemljišča, gozdove in nezazidana stavbna zemljišča, za
                  katere ni veljavnega prostorsko izvedbenega načrta. Postopek je pred pridobitvijo
                  izjave sklada kmetijskih zemljišč, da ni ovir, po 5. členu zakona o lastninskem
                  preoblikovanju podjetij, dolgotrajen, četudi zemljišča dejansko nimajo, ali nimajo
                  več statusa kmetijskih zemljišč. Agencija za privatizacijo prejme tudi vsa
                  revizijska poročila Agencije za plačilni promet. Pri vseh podjetjih, kjer je
                  uvedena suspenzivna revizija, tako da program ne more biti odobren, dokler
                  podjetje ne predloži potrdila Agencije za plačilni promet, nadziranje in
                  informiranje, da se uskladi z revizijskim poročilom oziroma da družbeni
                  pravobranilec izda potrdilo, da ni oškodovanja družbenega kapitala po 48. členu.
                  Poleg tega agencija takoj, ko meni, da obstaja sum kaznivega dejanja, pač sum javi
                  pristojnim organom. Agencija je dvakratpodala kazensko ovadbo, enkrat zaradi
                  kršitve zakona olastninskem preoblikovanju podjetij in posledično sklenitve
                  škodljive pogodbe, in enkrat zaradi zatajitve dela premoženja pri izdelavi
                  otvoritvene bilance in posledično goljufije. Z 31.12.1994 je potekel rok za tako
                  imenovano avtonomno privatizacijo, kot ga določa zakon o lastninskem
                  preoblikovanju podjetij, s tem pa je pristojnost glede izbire in izvedbe postopka
                  lastninjenja v podjetjih, ki do navedenega roka niso pripravila programa in ga
                  posredovala Agenciji za prestrukturiranje, prešla na samo agencijo. Način izvedbe
                  postopka lastninskega preoblikovanja teh podjetij, predpisan v zakonu o
                  privatizaciji pravnih oseb v lasti Sklada Republike Slovenije za razvoj in
                  obveznosti Agencije Republike Slovenije za prestrukturiranje in privatizacijo.
                  Zato je agencija konec meseca januarja 1995 objavila prvo javno ponudbo za odkup
                  delnic podjetij, za katera je predhodno ugotovila, da niso pripravila programa
                  lastninskega preoblikovanja.</p>
               <p>Osnovna cilja ponudbe sta bila naslednja. Seznaniti upravičence z možnostjo
                  lastninjenja podjetij, ki so bila objavljena v ponudbi ter jih hkrati povabiti, da
                  v zakonsko predpisanem roku 60 dni izrazijo svojo namero po odkupu delnic. Če tega
                  ne storijo, lahko v naslednjih 60 dneh uveljavijo svoje zahtevke neposredno pri
                  Agenciji za privatizacijo, le organizirati se morajo in svoje interese izkazati
                  preko družbe, pooblaščenke kot skupnega zastopnika vseh upravičencev. Pod okriljem
                  agencije je tako 25 tovrstnih podjetij. Pomembno sredstvo nadzora nad izvajanjem
                  lastninskega preoblikovanja in s tem nadzora nad delom Agencije za
                  prestrukturiranje in privatizacijo, predstavljajo v ta namen sprejeti kontrolni
                  mehanizmi. Delovanje agencije spremlja 9-članski nadzorni odbor, ki ga je imenoval
                  parlament. Javnost dela agencije je zagotovljena z obveznim objavljanjem odobrenih
                  privatizacijskih programov in vseh drugih predpisanih postopkov med pripravo
                  programov lastninskega preoblikovanja. Agencija je hkrati dolžna Državnemu zboru
                  enkrat na leto poročati o svojem delu.</p>
               <p>Področje revizije. Spoštovane dame, spoštovani gospodje! Iluzorno bi bilo
                  pričakovati normalen razvoj tega gospodarstva, zmanjšanje deželnega rizika te
                  države in porast njene kredibilnosti navzven, brez zaščite upnika pred dolžnikom,
                  kreditodajalca pred špekulativnim kreditojemalcem, potencialnega investitorja pred
                  različnimi sistemskimi riziki, ki nimajo nič skupnega z moderno pravno državo
                  tržno-socialnega tipa. Revizije so izraz naše odločenosti, da učinkovito odpravimo
                  posledice kraj družbene lastnine. S sprejetimi zakonskimi in podzakonskimi akti
                  smo pokazali doslednost pri izročitvi lastnine, ki je bila nekoč neoprijemljivo
                  opredeljena kot lastnina brez definiranega lastnika. Pravilno izkazovanje višine
                  družbenega kapitala je eden najpomembnejših dejavnikov, ki vplivajo na lastninsko
                  preoblikovanje podjetij. V ta namen smo z zakonom o lastninskem preoblikovanju
                  podjetij natančneje v njegovem 48. členu, določili pravno osnovo za izvedbo
                  postopkov revizij, in sicer za podjetja, ki so se v času 1.1.1990 do 5.12.1992
                  kakorkoli statusno preoblikovala, brezplačno prenašala družbeni kapital ali
                  prenašala poslovne funkcije na druga podjetja in za katera obstaja utemeljen sum,
                  da je zaradi tega prišlo do oškodovanja družbenega premoženja. Cilj takšne
                  ureditve je bilo pravilno izkazovanje vrednosti družbenega kapitala, ki daje
                  osnovo za pošteno privatizacijo. Odločilno vlogo pri izvajanju postopkov revizij
                  ima Agencija za plačilni promet, nadziranje in informiranje, ki je v času od
                  12.6.1993 do 15.5.1995 izdala 666 revizijskih poročil od skupno 1.051. V 230
                  podjetjih, kar predstavlja 35% revidiranih podjetij, ni bilo ugotovljenih
                  oškodovanj, v 436 podjetjih pa so bila oškodovanja družbenega premoženja
                  ugotovljena. Agencija za plačilni promet, nadziranje in informiranje je izdala 109
                  odločb v skupni vrednosti 51 milijard 312 milijonov tolarjev. Kot vidimo na shemi,
                  ki vam je priložena - to je shema številka 1 - je od omenjenih 436 podjetij kar
                  332 - to je 76% primerov oškodovanj - opravilo takojšnjo prostovoljno uskladitev v
                  skupni vrednosti 31 milijard 972 milijonov tolarjev. Od tega je 300 podjetij
                  opravilo uskladitve v celoti, 32 podjetij pa je opravilo delno uskladitev. Po
                  strukturi oškodovanj vidimo, da velike večine niso spremljali denarni odlivi iz
                  sredstev iz podjetja. Odpraviti jih je mogoče že s knjižnim popravkom povečanja
                  družbenega kapitala, ali spremembo posameznih deležov kapitala v bilanci stanja
                  podjetja in s spremembo lastninskega deleža v sodnem registru, torej, bruto
                  oškodovanja zanesljivo 51 milijard, kasnejše uskladitve na ravni 32 milijard. Na
                  višino ugotovljenega oškodovanja družbenega kapitala je nedvomno vplivalo dejstvo,
                  da so bila nekatera dejanja šele z odločbo 48.a člena zakona o lastninskem
                  preoblikovanju podjetij določena kot oškodovanja. Zakonodaja, ki je veljala v času
                  od 1.1.1990 do 5.12.1993, jih je dovoljevala, ali pa je bila tako nejasna in v
                  koliziji, da je to de facto omogočala. Najvišji znesek oškodovanj izhaja iz
                  neutemeljenega odpisa terjatev, ki predstavljajo kar 22,7% vseh oškodovanj po 48.a
                  členu. V večini primerov je do navedenega odpisa terjatev prišlo zaradi takrat
                  veljavne zakonodaje. Sledijo - nepravilna razporeditev revalorizacijskih sredstev
                  19,3%; nepravilna delitev dobička 13%, vrednost ugotovljenega oškodovanja družbene
                  lastnine zaradi neutemeljenega in nedokumentiranega izplačila pavšalnih stroškov -
                  na primer potnih stroškov, regresov, ki presega bruto plače - predstavlja 6,8%
                  celotnega oškodovanja družbenega kapitala. Tudi tu moramo povedati, da do tedaj
                  veljavne kolektivne pogodbe niso določile zgornje meje navedenih izplačil. Na
                  primer, regres je tak primer. Zaradi tega je takratna SDK, predhodnica agencije,
                  ki je bil pooblaščen za izvajanje vseh izplačil iz naslova osebnih prejemkov, taka
                  izplačila dovoljeval. Nesporno dejstvo je, da so postopki revizije prispevali k
                  realnejšemu prikazovanju vrednosti družbenega kapitala podjetij, ki se
                  lastnini.</p>
               <p>Po podatkih Agencije za plačilni promet, nadziranje in informiranje je družbeni
                  kapital po opravljenih revizijskih postopkih večji za 5%. V primeru suma
                  oškodovanja družbene lastnine po 48. členu zakona o lastninski preobrazbi podjetij
                  v skladu z določbo 50. člena tega zakona družbeni pravobranilec začne postopek za
                  razveljavitev, ali ugotovitev ničnosti posameznih dejanj, ali pogodb, sklenjenih v
                  škodo družbenega kapitala. Družbeni pravobranilec je do 31.3.1995 - to je pa na
                  shemi številka 2 - na podlagi pregleda 604 revizijskih poročil v 236 primerih, kar
                  znaša 39% vseh pregledanih primerov, ocenil, da je domneva o oškodovanju družbene
                  lastnine utemeljena. V 358 primerih, torej, v 59% vseh primerov pa je ocenil, da
                  ni prišlo do oškodovanja družbene lastnine. Dosje ima številko 2. Od navedenih 236
                  primerov, za katere je družbeni pravobranilec ocenil, da je prišlo do oškodovanja
                  družbene lastnine, so kar v 64 primerih, to je 29%, pravne osebe odpravile očitana
                  oškodovanja družbene lastnine že med 30-dnevnim pritožbenim rokom, čeprav se z
                  očitanimi oškodovanji niso strinjala. To je pomemben podatek ne glede na
                  kvalifikacijo storjenega dejanja ali kot kaznivo dejanje ali kot gospodarski
                  prestopek. To še vedno ostaja. V 155 primerih, torej v 66% vseh primerov, za
                  katere je ocenil, da je domneva o oškodovanju družbene lastnine utemeljena, je
                  družbeni pravobranilec v skladu z zakonskimi predpisi vložil tožbo za
                  razveljavitev ali ugotovitev ničnosti posameznih dejanj ali pregonov. V 14 od
                  navedenih primerov, to je 9% od vseh vloženih tožb, je Družbeni pravobranilec
                  Slovenije umaknil tožbo, ker je na podlagi naknadno predloženih dokazil
                     <stage xml:id="Izredna-31-1995-07-11.stage15">(izvedeniška mnenja, pogodbe in tako naprej)</stage> ugotovil, da je
                  domneva o oškodovanju družbene lastnine neutemeljena. Kar v največjem številu
                  primerov, natančno v 83 primerih, to je v 54% vseh primerov, za katere je ocenil,
                  da je domneva o oškodovanju družbene lastnine utemeljena, je Družbeni
                  pravobranilec Slovenije umaknil tožbo zaradi sklenjene poravnave. Ker je v
                  največjem številu navedenih primerov šlo za oškodovanja družbene lastnine zaradi
                  ustanovitev by-pass podjetij, je s sklenjeno poravnavo prišlo do tako imenovanega
                  podružbljanja by-pass podjetja, odkupa v revizijskem poročilu nespornih deležev
                  fizičnih oseb in ponovne vzpostavitve 100% družbenega kapitala oziroma družbene
                  lastnine oziroma do pripojitve by-pass podjetja matičnemu podjetju. V 16 primerih,
                  v 10% vseh primerov je bil primer zaključen pred sodiščem. Iz analize pravnomočnih
                  sodnih odločb izhaja, da je bilo v dveh primerih odločeno v korist družbenega
                  pravobranilca, v 14 primerih pa v korist tožene stranke. V petih primerih je bila
                  vložena revizija kot izredno pravno sredstvo zoper pravnomočno sodbo na Vrhovno
                  sodišče Republike Slovenije. Iz vsebine izdanih pravnomočnih odločb nedvomno
                  izhaja, da je stališče sodišč, da zakon o lastninskem preoblikovanju podjetij nima
                  materialno pravnih učinkov, torej mora očitano oškodovanje družbene lastnine
                  ugotoviti sodišče, celotno trditveno in dokazno breme pa je na Družbenem
                  pravobranilcu Slovenije.</p>
               <p>Ocena denarne vrednosti dosedanjih učinkov razreševanja oškodovanj družbene
                  lastnine po 48. členu zakona o lastninskem preoblikovanju podjetij po ugotovitvah
                  družbenega pravobranilca znaša 1 milijardo 413 milijonov tolarjev. Pri tem pa je
                  potrebno opozoriti, da vseh obravnavanih oškodovanj, zlasti v primeru tako
                  imenovanega podružbljanja by-pass podjetij, ni moč denarno izraziti in jih
                  Družbeni pravobranilec Slovenije tudi ni posebej zbiral.</p>
               <p>Navedeni podatki se bistveno razlikujejo od ocene elementov oškodovanja družbene
                  lastnine po 48. členu zakona o lastninskem preoblikovanju podjetij, vsebovanih v
                  revizijskih poročilih Agencije Republike Slovenije za plačilni promet, nadziranje
                  in informiranje. Pri tem pa je predvsem pomembna ocena Družbenega pravobranilca
                  Republike Slovenije, da so bili družbenemu kapitalu praviloma povrnjeni vsi
                  učinki, ki so v postopkih predhodnega lastninjenja pred aktivnostmi družbenega
                  pravobranilca pripadali zasebnemu kapitalu.</p>
               <p>Na podlagi opravljenih revizijskih pregledov je Agencija za plačilni promet,
                  nadziranje in informiranje do 15.5.1995 vložila 84 ovadb, v katerih je zajela 189
                  sumov kaznivih dejanj. Poleg navedenih ovadb zaradi sumov kaznivih dejanj je
                  Agencija vložila tudi 208 prijav za gospodarske prestopke. Od leta 1990, do
                  sprejema zakona o lastninskem preoblikovanju podjetij, so se mnoga podjetja
                  preoblikovala, dokapitalizirala ali reorganizirala na podlagi tedaj veljavne
                  zakonodaje. S kazensko pravnega vidika so dejavnosti lastninskega preoblikovanja
                  podjetij, pred sprejemom zakona o lastninskem preoblikovanju podjetij, spremljali
                  organi Ministrstva za notranje zadeve Republike Slovenije. V začetku 1993 leta so
                  na podlagi 49. člena zakona o lastninskem preoblikovanju podjetij podali Agenciji
                  Republike Slovenije za plačilni promet, tedaj SDK-ju 105 pobud za uvedbo postopkov
                  revizije. Zahtevki so se nanašali predvsem na tista podjetja, pri katerih so
                  uprave za notranje zadeve zoper odgovorne osebe že podale kazenske ovadbe oziroma
                  pri katerih so bili zaznani sumi, da so bila pri lastninskem preoblikovanju
                  storjena kazniva dejanja.</p>
               <p>Hkrati z vložitvijo pobud za uvedbo postopkov revizije so organi za notranje
                  zadeve intenzivirali delo pri raziskovanju sumov kaznivih dejanj, storjenih pri
                  lastninskem preoblikovanju. V obdobju po sprejemu lastninske zakonodaje do
                  31.3.1995, so uprave za notranje zadeve javnim tožilstvom podale še 168 kazenskih
                  ovadb, s katerimi je bil ugotovljen sum oškodovanja družbenega premoženja v višini
                  5 milijard 200 milijonov tolarjev. Od navedenega števila podanih ovadb, je bilo
                  podanih 129 oziroma 76,8% odstotkov vseh ovadb na podlagi podatkov iz poročil o
                  opravljenem revizijskem pregledu Agencije Republike Slovenije za plačilni promet,
                  nadziranje in informiranje. 39 ovadb pa je bilo podanih na podlagi lastne
                  dejavnosti in presoj uprav za notranje zadeve.</p>
               <p>Struktura vloženih kazenskih ovadb se bistveno ne spreminja, saj gre predvsem za
                  sume kaznivega dejanja zlorabe položaja ali pravice odgovorne osebe, v manjšem
                  obsegu pa da sume kaznivega dejanja sklepanja škodljivih pogodb, zlorabe
                  pooblastil ter ponareditve ali uničenja poslovne dokumentacije.</p>
               <p>Kriminalistična služba sprejema in prejema v dopolnitev tudi kazenske ovadbe, ki
                  jih je državnemu tožilstvu v zvezi z lastninskim preoblikovanjem podjetij podala
                  Agencija Republike Slovenije za plačilni promet, nadziranje in informiranje. V
                  navedenih primerih kriminalisti zberejo potrebna obvestila in dopolnijo ovadbe. Do
                  31.3.1995 je kriminalistična služba od državnega tožilstva prejela v dopolnitev
                  nekaj več kot 70 ovadb Agencije Republike Slovenije za plačilni promet.</p>
               <p>Analiza aktivnosti državnega tožilstva na podlagi ovadb v zvezi s sumi kaznivih
                  dejanj, ki sta jih podali Agencija Republike Slovenije za plačilni promet,
                  nadziranje in informiranje ter Ministrstvo za notranje zadeve pokaže, da je
                  Državno tožilstvo Republike Slovenije v letu 1994 vložilo le eno obtožbo in
                  zavrglo 2 podani ovadbi. V poročilu, ki je bilo poslano v Državni zbor 13.6.1995,
                  torej po oddaji sinteznega poročila Vlade Republike Slovenije o lastninskem
                  preoblikovanju, je razvidno, da je državno tožilstvo v času od 1.1.1990 do
                  31.1.1995 vložilo 27 obtožb in zavrglo 15 podanih ovadb. Ostala aktivnost
                  državnega tožilstva Republike Slovenije v obdobju od leta 1990 do 1995, vsebuje 82
                  zahtevkov za preiskave. Vse preostale ovadbe so nerešene oziroma so v fazi
                  dopolnitve pri Agenciji za plačilni promet, nadziranje in informiranje oziroma pri
                  Ministrstvu za notranje zadeve.</p>
               <p>Vlada Republike Slovenije je med prizadevanji za učinkovitejše odkrivanje in
                  odpravljanje oškodovanj družbene lastnine, upoštevala predloge sprememb predpisov.
                  Sprejela je predlog Agencije Republike Slovenije za plačilni promet, nadziranje in
                  informiranje v zvezi s problematiko revidernaja izkazov, ki se nanašajo na
                  poslovne odnose s tujino. Državnemu zboru je predlagala spremembo zakona o
                  deviznem poslovanju, ki jo je Državni zbor sprejel. Poleg tega je s spremembami in
                  dopolnitvami zakona o zunanjem revizijskem poslovanju, ki ga je Državni zbor
                  sprejel 4.2.1994, Vlada revizijskemu organu dala možnost, da v postopkih
                  revidiranja lastninskega preoblikovanja podjetja zahteva evidentiranje letnih
                  računovodskih izkazov povezanih družb v tujini oziroma medsebojnega poslovanja
                  domače in povezane družbe. Vlada je podprla tudi predlog zakona o spremembah in
                  dopolnitvah zakona o zunanjem trgovinskem poslovanju. Sprejela je uredbo o
                  dostavljanju podatkov o zunanjem trgovinskem in deviznem poslovanju za leto 1993
                  davčnemu organu in deviznemu inšpektoratu za potrebe davčnega in deviznega
                  nadziranja. Z uredbo je Banko Slovenije zavezala, da Agenciji Republike Slovenije
                  za plačilni promet, nadziranje in informiranje zagotovi navedene podatke.</p>
               <p>Z izdajo uredbe o spremembah in dopolnitvah uredbe o pripravi programa
                  preoblikovanja in o izvedbi posameznih načinov lastninskega preoblikovanja je
                  Vlada tudi izrecno predpisala, da Agencija Republike Slovenije za
                  prestrukturiranje in privatizacijo ne more izdati podjetju tako imenovanega
                  drugega soglasja pred dokončnostjo celovitega revizijskega poročila, ki ga sestavi
                  Agencija Republike Slovenije za plačilni promet, nadziranje in informiranje po
                  opravljenem revizijskem pregledu pravnih oseb s sedežem v tujini, s katerim je
                  podjetje kapitalsko povezano. Ob tem moramo opozoriti, da se podjetja zaradi
                  dejstva, da jim v primeru, da ne izvršijo sklepa o pridružitvi revidiranega
                  poročila o poslovanju povezanega podjetja v tujini, grozi le kazen zaradi
                  gospodarskega prestopka. Odločajo tudi za neizvršitev navedenega sklepa. V takšnem
                  primeru Agencija za plačilni promet ne more izdati dokončnega revizijskega
                  poročila. Podjetju zato ne začnejo teči roki za izvedbo lastninskega
                  preoblikovanja in z zadnjimi spremembami postane podjetje last sklada RS za razvoj
                  oziroma Države Republike Slovenije.</p>
               <p>Prav zaradi razrešitve opisanega začaranega kroga je Vlada Republike Slovenije
                  tudi s sistemskimi rešitvami predlagala ureditev problema neizvrševanja nalogov
                  Agencije Republike Slovenije za plačilni promet, in sicer tako, da se v navedenih
                  primerih dajo Agenciji Republike Slovenije za prestrukturiranje in privatizacijo
                  posebna pooblastila glede izvedbe lastninskega preoblikovanja navedenih podjetij
                  in pravilne ugotovitve višine družbenega kapitala, zlasti v povezani s podjetji v
                  tujini. Predloga Agencije za plačilni promet, nadziranje in informiranje za
                  zagotovitev sodnega varstva za izdane odločbe po opravljenem revizijskem postopku
                  v računsko pravnem sporu pred Vrhovnim sodiščem in ne v pravdnem postopku, kot to
                  določa zakon o lastninskem preoblikovanju podjetij, Vlada ni sprejela. Menila je,
                  da odločba revizijskega organa posega tudi v premoženjsko pravne odnose.</p>
               <p>Enakega mnenja je bilo tudi Ustavno sodišče Republike Slovenije, ki je z odločbo
                  št. 133/93-56, z dne 31.3.1994, odločilo, da določba 48.b člena ni v neskladju z
                  Ustavo Republike Slovenije.</p>
               <p>Gospe in gospodje! Primerjalno pravno gledano je na podlagi podatkov mogoče
                  ugotoviti, da je pri privatizacijskem postopku v Sloveniji zagotovljena večja mera
                  splošne transparentnosti o postopkov in načelne pravne varnosti, kot pri vseh
                  ostalih primerjalnih državah tega pregleda. Vlada Republike Slovenije je po
                  sprejetju zakona o lastninskem preoblikovanju podjetij napravila 57 zakonskih in
                  podzakonskih aktov, med katerimi se jih 13 nanaša samo na ukrepe za učinkovitost
                  ugotavljanja oškodovanj družbene lastnine in za zagotovitev pravilnega izkazovanja
                  družbenega kapitala. Zato lahko ugotovimo, da je do večjega ali do velikega
                  števila ugotovljenih oškodovanj prišlo predvsem zaradi sistemske neurejenosti pred
                  sprejetjem zakona o lastninskem preoblikovanju podjetij, ter zaradi preblagega
                  sankcioniranja dejanj, ki so ta oškodovanja povzročila.</p>
               <p>Predlogi nekaterih rešitev, ki bodo proces lastninjenja slovenskih podjetij
                  zaokrožili v celovit in učinkovit sistem, se,</p>
               <p>spoštovane poslanke in poslanci, že nahajajo v vašem gradivu za to sejo.
                  Pooblastila, dana Agenciji za plačilni promet, nadziranje in informiranje, ki
                  presegajo okvire rednega inšpekcijskega pregleda, imajo namen zagotoviti pravilno
                  izkazovanje družbenega kapitala, ki je predmet privatizacije. Ker vrednost
                  družbenega kapitala ugotavljamo po stanju na dan 1.1.1993, morebitno oškodovanje
                  družbenega kapitala po tem datumu ne more vplivati na vrednost družbenega
                  kapitala, ki je predmet lastninskega preoblikovanja.Vlada bo predlagala sistemske
                  rešitve, ki bodo zagotovile varstvo bodočih delničarjev v primerih oškodovanja
                  družbenega kapitala v času od 1.1.1993 do vpisa preoblikovanja v sodni register,
                  vključno z možnostjo prenosa družbenega kapitala na Sklad Republike Slovenije za
                  razvoj oziroma z možnostjo izvedbe revizijskih pregledov poslovanja navedenih
                  podjetij pred pridobitvijo soglasja za vpis lastninskega preoblikovanja v sodni
                  register. Vlada s sistemskimi rešitvami predlaga tudi izvajanje nadzora nad
                  zakonitostjo postopkov privatizacije pravnih oseb v lasti Sklada Republike
                  Slovenije za razvoj. Sklad je v tem smislu 20. junija že sprejel sklep, da sklad
                  ne osporava Agenciji za plačilni promet, nadziranje in informiranje izvajanja
                  nadzora in inšpekcijo materialno-finančna nadzora v podjetjih, ki so v lasti
                  sklada. Pravkar so v pripravi predlogi ukrepov v zvezi z nadzorom poslovanja
                  podjetij, ki so v lasti Sklada Republike Slovenije za razvoj.</p>
               <p>Položaj, ki sem ga predstavil, je torej kratek oris našega dela pri zagotavljanju
                  uspešne transformacije družbene lastnine. O dosedanjem poteku lastninskega
                  preoblikovanja podjetij lahko razmišljamo različno, vendar se dejstvom ne moremo
                  izogniti. Osebno sem prepričan, da dejstva govorijo v prid pozitivne ocene
                  opravljenega dela. To konec koncev potrjujejo pozitivne ocene, ki smo jih prejeli
                  iz tujine ter rezultati primerjalnih analiz položaja v državah centralne in
                  vzhodne Evrope. Slovenija ima tako po EIU indeksu, kar lahko vidimo tudi v
                  preglednici številka 3, med vsemi gospodarstvi v tranziciji najboljše srednjeročne
                  perspektive. Omenjeni indeks je bil oblikovan na podlagi desetih različnih
                  kazalcev, ki odražajo stanje sprememb v neki državi in govorijo o njenih
                  perspektivah za prihodnost. Ekonomska raziskava instituta GP Morgan Slovenijo
                  skupaj s Češko, Poljsko in Madžarsko postavlja na čelo držav centralne in vzhodne
                  Evrope. Raziskava omenja posledice razpada jugoslovanskega tržišča in poudarja
                  številne dosežke, visok standard, plače in visok prihodek na prebivalca, odprto
                  ekonomijo z dinamičnim uvozom in izvozom, trdno fiskalno kontrolo, neodvisno
                  monetarno politiko in oblast ter stabilno politično klimo. Podobno oceno razmerij
                  je o Sloveniji dala tudi letošnja misija Mednarodnega monetarnega sklada, ki je v
                  svojem poročilu omenil rast družbenega prihodka in znižanje inflacije, ki se bo
                  prvič v zgodovini Slovenija pojavila, po vsej verjetnosti v velikosti enomestne
                  številke.</p>
               <p>Spoštovane poslanke, spoštovani poslanci! Pred vami je vrsta ukrepov, ki bodo
                  pristojnim organom in agencijam določili dodatne dolžnosti in pristojnosti. V njih
                  smo vključili mehanizme, ki bodo odpravili težave, nekatere sem omenil v svojem
                  poročilu, s katerimi se soočamo pri obvladovanju projekta, ki bo pomembno vplival
                  na podobo Slovenije v prihodnosti. Zato poslancem v imenu Vlade predlagam
                  naslednje sklepe v razpravo in odločanje:</p>
               <p>Prvič, da se nemudoma pospeši izvajanje zakona o lastninskem preoblikovanju
                  podjetij, še zlasti v primerih, kadar je razlog za njegovo počasno izvajanje v
                  zamudnih administrativno-tehničnih opravilih ali namernem zavlačevanju izvajanja
                  privatizacije. Nosilec bi bila kar Vlada Republike Slovenije. Dalje, Agencija za
                  prestrukturiranje in privatizacijo naj pripravi program pospešitve in možne
                  poenostavitve odobravanja programa lastninjenja in programov prevzemanja aktivne
                  vloge v procesu lastninskega preoblikovanja podjetij v skladu z zakonom o
                  lastninskem preoblikovanju podjetij. Rok je lahko takoj od danes dalje.</p>
               <p>Dalje, Ministrstvo za pravosodje in služba Vlade Republike Slovenije za zakonodajo
                  preučita možne sistemske rešitve za pospešitev dela tožilstev, predvsem pri
                  spremljanju in ukrepanju v zvezi s kaznivimi dejanji pri privatizaciji podjetij.
                  Predlagamo rok september 1995.</p>
               <p>Dalje, Ministrstvo za ekonomske odnose in razvoj pripravi predlog sprememb zakona
                  o privatizaciji pravnih oseb v lasti Sklada Republike Slovenije za razvoj in
                  obveznosti Agencije za prestrukturiranje in privatizacijo, v katerem bodo
                  predvidene sistemske rešitve, ki bodo zagotovile učinkovito izvajanje nadzora nad
                  kapitalskimi naložbami domačih podjetij v tujini in ustrezno sankcioniranje
                  oškodovanj družbenega kapitala po 31.12.1992. Ta predlog ste, spoštovani, že
                  sprejeli.</p>
               <p>Ministrstvo za finance naj najkasneje do začetka meseca oktobra 1995 pripravi
                  zakon o privatizaciji bank, ki so trenutno v lasti države oziroma Agencije za
                  sanacijo bank.</p>
               <p>Ministrstvo za okolje in prostor naj najkasneje do začetka oktobra 1995 pripravi
                  zakon, ki bo natančno opredelil učinkovit nadzor nad dolgoročnimi rezervacijami za
                  ekološka bremena v podjetjih, kakor tudi posledice in način sankcioniranja ob
                  nerealizaciji teh.</p>
               <p>Spoštovane poslanke in in poslanci, danes smo se zbrali zato, da bi ocenili in
                  analizirali dosedanji potek lastninske preobrazbe slovenskega gospodarstva. Da gre
                  za izjemno pomemben projekt, govori že podatek, da so ga pripravljale oziroma
                  izvedbeno vodile vse do sedaj demokratično izvoljene slovenske vlade. Iz poročil
                  posameznih institucij in njenih predstavnikov boste razbrali uspehe in spoznali
                  tudi pomanjkljivosti. Današnja seja je zato priložnost, da jih odpravimo. Za vašo
                  pozornost se vam zahvaljujem in vam želim uspešno delo.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Najprej je dve informaciji in eno poročilo zboru predložila Agencija Republike
                  Slovenije za plačilni promet, nadziranje in informiranje, in sprašujem, če jih
                  želi dodatno pojasniti?. Hkrati bi pa vse prosil, če se bodo zboru tudi
                  predstavili. Želite pojasniti? Izvolite.</p>
            </sp>
            <sp who="SDZ1:LogarRomana">
               <speaker>ROMANA LOGAR:</speaker>
               <p>Spoštovani zbor! Čeprav nas je včeraj gospa sekretarka Državnega zbora Jožica
                  Velišček opozorila, da ni potrebno, da predstavniki institucij podajamo poročila,
                  ki zadevajo temo te seje, sem se vendarle odločila, da vam vzamem nekaj časa
                  predvsem zato, ker se je tudi predstavnik Vlade, minister Deželak, odločil, da
                  poda naše poročilo. Mislim, da bi bili bolj racionalni, če bi vsakemu pustili, da
                  poda svoje poročilo. Skušala bom biti zelo kratka in opozoriti na nekatere zadeve,
                  na katere opozarjamo že dolgo, ne zato, da bi pričakovala, da se bo kaj
                  spremenilo. Zato, da bi morda bilo zapisano med dokumenti tega Državnega zbora, da
                  institucija, ki jo vodim, ni mogla storiti vsega, kar bi lahko na področju
                  revidiranja lastninskega preoblikovanja, da je storila tisto, za kar je imela
                  pooblastila. Rada bi rekla še to, da ko oblikujemo naš tržni ekonomski sistem,
                  često slišimo, tako od predstavnikov izvršne zakonodajne oblasti o vzorih v
                  razvitih zahodnih državah. Nisem imela priložnosti še slišati, da bi se kdo izmed
                  njih vprašal ali povedal, kakšen pa je nadzor privatizacije v teh razvitih
                  zahodnih državah. Jaz vam tega ne bom razlagala, rada pa bi rekla, da povsod v
                  zahodnih razvitih državah opravljajo nadzor nad privatizacijo, pa čeprav je ta
                  posamična, prava privatizacija, da nadzor opravljajo tudi v nekdanjih
                  socialističnih državah, kjer se opravlja množična privatizacija, da pa imajo tam
                  objektivno manj možnosti za učinkovit razvoj. Težko je primerjati 37 milijonsko
                  Poljsko z našo majhno Slovenijo. Pri nas bi lahko mnogo več storili. Toda s temi
                  zgledi, vsaj po mojem mnenju, ne prednjačimo. Predvsem pa smo se tega vprašanja
                  zavedli prepozno.</p>
               <p>Naša institucija je opozarjala na probleme lastninjenja neuspešno vse do sprejema
                  slovenske zakonodaje. Takratna vlada na naše pobude ni odgovarjala. Zato smo ob
                  sprejemanju lastninske zakonodaje, slovenske zakonodaje že ugotavljali množične
                  modele oškodovanja družbene lastnine in prav zaradi tega, ker smo ugotavljali
                  množične modele, nismo pa imeli učinkovitih sredstev, da bi jih odpravljali, smo
                  se še nekaj mesecev po sprejemu zakona o lastninskem preoblikovanju vse tja do
                  junija 1993 borili za že znana sprejeta merila, ki nam omogočajo vsaj nekoliko
                  učinkovito delo na tem področju. Omogočajo enotno odpravljanje oškodovanj, ki pa
                  so bila oškodovanja družbene lastnine že po prej veljavnih predpisih. Naša
                  institucija je dejansko začela s postopki revidiranja lastninskega preoblikovanja
                  šele v drugi polovici leta 1993. Na podlagi določb zakona o lastninske
                  preoblikovanju je izdala 959 sklepov za uvedbo postopka revizije, ki zadržijo
                  nadaljnjo revizijo po slovenskih predpisih, 92 podjetjem pa je izdala sklepe za
                  izvedbo revizije lastninjenja za obdobje do konca leta 1992, ki pa ne zadržijo
                  lastninjenja po slovenski zakonodaji in nimajo, kot pravi vladno sintezno
                  poročilo, suspenzivnega značaja. Sklepe so izdale na podlagi zahtevkov in pobud
                  različne institucije, koliko kdo, tu slišimo že nekaj časa različne netočne
                  informacije, če bo koga zanimalo, lahko z njimi postrežemo. Kot ste slišali že v
                  poročilih, in lahko tudi seveda prebrali, ministra Deželaka, smo do srede maja
                  uspeli začeti z revidiranjem v 758 podjetjih, to je v 72 od vseh podjetij, do
                  15.6, ker smo danes že v tem času oziroma že prešli, smo začeli revizijo v 814
                  podjetjih. V 706 podjetjih od teh so revizijska poročila že tudi oddana do 15.5.,
                  to je do obdobja, v katerem vsi poročamo, pa je bilo izdanih 666 revizijskih
                  poročil. Kot ste lahko slišali, je pri 63% teh podjetij bilo ugotovljeno tisto
                  oškodovanje, ki smo ga lahko izmerili na osnovi enotnih meril iz 48.a člena.
                  Oškodovanja so bila ugotovljena pri 436 podjetjih od 666 v skupni višini 51
                  milijonov takratnih, torej tolarjev konec leta 1992, ali v višini 840 milijonov
                  nemških mark. Slišali ste tudi, da je do srede maja v celoti 300 podjetij opravilo
                  prostovoljno uskladitev, da je 32 podjetij opravilo le delno uskladitev, da je
                  skupni znesek prostovoljno opravljenih uskladitev 523 milijonov nemških mark ali
                  62% vseh do sedaj ugotovljenih, z naše strani dokazanih oškodovanj. Izdali pa smo
                  109 odločb za uskladitev vrednosti okrog 15,3 milijarde ali 250 milijonov nemških
                  mark ali 30% vsega oškodovanja. Odločbe smo izdali vsem tistim podjetjem, ki
                  ugotovljenih oškodovanj sama niso želela odpraviti. Na ta način smo v podjetjih,
                  ki so bila pregledana, družbeni kapital povečali za 5%, tudi to ste slišali, ali
                  drugače povedano, kapital z znanim lastnikom smo zmanjšali za 20%, ali še drugače,
                  naši inšpektorji so, v narekovanju povedano, delničarje prikrajšali za 430
                  milijonov mark ali deležev oziroma delnic nominalne vrednosti.</p>
               <p>Želim poudariti v nasprotju s tistimi, ki so podajali vladno poročilo oziroma o
                  vladnem sinteznem poročilu, naše poročilo, da to, da so podjetja sama prostovoljno
                  odpravila oškodovanja, ne pomeni, da oškodovanj ni bilo. To le pomeni, da so
                  tisti, ki so si nedovoljeno nekaj nameravali vzeti ali vzeli, to tudi nazaj
                  prostovoljno dali. Seveda pa vseh oškodovanj ni mogoče enako obravnavati. Velik
                  delež oškodovanj je mogoče odpraviti s popravki deležev, povečanjem družbenega
                  kapitala, zmanjšanjem deležev privatnih deležev, s spremembami vknjižb. Je pa pri
                  169 podjetjih bilo ugotovljeno, da so oškodovanja bila storjena tudi tako, da je
                  prišlo do odlivov sredstev iz podjetja v višini 111 milijonov nemških mark ali 13%
                  vsega oškodovanja. V teh primerih inšpektorji sicer s knjigovodskimi popravki
                  zagotovijo povečanje družbenega kapitala, ki bo predmet razdelitve oziroma
                  lastninjenja, ne morejo pa vplivati, kar nekateri pričakujejo, na izterjavo
                  terjatev. Nobenega zagotovila v zdajšnji pravni ureditvi ni, da bodo ta sredstva
                  prišla nazaj v podjetje, da jih bo mogoče izterjati, to bo naloga bodočih
                  lastnikov, med njimi bodo v večini primerov pa žal tisti, ki so ta oškodovanja
                  povzročili. Samo v zakonu o davku na dobiček nam je uspelo vnesti določbo, da
                  neizterjanih terjatev ne bo mogoče odpisati v breme odhodkov, ki zmanjšujejo
                  osnovo za davek na dobiček. To pa je tudi vse. Te terjatve pa bodo ob sedanji
                  pravni ureditvi lahko odpisane v breme poslovnega izida po izvedenem lastninjenju,
                  kar pomeni, da bo dobiček oziroma udeležba na dobičku vseh novih lastnikov toliko
                  manjša, če seveda vsi ostali lastniki, mislim na sklade investicijske družbe ne
                  bodo na to pozorni oziroma bodo to dopustili. Ugotovitve pri opravljenih revizijah
                  so prezentne iz naših poročil. Tudi delež ugotovitev, ki imajo absolutno in pa
                  tudi relativno največjo udeležbo. O tem ste tudi že slišali, želela bi pa
                  opozoriti, da se z oceno tovrstnih oškodovanj, ki je v sinteznem poročilu in jo je
                  ponovil tudi minister Deželak, ni mogoče strinjati. Na strani 108 sinteznega
                  poročila Vlada navaja oziroma pripravljalci vladnega poročila, da je vzroka za
                  višino ugotovljenega oškodovanja<gap n="..."/></p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospa Logarjeva, po navodilu te komisije, ki je priporočila za sejo, bi v tem delu
                  nastopa ne smeli polemizirati z drugimi, ampak predvsem predstaviti svoj del
                  poročil in za to bo čas v razpravi. Prosil bi vas, če se tega priporočila
                  komisije, ki jo vodi gospod Rejc, držite.</p>
            </sp>
            <sp who="SDZ1:LogarRomana">
               <speaker>ROMANA LOGAR:</speaker>
               <p>Hvala za opozorilo. Tega opozorila in teh navodil prej nihče ni dobil, bom pa
                  stvari drugače povedala. Vsa ta oškodovanja, ki jih ugotavljamo, niso oškodovanja,
                  ki bi bila opredeljena z 48.a členom zakona o lastninskem preoblikovanju podjetij.
                  To je odločilo, jasno potrdilo v svoji odločbi tudi Ustavno sodišče. Ta ustavna
                  odločba je citirana, vendar ne v tem delu. Ne bi tega ponavljali, toda zato ker je
                  to zapisano drugače, kot je pravilno in drugače kot je zapisano v ustavni odločbi,
                  je treba povedati, da vse te nepravilnosti, ki se odpravljajo, ki so navedene, da
                  so bile nepravilnosti že po prejšnjih določilih zakona o obligacijskih razmerjih,
                  da so splošna načela civilnega prava in zakona o obligacijskih razmerjih
                  zavezovala subjekte, ki so upravljali z družbenimi sredstvi, da delujejo v korist
                  družbene skupnosti, da s svojim ravnanjem in opustitvami ne povzročajo škode
                  drugim, da so pri sklepanju obligacijskih razmerij spoštovali načela vestnosti in
                  poštenja, da niso zlorabljali pravic, da niso izkoriščali monopolnega položaja, da
                  so ravnali s skrbnostjo dobrega gospodarja. V 5. členu ZOR je izrecno določeno, da
                  morajo družbenopravne osebe pri sklepanju obligacijskih razmerij družbenoekonomsko
                  smotrno uporabljati družbena sredstva, s katerimi razpolagajo, ohranjati njihovo
                  nezmanjšano vrednost ter skrbeti za izboljševanje in razširjenje materialne osnove
                  dela. Zato 48.a člen le operacionalizira navedena načela in ni v nasprotju z
                  ustavo, kot tudi izrecno poudarja Ustavno sodišče. Ustavno sodišče še poudarja, da
                  pravice tretjih, ki so jih pridobili na račun oškodovanja družbene lastnine, niso
                  zakonito pridobljene v smislu 155. člena ustave, ki sicer prepoveduje povratno
                  veljavo pravnih aktov, razen, če tako določa zakon in če to zahteva javna korist
                  in če se s tem ne posega v pridobljene pravice, tudi če bi z 48.a členom nekaj
                  urejali za nazaj, kar bi bilo v javno korist in bi bile pravice tretjih
                  pridobljene na nedovoljen način, to ne bi pomenilo spreminjanja zakonodaje za
                  nazaj. Naj to le pojasnim na enem primeru, če mi več ni dovoljeno, ki je najbolj
                  pogosto izpostavljen in ima tudi relativno največji delež. 23% ugotovljenih
                  oškodovanj po 48.a členu se nanaša na neupravičene odpise terjatev. Te odpise niso
                  zahtevali računovodski predpisi. Ni mogoče opravičevati dejanj, ki jih je bilo
                  najlažje, najenostavneje storiti z določbami zakona o računovodstvu. Zakon o
                  računovodstvu pravi in je določal, da je potrebno odpisati tisto terjatev, ki po
                  dogovorjenem roku 60 dni ni vnovčena. S tem pa zakon ni rekel, da take terjatve ni
                  potrebno izterjati, da ni treba ničesar podvzeti, da ni treba dogovoriti
                  drugačnega roka, če želim biti bolje razumljena. Naša devizna zakonodaja
                  dovoljuje, da sklepamo s kupci, dobavitelji v tujini oziroma s kupci rok plačila
                  tja do enega leta. Šele po enem letu je potrebno prijaviti Banki Slovenije
                  kreditni odnos. Če se je na primer naše podjetje dogovorilo za 5 mesečni plačilni
                  rok in tudi po 6 mesecih od preteka tega roka terjatev ni bila plačana in podjetje
                  ni ničesar storilo za vnovčitev take terjatve, v tem primeru se je štelo za
                  oškodovanje družbenega kapitala. Taka podjetja so pa največkrat raje odšla v
                  banko, tam najemala kredite, ker so imela doma obveznosti in nemalo takih kreditov
                  je danes v javnem dolgu, ki ga plačujemo vsi.</p>
               <p>O drugih vrstah oškodovanj, o različnem pojmovanju njihove vsebine bom oddala
                  pripombe in bi zato ta del nameravane ustne informacije preskočila. Omenila sem
                  že, da vsako podjetje, torej, da je nekaj podjetij tistih, ki ne žele samostojno
                  odpraviti ugotovljenih oškodovanj, doslej je bilo vloženih na sodiščih 42 tožb
                  zoper revizijske odločbe. 21 v Ljubljani, v Mariboru 3, v Celju 4, v Ptuju 2, v
                  Murski Soboti 1, v Novem mestu 3, v Kranju 1, v Kopru 3, v Novi Gorici 4. Povsod
                  so se začele obravnave, razen na enem sodišču. Želim pa poudariti, da se podjetja
                  in delničarji v teh tožbah še vedno sklicujejo na to, da so bili pravni posli in
                  druga ravnanja dopustna po takrat veljavnih predpisih, ali pa, da revizija sploh
                  ni bila dopustna, ker so se medtem že olastninili. Zoper olastninjena podjetja pa
                  po njihovem mnenju revizija naj ne bi bila dopustna. Torej, pritožujejo se na
                  zadeve, o katerih je v svoji interpretacijski odločbi tudi odločilo Ustavno
                  sodišče. Doslej so od teh 42 vloženih tožb 3 sodni postopki pravnomočno rešeni,
                  vendar še niso končani, ker so bila zoper te odločbe vložena izredna pravna
                  sredstva pred Vrhovnim sodiščem, sodna praksa pa v zadnjih mesecih vse bolj
                  upošteva ugotovitve revizijskih postopkov. Postopki pa so dolgi, zato ker gre za
                  uveljavitev pravnih in ne upravnih postopkov, ki bi bili po našem mnenju zadostni.
                  Tudi o tem bomo med problemi, ki jih bomo pisno podali, poročali.</p>
               <p>Pri 180 podjetjih je naša institucija podala sum, da je prišlo do oškodovanj
                  družbene lastnine, ki pa jih morajo na osnovi podanih elementov dokazati oziroma
                  dokončati družbeni pravobranilci. Ti vam o tem tudi sami poročajo. Imajo dve poti,
                  da razveljavijo škodljive pogodbe, prenose dejavnosti, ustanavljanje by-pass
                  podjetij na sodiščih ali da sklepajo poravnave. Želim poudariti, da imajo zelo
                  velika pooblastila v primerjavi z nami, tako da tudi večina teh zadev rešujejo
                  skozi poravnave. Za ta oškodovanja, o katerih vam poročamo po 48.a členu zakona o
                  lastninskem preoblikovanju in 48. členu, pa seveda ne zajemajo tistih oškodovanj,
                  ki so se zgodila prek poslovanj naših podjetij v tujini, neposredna s tujimi kupci
                  ali dobavitelji ali posredno s poslovanjem prek podjetij v tujini, ki so jih iz
                  družbenim kapitalom ustanovila še slovenska podjetja slovenske družbene pravne
                  osebe. Mi prikazujemo le tista oškodovanja, ki so v skladu z revizijskimi načeli
                  in s standardi za nas dokazljiva. Oškodovanja družbenega kapitala, ki se dogajajo
                  za našo mejo, agencija sama ne more dokazati, ko v podjetjih ni popolne
                  dokumentacije ali sploh ne takrat, kadar gre za poslovanje hčerinskih podjetij v
                  tujini. To bi lahko storila le ob sodelovanju institucij, kot sta devizini
                  inšpektorat in morda tudi Banka Slovenije. Devizni inšpektorat vseskozi šteje
                  največ pet inšpektorjev, Banka Slovenije pa teh nalog ne najde med nalogami
                  nacionalne banke. Torej, želim poudariti. Ne prevzemamo nobene odgovornosti za vsa
                  tista oškodovanja, ki jih ni mogoče ugotoviti iz knjigovodskih dokumentov, vendar
                  pa nepopolni knjigovodski dokumenti dokazujejo, da terjatve in obveznosti do
                  tujine niso resnično in popolno izkazane. Zato samo še malo besed o teh
                  zadevah.</p>
               <p>Gre bolj za spomin za nazaj. SDK oziroma agencija je ob samem začetku izvajanja
                  revizijskih postopkov ugotovila, da domača podjetja, če že izkazujejo naložbe v
                  podjetja v tujini in jih imajo evidentirana v registru, ki ga vodi pristojno
                  ministrstvo, teh naložb ne povečujejo za dosežene dobičke v poslovanju teh
                  podjetij v tujini. Inšpektorji so hkrati ugotovili, da v Sloveniji nimamo
                  popolnega registra naložb naših podjetij v tujini in da je zato najprej potrebno
                  ugotoviti, kaj v tem registru je oziroma katere naložbe so v njem zajete, katere
                  niso in katere bi morale biti, izhajajoč iz najdenih knjigovodskih podatkov. Dolgo
                  je trajalo, da smo si kot državna nadzorna institucija pridobili pravico vpogleda
                  v ta register, ki po zakonu o zunanjetrgovinskem poslovanju, ki ga po zakonu o
                  novelah zakona o zunanjetrgovinskem poslovanju sedaj vodi Ministrstvo za finance.
                  Vlada je iz nam nerazumljivih razlogov ta register označila za poslovno skrivnost,
                  čeprav je po zakonu, našem zakonu o gospodarskih družbah, vsaka domača gospodarska
                  družba, ki ima povezana podjetja doma in v tujini, dolžna razkriti te podatke
                  javnosti, izdelati konsolidirane računovodske izkaze o poslovnem izidu in
                  finančno-premoženjskem položaju teh podjetij vsako leto. O vzpostavljanju tega
                  registra, vam še na današnji seji, vsaj včeraj je bilo tako z oznako <q>"poslovna
                  skrivnost"</q> poroča Ministrstvo za finance. Res zakaj?</p>
               <p>Naša institucija pa vam v tem poročilu brez oznake <q>"poslovna skrivnost"</q> poroča, da
                  je imelo 666 podjetij, katerim so bila že izdana revizijska poročila, kar 121
                  podjetij v tujini 419 kapitalskih naložb v tujih podjetjih. Od tega jih je le 271 vpisanih v register skladno z veljavnimi predpisi in tudi evidentiranih po
                  poslovnih knjigah. 75 podjetij v tujini je bilo evidentiranih samo v poslovnih
                  knjigah v domačih podjetjih, 65 podjetij se je priglasilo le v register pri
                  Ministrstvu za finance, osem pa je bilo najdenih takih, ki jih ni bilo v nobeni
                  evidenci.</p>
               <p>Ko je naša institucija v več primerih ugotovila, da podjetja ne izkazujejo
                  pravilne višine oziroma sploh ne izkazujejo finančnih naložb v hčerinskih
                  podjetjih v tujini, je Vladi predlagala dopolnitev zakona o zunanjetrgovinskem
                  poslovanju. Naš predlog je bil na pobudo poslancev potem tudi sprejet. Sprejet je
                  bil z novelo, dopolnitvijo zakona o zunanjetrgovinskem poslovanju. Po tej noveli,
                  po 31. členu zakona, je agencija oziroma SDK dobila pooblastila, da v postopku
                  revidiranja lastninskega preoblikovanja sama zahteva revidiranje letnih
                  računovodskih izkazov pomembnih povezanih družb domačih podjetij s tujino. Dobila
                  je neke vrste diskrecijsko pravico, ki jo zelo racionalno uporabljajo naši
                  inšpektorji. Agencija v sklepu določi rok za predložitev revizijskega poročila 100
                  dni, obveznost domačega podjetja, da za izbiro revizorja v tujini pridobi soglasje
                  naše institucije ter v pismu tujemu revizorju določi vsebino revizijske naloge
                  oziroma zaveže tujega revizorja, da poleg postopkov in preveritev, ki se običajno
                  izvedejo ob revidiranju, poštenosti in resničnosti računovodskih izkazov, razišče
                  tudi vse tiste podatke, ki se nanašajo na poslovanje s povezanimi podjetji doma in
                  hčerinskimi novimi podjetji v tujini in bi lahko vplivali na višino kapitala
                  podjetij ustanoviteljev. To nalogo smo začeli uresničevati šele po pridobitvi
                  podatkov iz obstoječega registra. Do 15. maja, kot ste lahko prebrali, je naša
                  institucija izdala 67 sklepov domačim podjetjem za revidiranje, 57 lastniško
                  povezanih podjetij v tujini. Do srede maja je le 20 podjetij predložilo revizijska
                  poročila za tuja podjetja, čeprav se je stodnevni rok za njihovo predložitev že
                  iztekel. Na podlagi prejetih revizijskih poročil, torej tistih izmed 22, smo
                  ugotovili oškodovanje družbene lastnine v treh podjetjih in na tej podlagi tudi
                  naložili ukrepe za odpravo oškodovanj. Želim pa povedati, da smo analizirali tudi
                  zakonodajo držav, v katerih so naša podjetja najpogostejša ter ugotovili, da nam
                  nobeno od domačih podjetij, ki doslej ni želelo izvršiti sklepa, ni odgovorilo na
                  zahteve, ki bi jih opravičevala tovrstna zakonodaja. Pri tem mislimo na države:
                  Avstrijo, Nemčijo, Švico. Agencija je doslej v primerih nepredložitve
                  revizijskega poročila vlagala le prijave za gospodarske prestopke, kot to
                  predvideva zakon o zunanjetrgovinskem poslovanju in izdajala delna revizijska
                  poročila, ki pa ne morejo biti podlaga za dokončno lastninjenje. Agencija pa s
                  pomočjo tudi drugih pravnih strokovnjakov ugotavlja in želi opozoriti na to, da
                  gre v teh številnih primerih, ko domača podjetja ne žele razkriti dejanske
                  velikosti naložb v tujini, za oblike kaznivih dejanj nedovoljene hrambe skladov v
                  tujini. Nedovoljeni skladi v tujini pa so po kazenskem zakoniku lahko kaznivo
                  dejanje za tistega, ki je takšen sklad ustvaril, kot tudi za tiste odgovorne
                  osebe, družbeno pravne osebe, ki ga še vedno vodijo, bodisi na tujem bančnem
                  računu ali kot vložek v tuji pravni osebi. Gre za kazniva dejanja, ki jih bo treba
                  proučiti, seveda pa se zavedamo, da tudi pristop k vlaganju prijav za sume
                  storjenih kaznivih dejanj ne bo omogočil vpogleda v kapital, ki je dejansko v
                  hčerinskih podjetjih v tujini ali na zasebnih računih. Tu se seveda srečamo z
                  vprašanjem pranja denarja, ki mu pravimo zamenjava lastništva nad kapitalom.
                  Vprašanje, kako zagotoviti revizijo povezanih podjetij v tujini, je prisotno v
                  naših informacijah že celo leto, vendar do sedaj ni prišlo na dnevni red ne vlade
                  ne komisije za spremljanje za nadzor lastninskega preoblikovanja podjetij. Vlada
                  nam sedaj v svojih poročilih rešitve tega problema obeta v teh dneh. Ne izražamo
                  pa sumov oškodovanj, ki nastajajo v tujini, samo na primerih, ko imajo naša
                  podjetja svoja podjetja v tujini. Sume, da prihaja do oškodovanj, izražamo tudi
                  povsod tam, kjer v domačih knjigovodstvih podjetja nimajo popolne dokumentacije o
                  poslovanju s kupci in dobavitelji v tujini, ko poslovni dogodki niso v celoti
                  dokumentirani, ko dokumentacije ni. Tam seveda drugega, kot izraziti suma,
                  revizijski organ ne more. Revizijski organ mora imeti za vsako svojo ugotovitev
                  dokaz. Toda iskali smo že na samem začetku rešitve, ki so vam poznane. Najprej smo
                  se obrnili na Banko Slovenije, da nam omogoči pridobiti istovrstne podatke, kot
                  jih morajo imeti podjetja v svojih knjigovodstvih in jih je zbirala Banka
                  Slovenije, tako kot v bivšem sistemu, še do konca leta 1992. Banka Slovenije nas
                  je najprej zavrnila z argumentom, da podatkov ne zbira več za namene nadzora,
                  temveč le za statistične namene. Želim poudariti, da vseskozi poznamo svojo stroko
                  in da vemo, da na osnovi statističnih podatkov ni mogoče dokazovati. Statistični
                  podatki, posebno, če ti niso vzorčni, ampak temeljijo na verodostojnih, morajo
                  temeljiti na verodostojnih knjigovodskih listinah, pa so dovolj dobro sodilo za
                  ukrepanje revizorja za iskanje poti, da bi prišel do resnice, ali so terjatve in
                  obveznosti pošteno in zakonito izkazane.</p>
               <p>Predlagali smo dopolnitve različnih aktov. Tudi v teh aktih in o njihovem sprejemu
                  je zapisano v zbirnem vladnem poročilu, toda ciljev z njimi nismo dosegli. Po prvi
                  ureditvi, ki jo je oblikovala še stroka, je v uredbi za izdelavo otvoritvenih
                  bilanc in v uredbi, ki nam omogoča naše revizijske postopke, bilo zapisano, da
                  sodeluje pri preverjanju terjatev in obveznosti do tujine tudi devizni
                  inšpektorat. Ko smo predlagali, da bi se v to nalogo vključila tudi banka, ker
                  devizni inšpektorat s svojimi petimi deviznimi inšpektorji tega res ne zmore, je
                  prišlo do takšnih sprememb predpisov, da je bil te obveznosti rešen tudi devizni
                  inšpektorat. Bila pa je imenovana vladna komisija, ki bi nam pomagala z
                  diskusijami, ko gre za ugotovljene sume, za nezmožnost potrditi pravilnost in
                  resničnost terjatev do tujine. Seveda smo v skladu z načeli revizijske stroke tako
                  pomoč zavrnili. Kasneje smo na svoje vztrajanje tudi dosegli spremembo zakona o
                  deviznem poslovanju, ki bi nam omogočil neposredno pridobivanje podatkov, istih
                  podatkov, ki gredo v Banko Slovenije od bank. Sprejeli ste ta zakon, vendar sta se
                  v njega prikradla dva člena, ki nam potem dejansko nista omogočila priti do teh
                  podatkov. Zopet smo vztrajali, da so nam dovolj dobri podatki Banke Slovenije, da
                  jih želimo le pridobiti. Vlada je to prošnjo uslišala in banko le zavezala, da nam
                  podatke da. Sredi oziroma avgusta lanskega leta je do izmenjave podatkov z banko
                  prišlo, prišlo najprej do nepopolnih, kasneje do popolnejših po vsebini glede na
                  naše zahteve in prav te primerjave so pokazale, da so bili v številnih primerih
                  sumi utemeljeni, da so razlike o plačilih v tujino in prilivih iz tujine
                  nepojasnjene. Toda zdaj bi potrebovali sodelovanje organov, da se take razlike
                  razčistijo. Če tega sodelovanja ni, če za to nekateri menijo, da niso pristojni,
                  seveda potem ni mogoče priti do dokončnih ugotovitev in pri tem seveda tudi
                  ostajamo.</p>
               <p>V teh naših pripombah, ki sem jih bežno oziroma najpomembnejše doslej podala, pa
                  opozarjamo tudi na najpomembnejše probleme, s katerimi se srečujemo že več kot
                  leto, že leto in pol in jih naj bi tudi s spremembami nekaterih zakonov skušali po
                  ugotovitvah Vlade reševati zdaj za primere, ki še niso dokončani.</p>
               <p>Želim pa na tem mestu opozoriti, da kljub opozorilu predsednika, da se ne moremo
                  strinjati z ugotovitvami Vlade, da v Skladu za razvoj doslej po predpisih nismo
                  bili pristojni izvajati revizije, oziroma da nismo bili pristojni izvajati
                  revidiranja v podjetjih lastninskega preoblikovanja, ki so s pogodbo prenesla svoj
                  družbeni kapital na ta sklad. Mi smo v letu 1994 ta revidiranja tudi opravljali.
                  Opravili smo jih v okrog 20 podjetij. Res je, da se je večina prav teh podjetij na
                  naše ugotovitve pritožila na sodišča. Ko so ugotovili, da sodišče ne pritrjuje
                  njihovim ugovorom, da nismo pristojni, da gre za poseganje v veljavno zakonodajo
                  za nazaj in tako naprej, smo kar naenkrat dobili sporočilo vodstva sklada, da
                  nismo pristojni revidirati ostalih podjetij, ker je kapital podjetij, ki je bil s
                  pogodbo prenesen na sklad, nominiran, torej ima znanega lastnika. Taka mnenja
                  sklada, ki jih podpira tudi Vlada kot lastnik sklada, Vlada se pojavlja kot
                  predstavnik skupščine sklada, tukaj tudi podpira, je zavrnila v svojih mnenjih
                  tudi obča seja Vrhovnega sodišča, zavrnilo jih je Višje sodišče. Zato želim samo
                  še, ob tem, kar smo zapisali, reči to, da nam ni za to, da bi lahko revidirali
                  podjetja, ki so svoj družbeni kapital prenesla sklad, da zato ni potrebno
                  spreminjati predpisov. Zakon o lastninskem preoblikovanju v določbah 48 do 51
                  določa, da je potrebno revizijo opraviti v kateremkoli podjetju, kjer je kdaj
                  koli bil družbeni kapital. To povem poenostavljeno, natančneje si boste lahko
                  prebrali. Če bi obveljalo stališče Sklada za razvoj, potem bi v bistvu
                  legalizirali oškodovanje družbene lastnine. Sklad namreč pravi, da je dovoljeno
                  revidirati nam le v podjetjih, ki še imajo družbeni kapital. Zato dajemo poslancem
                  v obravnavo avtentično razlago tega določila, da smemo nadaljevati z revidiranjem
                  podjetij v lasti sklada, ker menimo, da bi sprememba zakona povzročila oziroma
                  izničila še ugotovitve za tiste revizije, ki so že bile opravljene. Seveda pa
                  imamo to avtentično razlago že podprto s stališči pristojnih institucij.</p>
               <p>Naslednji problem, na katerega bi še želela tukaj opozoriti, je oškodovanje
                  družbene lastnine po 31.12.1992. Tudi na ta problem opozarjamo že od oktobra 1993.
                  leta. Vlada pravi, da ga bomo s spremembami zakonov zdaj rešili, vendar ne daje za
                  to za zdaj še predlogov. Mislim pa, da se je o tem pomembno pogovoriti, kaj, ko še
                  najdemo družbeni kapital v ulastninjenih podjetjih? Čigav bo, ali bo ta prenešen
                  na nek sklad in podobno, ker če ne bomo dorekli teh stvari, potem ta pooblastila
                  niso potrebna. Želim pa poudariti, da se ta oškodovanja nadaljujejo prav v tistih
                  podjetjih, kjer bodo oškodovanci tudi potem seveda prevladujoči delničarji.</p>
               <p>V našem gradivu govorimo tudi o reševanju sodnih sporov, ki v pravdnem postopku
                  potekajo počasi, to sicer ni zadeva, ki bi obremenjevala naše delo, seveda pa
                  podaljšuje postopke revidiranja. Omenila bi še samo naslednje, v zvezi s pomočjo
                  deviznega inšpektorata, ki pa je pooblaščen revidirati devizno poslovanje v vseh
                  podjetjih, medtem ko je po zakonu Banka Slovenija samo pooblaščena revidirati v
                  poslovnih bankah. Revizijska poročila, v katerih smo ugotovili, da je v podjetjih
                  nepopolna dokumentacija za preveritev pravilnosti izkazanih naložb in terjatev in
                  obveznosti do tujine, smo oddajali tudi v pristojno reševanje Ministrstvu za
                  finance in deviznemu inšpektoratu Slovenije. V tistih primerih revidiranja, ko je
                  agencija pridobila ustrezno knjigovodsko dokumentacijo o poslovanju s tujino že v
                  postopku samega revidiranja, je seveda ugotavljala tudi oškodovanja in nalagala
                  ukrepe. Vendar pa devizni inšpektorat v nekaj primerih, ko nam je dal s svojimi
                  zapisniki povratno informacijo, ni ugotovil novih dejstev in dokazov, na podlagi
                  katerih bi agencija lahko ugotovila oškodovanje in naložila ustrezne popravke.
                  Devizni inšpektorat je zgolj potrdil ugotovitve naše institucije, da podatki o
                  poslovanju s tujino niso usklajeni. Zato agencija kot revizijski organ tudi na
                  podlagi dobljenih zapisnikov deviznih inšpektorjev ni mogla potrditi resničnosti
                  in poštenosti izkazanih podatkov poslovanja v nekaj podjetjih; seveda jih poznamo.
                  Tudi sam devizni inšpektorat vam v svojem poročilu to sporoča, da njegove
                  ugotovitve ne vplivajo na višino ugotovljenega oškodovanja družbenega
                  kapitala.</p>
               <p>Ko že govorim o deviznem inšpektoratu, pa sem se spomnila še ene zadeve. Tudi
                  Agencija za prestrukturiranje in privatizacijo je dolžna preverjati naložbe v
                  podjetjih v tujini za tista podjetja, ki niso predmet revizijskih postopkov, in
                  sicer je dolžna naložiti podjetju pridobitev ustreznega revizijskega poročila,
                  kadar so te naložbe izkazane v višini 500.000 mark v naših bilancah. Želim
                  poudariti, da je takih podjetij zelo malo. V nasprotju s predpisi, ki so prej
                  veljali, ki veljajo danes, namreč podjetja svojih ustanovnih vlog glede na izide
                  poslovanj v tujini v bilancah ne povečujejo, tako je tudi agencija seveda
                  zavarovana pred to obligacijo, da zahteva revizijska poročila. Vendar nekaj takih
                  podjetij oziroma nekaj podjetij, kjer jim je agencija, tudi ne glede na to,
                  naročila pridobitev revizijskega poročila, toda rada bi opozorila, da vse res ni
                  revizijsko poročilo, in da ne smemo osmešiti revizijske stroke, da overitev, da je
                  nek davčni organ sprejel neko bilanco, ne pomeni, da je v tistem podjetju vse
                  lepo. Overitev niti davčnega organa niti ne pomeni, da je davek pravilno
                  obračunan, kaj šele, da bi ti davčni obračuni zajemali spremembe naložb in tako
                  naprej.</p>
               <p>Revizijsko poročilo tudi ni poročilo, ki ga izda neka nepooblaščena institucija.
                  Tako imamo primer pri agenciji, da naj bi rekli, da je bolj uspešna na tem
                  področju, kot mi. Imamo primer, ko navaja, da je od nekega našega domačega
                  podjetja za vsa podjetja v tujini pridobila revidirana poročila, ko pa je to
                  podjetje letos, ko je že olastninjeno, javnosti predstavilo svoje revizijsko
                  poročilo, ki ga je revidiral pooblaščeni gospodarski revizor, pa je ta dejal, da
                  ne more dati mnenja niti na letošnje poročilo prav zaradi tega, ker to podjetje
                  nima revidiranih zaključnih računov v povezanih številnih podjetjih v tujini. To
                  zadeva sicer, žal, obdobje sedaj olastninjenega tržnega gospodarstva.</p>
               <p>V vladnem poročilu je še nekaj zadev, nekaj mnenj<gap n="..."/></p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospa Logarjeva. Opozoril bi vas res, da je Vlada na zahtevo komisije podala
                  sintezno poročilo, vsi drugi pa so bili dolžni dati svoja poročila in v tem delu
                  predstavljate svoja poročila in bi prosil, da spoštujete pač red na seji Državnega
                  zbora. Ravno tako, da ne bo nesporazuma, obvezne razlage lahko sprejema samo
                  Državni zbor in nihče drug in prosil bi, da se res držite tega, za kar ste bili
                  sedaj pozvani k besedi, da pojasnite poročilo, medtem, ko za razprave in polemike
                  bo čas v razpravi.</p>
            </sp>
            <sp who="SDZ1:LogarRomana">
               <speaker>ROMANA LOGAR:</speaker>
               <p>Hvala lepa. Samo še ena kratka opomba. Torej, naša institucija je odgovorna samo
                  za tisto, kar lahko postori na domačih tleh brez potrebnega sodelovanja drugih
                  institucij. Za sedaj je bila pooblaščena revidirati tista lastninjenja, ki so se
                  zgodila ob oziroma po nekdanji jugoslovanski zakonodaji. Naša institucija ne
                  revidira lastninjenj, ki se izvajajo po slovenski zakonodaji. Revidiranje po
                  običajni, torej zakonodaji vseh držav je predmet revizije vseh vrhovnih
                  revizijskih institucij nedosledno torej, ampak na preskok. Vsi ki izvajajo
                  lastninjenje po slovenskih predpisih, bi vsaj morali vedeti za možnost, da lahko
                  to kdo preveri oziroma revidira. Res ima agencija ima pooblastila, da preveri
                  otvoritveno bilanco, da preveri prvo odobritev programa in tudi drugo, toda to so
                  preveritve, to niso revizije. Te odgovornosti za te postopke naša institucija še
                  ni prevzela. To je predmet sicer revidiranja drugje, v drugih državah, v drugih
                  vrhovnih državnih revizijskih institucij po izvajanju te naloge. Hvala lepa.</p>
               <p>Tukaj pa oddajam pripombe, nekatere pripombe, ki sem jih doslej nekaj podala in
                  sem se pregrešila in pa seveda tudi predlog za avtentično tolmačenje člena. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Obvezno razlago, kot rečeno, lahko poda samo zbor in tudi predlagatelji so
                  poslanci in Vlada, tako da boste morali zato pridobiti nekoga v dvorani, kar pa
                  predvidevam, da ne bo težko. Se zahvaljujem in pozivam družbeno pravobranilstvo,
                  če želi dodatno pojasniti to. Izvolite.</p>
            </sp>
            <sp who="SDZ1:KrncJanez">
               <speaker>JANEZ KRNC:</speaker>
               <p>Namestnik družbenega pravobranilca Republike Slovenije. Gospod predsednik, gospe
                  poslanke in poslanci! V predstavitvi našega zbirnega poročila, ki je bilo
                  objavljeno v Poročevalcu, bi želel komentirati samo nekatera najbistvenejša
                  vprašanja in jih mogoče ilustrirati z najnovejšo sodno prakso. Predstavitev našega
                  zbirnega poročila začenjam z obratnim vrstnim redom aktivnosti družbenih
                  pravobranilcev, in sicer z vprašanjem, ki je pogosto zapisano v medijih, češ, delo
                  družbenega pravobranilca je neuspešno, saj je v 16 revizijah, ko je izdana
                  pravnomočna sodba, sodišče le dvakrat razsodilo v korist družbenega pravobranilca,
                  14 krat pa v korist toženih strank, vendar gledano z vidika vseh revizij, pri
                  katerih je ugotovljeno oškodovanje po 48. členu in je bila tudi vložena tožba, je
                  takšnih primerov 145. Ta podatek ni odločilen, saj je končni razplet pred sodiščem
                  dočakala le vsaka deseta revizija. Poleg tega je po objavi obravnavanega poročila
                  Vrhovno sodišče Republike Slovenije v postopku revizije deloma razveljavilo sodbo
                  prve in druge stopnje v primeru 5 revizijskih poročil in vrnilo zadevo
                  prvostopenjskemu sodišču v ponovno sojenje. Razmerje dobljene, izgubljene tožbe se
                  bo zato skoraj zanesljivo spremenilo. Od zdajšnjih 2 proti 14, verjetno na 7 proti
                  9; in zakaj je Vrhovno sodišče le delno razveljavilo pravnomočne sodbe? Zato, ker
                  meni, da za sklepe organov o organiziranju by-pass podjetij za škodljive pogodbe o
                  poslovnih razmerjih med matičnim in by-pass podjetjem in za dejavnost by-passa ni
                  mogoče uveljavljati ničnosti, strinja pa se, da učinki, ki jih je na podlagi
                  takšnih dejanj pridobilo by-pass podjetje, pripadajo družbenemu kapitalu oziroma
                  matičnemu podjetju. Seveda bi bilo za dejavnost družbenega pravobranilca zelo
                  zaželeno, ko bi bila ob vseh nejasnih in protislovnih vprašanjih že oblikovana
                  ustrezna sodna praksa. Toda čas nastajanja takšne sodne prakse je za enkraten
                  proces lastninjenja preprosto predolg. V že omenjenem primeru revizije Vrhovnega
                  sodišča je postopek od izdaje revizijskega poročila do objave razsodbe Vrhovnega
                  sodišča trajal 18 mesecev, postopek pa seveda še zdaleč ni končan, zlasti, če se
                  bo do konca razrešil pred sodiščem. Prav iz tega razloga družbeni pravobranilci
                  menimo, da so naša prizadevanja, da bi podjetje v reviziji čimprej odpravilo vsa
                  ugotovljena oškodovanja, še kako na mestu. V vseh primerih, ko je šlo za
                  oškodovanje po 48. členu, smo podjetja takoj pozvali, naj odpravijo ugotovljena
                  oškodovanja. Posredovali smo tudi predloge in predlagali možne postopke za odpravo
                  očitanih oškodovanj. Čeprav ima pravna oseba na razpolago 30 dni za pripravo
                  pripomb na revizijsko poročilo, pa je bilo kar v 27% oziroma v vsakem četrtem
                  primeru oškodovanje odpravljeno že v 30 dneh. Vendar med temi primeri niso samo
                  lažja oškodovanja, saj je med njimi tudi 16 primerov revizij za skupno 26 by-pass
                  podjetij. Tudi v primeru, ko ob izteku 30 dnevnega roka, družbeni pravobranilec
                  vloži tožbo po drugem odstavku 50. člena, slika ni bistveno drugačna. Pri dobri
                  polovici takšnih revizij oziroma 51%, je bil spor razrešen s sklenitvijo sodne ali
                  izvensodne poravnave. Res pa je, da je bil doslej celotni postopek kar
                  dolgotrajen, saj je poprečno trajal dobrega pol leta. Vendar ti podatki veljajo za
                  leto 1993 in 1994, ko je bilo glede na zakonske roke časa, vsaj na videz še na
                  pretek. Letos pa je slika bistveno drugačna. Rok za avtonomno lastninjenje je
                  31.12. dokončno potekel in podjetja, ki so prejela revizijo v letošnjem letu
                  oziroma preostalih 300 podjetij, ki še čakajo na revizijo, zaenkrat nimajo
                  nobenega verodostojnega pojasnila o rokih.</p>
               <p>Ko družbeni pravobranilec ocenjuje utemeljenost domnev glede oškodovanja po 48.
                  členu, ima kot je že omenjeno, na voljo le 30-dnevni rok, to je tudi realni razlog
                  ali objektivni razlog, da je v vsakem 10 primeru po vloženi tožbi tožba, po
                  pridobitvi ustreznih verodostojnih listin in dokazil tudi umaknjena.</p>
               <p>Prav v zvezi z dosedanjo sodno prakso pa se zastavlja vrsta vprašanj. Vrhovno
                  sodišče je na primer v omenjeni reviziji sprejelo stališče, da je pojem
                  oškodovanja družbene lastnine treba razlagati širše v smislu prikrajšane družbene
                  lastnine, ki se na strani zasebne lastnine kaže kot njeno povečanje.</p>
               <p>Učinki iz by-pass podjetja prenešenih poslovnih funkcij, po mnenju Vrhovnega
                  sodišča pripadajo družbenemu kapitalu. Vendar pa sklepi o organiziranju by-pass
                  podjetij, njihov vpis v sodni register, sklepanje škodljivih pogodb niso nični,
                  ker so bili dopustni že pred sprejemanjem zakona o lastninskem preoblikovanju. Ob
                  takšni zakonski ureditvi se razumljivo sestavlja dvom, saj so bila v tem primeru
                  oziroma v primeru resnično divjega lastninjena, by-pass podjetja očitno in
                  nedvomno organizirana z motivom nedopustnega prikrajšanja družbene lastnine.</p>
               <p>In kako v praksi poteka odpravljanje oškodovanj v primeru by-pass podjetij?
                  Slednje je že ugotovljeno kar v vsakem tretjem primeru podjetij v reviziji, ko gre
                  za oškodovanje po 48. členu. Toda po obsegu oškodovanja ti primeri sežejo od ene
                  do druge skrajnosti, to je zgolj od potencialnih možnosti do pravih oblik divjega
                  lastninjenja.</p>
               <p>Družbeni pravobranilci smo prav zato za ocenjevanje oblikovali lastne kriterije.
                  Zapisani so v to zbirno poročilo. Obseg ugotovljenega oškodovanja je seveda tudi
                  kriterij za iskanje ustreznih načinov in oblik odpravljanja ugotovljenih
                  oškodovanj. V 24% takšnih primerov, ali v primeru 26 revizij, je bil za to
                  uporabljen inštitut pripojitve oziroma podružbene by-passa. S tem so bila
                  odpravljena vsa oškodovanja, tudi tista iz leta 1993/94, praktično vsa oškodovanja
                  do vpisa programa v sodni register. Za podatke o vrednostnih učinkih, takšnih
                  postopkov družbeni pravobranilci ne razpolagamo, saj je te podatke mogoče zbrati
                  iz otvoritvenih bilanc oziroma iz samih programov lastninskega preoblikovanja. V
                  preostalih primerih by-pass podjetij so uporabljene različne druge kombinacije,
                  kot so plačilo dobičkov, vzpostavitev terjatev oziroma obveznosti, izbris
                  dejavnosti, likvidacija by-passa in podobno. V teh primerih se zastavlja zlasti
                  vprašanje glede oškodovanj, ki so nastala v letu 1993, 1994 in 1995, ko družbeni
                  kapital še ni imel lastnikov in zato slednji niso mogli ustrezno odločati glede
                  razmerij z vzporednimi podjetji. Vpogled v dosedanje postopke družbenega
                  pravobranilca pokaže, da družbeni pravobranilci nismo zavlačevali postopkov, da
                  nismo zagovorniki pravdanja za vsako ceno. Nasprotno, iskali smo oblike in načine,
                  da se oškodovanje opravi hitro, brez zapletov, v povezavi s samimi programi
                  lastninskega preoblikovanja, če so seveda podjetja le sledila pobudam družbenega
                  pravobranilca. Spor pred sodiščem se zato odvije izključno le v primerih, ko
                  podjetje ni moglo ali ni hotelo pristati na sporazumno razrešitev spornih
                  oškodovanj. Slednje velja tudi za tista podjetja, pri katerih je v letu 1995
                  oziroma 1.1. družbeni kapital prešel v last in upravljanje Sklada Republike
                  Slovenije za razvoj.</p>
               <p>In kje družbeni pravobranilci vidimo potrebo po spremembah oziroma dopolnitvah
                  veljavnih zakonov? V prvi vrsti v primerni zakonski ureditvi tako imenovane
                  konkurenčne klavzule zakona o delovnih razmerjih, zlasti v povezavi z by-pass
                  podjetji, nadalje v prekulzivnih rokih, zapisanih v zakonu o obligacijskih
                  razmerjih in zakon v sodnem registru. Dovolj bi bila le določba, zapisana v zakonu
                  o lastninskem preoblikovanju, da na primer v primeru revizij za družbenega
                  pravobranilca omenjeni prekulzivni roki ne veljajo. Sprejeti je seveda potrebno
                  tudi jasno stališče glede rokov za odpravljeno avtonomno lastninjenje, 300 pravnih
                  oseb namreč še vedno čaka na revizijo in pravočasno je sprejet tudi ustrezni zakon
                  o družbenem pravobranilcu Republike Slovenije, saj sedanji po odločbi Ustavnega
                  sodišča Republike Slovenije oktobra leta 1995 preneha. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednje poročilo je podal Urad za gospodarsko kriminaliteto
                  Ljubljana pri Ministrstvu za notranje zadeve in sprašujem, če ga želijo dodatno
                  pojasniti? Izvolite, gospod minister.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala. Gospod predsednik, gospe in gospodje, poslanke in poslanci, da ne bo
                  pomote, gre za poročilo Ministrstva za notranje zadeve in ne za njegov regijski
                  oddelek in dovolite, da ga v kratkem predstavim. Odkrivanje in obravnavanje
                  nezakonitosti pri procesu lastninskega preoblikovanja predstavlja za Ministrstvo
                  za notranje zadeve obsežno in strokovno zelo zahtevno nalogo. Kriminalistična
                  služba Ministrstva za notranje zadeve že od vsega začetka intenzivno spremlja
                  lastninsko transformacijo, ocenjuje primere lastninjenja s kazenskopravnega vidika
                  ter ustrezno ukrepa, če ugotovi, da obstaja razlog za sum, da je bilo storjeno
                  kaznivo dejanje. Velja poudariti, da je raziskovanje nezakonitosti pri procesu
                  lastninskega preoblikovanja opredeljeno kot prioriteta dela kriminalistične službe
                  na nivoju Vlade Republike Slovenije in pri vodstvu Ministrstva za notranje zadeve.
                  Z delom na tem področju smo pričeli v začetku leta 1990, ko so se mnoga podjetja
                  pričela preoblikovati. Dokapitalizirala so se ali reorganizirala na podlagi
                  takratnega zveznega zakona in zakona o prometni in razpolaganju z družbenim
                  kapitalom. Vam in nam vsem je najbolj poznan pod imenom Markovi}ev zakon. V tistem
                  času smo ugotavljali, da do nezakonitosti pri lastninski transformaciji prihaja
                  tudi zaradi nedoročene in nejasne lastninske zakonodaje, kar so odgovorni v
                  družbenih podjetjih izrabljali za špekulativno izpeljavo lastninjenja in pri tem
                  računali na to, da jih zaradi pomanjkljivih predpisov ne bo mogoče preganjati. V
                  obdobju od leta 1990 do konca 1992, torej do sprejema lastninske zakonodaje, so
                  uprave za notranje zadeve podali javnim tožilstvom 58 kazenskih ovadb zaradi sumov
                  kaznivih dejanj, predvsem kaznivih dejanj zlorabe položaja ali pravic odgovorne
                  osebe. Po sprejemu lastninske zakonodaje so organi za notranje zadeve na podlagi
                  49. člena zakona v začetku leta 1993 službi družbenega knjigovodstva podali 105
                  zahtevkov za uvedbo revizijskega postopka, ki so se zlasti nanašali na podjetja,
                  pri katerih so uprave že podale kazenske ovadbe. Vzporedno s tem smo pospešili
                  raziskovanje kaznivih dejanj, storjenih pri lastninskem preoblikovanju. V obdobju
                  po sprejemu lastninske zakonodaje do junija 1995, torej skoraj do današnjega dne,
                  so uprave za notranje zadeve državnim tožilstvom podale še dodatnih 186 kazenskih
                  ovadb, s katerimi je bil ugotovljen sum oškodovanja družbenega premoženja v višini
                  5,9 milijarde tolarjev. V celotnem obdobju spremljanja lastninskega
                  preoblikovanja, to je od začetka 1990 do sredine današnjega leta, je torej bilo
                  podanih 244 kazenskih ovadb. Odgovorne osebe so bile najpogosteje ovadene zaradi
                  suma kaznivega dejanja zlorabe položaja ali pravic, sklepanja škodljivih pogodb,
                  zlorabe pooblastil ali ponareditve ali uničenja poslovne dokumentacije. Družbeno
                  premoženje je bilo največkrat oškodovano s prenosom poslovnih funkcij ali učinkov
                  na podjetje, ki je v delni ali popolni lasti zaposlenih ali njihovih družinskih
                  članov. Delovno in popularno se temu pri nas reče by-pass podjetja. Poleg tega smo
                  obravnavali tudi obrestovanje internih delnic po previsokih obrestnih merah,
                  obrestovanje kreditov, najetih pri novoustanovljenih podjetjih po previsokih
                  obrestnih merah; delitev dobička mešanega podjetja, z nesorazmerno strukturo
                  vloženega kapitala; brezplačni prenos družbenega kapitala; odkup delnic
                  brezobrestnim kreditiranjem ali izplačilom regresa in podobno.</p>
               <p>Ministrstvo za notranje zadeve je do junija 1995 prejelo 661 poročil SDK ali
                  sedanje Agencije za plačilni promet, nadziranje in informiranje o opravljeni
                  reviziji, kar je nekaj več kot polovica vseh načrtovanih revizij. Prejeta
                  revizijska poročila ministrstvo posreduje področnim upravam, kjer jih
                  kriminalisti, ki se posebej s to problematiko ukvarjajo, natančno proučijo in
                  ugotavljajo, ali obstaja razlog za utemeljen sum. Pri tem se pogosto pokaže
                  potreba po predhodnem posvetovanju s pristojnim državnim tožilstvom. V ministrstvu
                  se skušamo tudi primerno organizacijsko prilagoditi zelo zahtevni vsebini dela,
                  zato je bila leta 1993, jeseni, na nivoju Ministrstva za notranje zadeve
                  oblikovana posebna projektna skupina, ki je zadolžena izključno za lastninsko
                  preoblikovanje podjetij znotraj uprave kriminalistične službe. Na regionalnem
                  nivoju, v upravah za notranje zadeve, pa so bile z istim namenom ustanovljene
                  posebne skupine kriminalistov. V zvezi z obravnavanjem te problematike je potrebno
                  še posebej opozoriti, da se zaradi konstantnega povečevanja obsega dela, zlasti v
                  zadnjem času srečujemo s kadrovskimi in finančno-materialnimi problemi, ki nas
                  ovirajo. Ker pričakujemo, da bo agencija v prihodnosti še pospešila svoje delo, ne
                  nazadnje moramo skupaj opraviti še skoraj polovico revizijskih pregledov, obstaja
                  nevarnost, da bi ministrstvo pri svojem delu pričelo zaostajati. Zato si
                  intenzivno prizadevamo, da bi kadrovsko in finančno-materialno možnost, da
                  nastanejo težave, čimprej odpravili.</p>
               <p>Odkrivanje in dokazovanje kaznivih dejanj, storjenih pri lastninskem
                  preoblikovanju podjetij, je ena od ključnih usmeritev Ministrstva za notranje
                  zadeve oziroma kriminalistične službe tudi v letu 1995, zato bodo kriminalisti
                  tudi letos intenzivno nadaljevali to obsežno nalogo. Uprave za notranje zadeve so
                  v prvih petih mesecih letos podale 37 kazenskih ovadb, v katerih so ovadile skupno
                  48 osumljencev zaradi suma storitve 104 kaznivih dejanj. Največ zlorab položaja
                  ali pravic, zlorab pooblastil, sklenitve škodljivih pogodb. Skupna škoda v
                  letošnjih petih mesecih znaša približno 1,6 milijarde tolarjev. Ministrstvo za
                  notranje zadeve vodi tudi vladno komisijo oziroma delovno skupino za spremljanje
                  revizije lastninjenja podjetij. Ustanovljena je bila jeseni 1993 na 53. seji
                  Vlade. Poleg našega ministrstva so v delovni skupini še predstavniki Agencije za
                  plačilni promet, nadziranje in informiranje, Ministrstva za finance, deviznega
                  inšpektorata, Ministrstva za ekonomske odnose in razvoj, državnega tožilstva in
                  kabineta predsednika Vlade. Delovna skupina je imela deset sestankov, njeno
                  dosedanje delo pa je bilo ocenjeno kot uspešno in tako, ki je imelo tudi rezultat.
                  Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlagam, da nadaljujemo z državnim tožilstvom, če želi pojasniti
                  svoja poročila. Izvolite.</p>
            </sp>
            <sp who="SDZ1:DrobničAnton">
               <speaker>ANTON DROBNIČ:</speaker>
               <p>Anton Drobnič, generalni državni tožilec. Spoštovani gospod predsednik, spoštovane
                  poslanke in poslanci! Državno tožilstvo je podalo že poročilo oziroma nekaj
                  dopolnitev, ki so objavljene in tukaj bom poizkušal na kratko povzeti skupaj vse
                  to, kar je že povedano in morda še nekaj, kar ni bilo povedano. Najprej moram
                  poudariti, da državno tožilstvo v predpisih o lastninjenju in o revidiranju
                  lastninjenja nima nobene posebne pristojnosti in zato državno tožilstvo ni
                  institucija, ki sodeluje pri lastninjenju. Edina pristojnost je bila, da je bilo
                  državno tožilstvo eden od tistih organov, ki so po zakonu lahko zahtevali
                  revidiranje lastninjenja. To pristojnost je državno tožilstvo lahko izkoristilo,
                  kolikor jo je sploh moglo in je vložilo 202 zahtevka za opravo revizij. Drugače pa
                  državno tožilstvo v zvezi z lastninjenjem deluje samo po splošnih predpisih, torej
                  po drugih civilnih, upravnih in kazenskih predpisih, ki niso posebej prilagojeni
                  oziroma posebej sprejeti v zvezi z lastninjenjem. Delo državnega tožilstva v zvezi
                  z lastninjenjem je bilo tako na civilno upravnem področju, kot na področju
                  kazenskega pregona. Državno tožilstvo je v zvezi z lastninjenjem delovalo že od
                  vsega začetka, vendar je posebno spremljanje teh pojavov uvedlo šele jeseni leta
                  1993. Od takrat naprej tožilstvo mesečno pregleduje zadeve, ki so v zvezi z
                  lastninjenjem in po potrebi ukrepa.</p>
               <p>Že jeseni 1993 smo ustanovili posebno delovno skupino na nivoju državnega
                  tožilstva, ki spremlja probleme z lastninjenjem, kolikor spadajo na področje
                  državnega tožilstva. Za lastne potrebe smo morali izdelati definicijo, katera
                  kazniva dejanja so tista, ki jih je pri delu tožilstva šteti za taka, da so v
                  zvezi z lastninjenjem. Kot veste, splošne zakonske definicije nezakonitega
                  lastninjenja ni. Državno tožilstvo je področnim tožilstvom izdalo navodila za
                  delo, pri katerem je izrecno navedlo, da so zadeve v zvezi z lastninjenjem nujne,
                  zelo pomembne in naj jih tožilstva v okviru svojega razporeda dela in svojih
                  možnosti rešujejo prioritetno, zlasti pa da jih morajo reševati tekoče, sproti.
                  Uvedeno je bilo posebno izobraževanje prav v zvezi z nezakonitim lastninjenjem,
                  tako znotraj tožilstva, torej z lastnimi močmi, kakor tudi izobraževanje s pomočjo
                  zunanjih institucij. Uvedena je bila specializacija oziroma navodilo, naj na
                  področju lastninjenja delujejo posebej določeni tožilci, kjer je pač to mogoče.
                  Povsod seveda to ne gre, kajti tožilstva imajo tri, štiri ali pet tožilcev, ne
                  morejo specializirati tega dela.</p>
               <p>Naj pripomnim, da je državno tožilstvo vse aktivnosti, vse posebne aktivnosti v
                  zvezi z lastninjenjem izvajalo na lastne stroške in iz drugih virov ni dobilo
                  nobenih posebnih sredstev, kljub zagotovilu, ki je bilo dano jeseni 1993, da bodo
                  vse te posebne aktivnosti posebej plačane. To se ni zgodilo.</p>
               <p>Poročilo državnega tožilstva zajema obdobje od začetka leta 1990 do 31. maja 1995.
                  Na civilno upravnem področju je državno tožilstvo delovalo tako v zvezi z zakonom
                  o lastninjenju, kot tudi v zvezi z zakonom o lastninjenju podjetij, kot tudi na
                  področju kakšnega drugega lastninjenja, recimo, lastninjenja stanovanj,
                  registracije podjetij, kjer je prihajalo tudi do nezakonitega lastninjenja in še
                  na raznih drugih civilnih in upravnih področij. Vložilo je 42 tožb in 4 zahtevke
                  za varstvo zakonitosti. Morda je potrebno omeniti, da sta med temi zahtevki dva
                  zahtevka za varstvo zakonitosti zaradi nezakonitega vpisa v zemljiško knjigo, ko
                  je bila družbena nepremičnina vpisana v zemljiško knjigo kot last tujih pravnih
                  oseb. Drugače pa je šlo za pogodbe o vlaganju, kjer je prišlo do oškodovanja
                  družbenega premoženja, za nezakonito prodajo stanovanj, za nezakonito registracijo
                  podjetij, v enem primeru za nezakonito registracijo podjetja, ki ima sedež v tako
                  imenovani Zvezni Republiki Jugoslaviji.</p>
               <p>Ob tej priliki naj omenim, da je tožilstvo pri tem svojem delovanju opazilo, da se
                  na terenu, da tako rečem, dogajajo še druga nezakonita lastninjenja. Tega seveda
                  ne morem dokumentirati s številkami, je pa po zaznanju tožilcev, ki na tem
                  področju delajo, verjetno precej primerov, ko prihaja na podlagi raznih upnih,
                  menjalnih ali drugačnih pogodbo do lastninjenja družbenega premoženja, zlasti
                  zemljišč. Ko se pravica uporabe prodaja kot lastninska pravica in jo sodišča često
                  tudi knjižijo po tem kot lastninsko pravico. Državno tožilstvo nima pristojnosti,
                  da bi revidiralo te pogodbe. Opozarja samo, da je pri svojem delovanju to opazilo
                  in kar je opazilo, je tudi ukrepalo, potrebno pa bi bilo te pogodbe o odtujitvi
                  pravice uporabe pregledati in ustrezno ukrepati. Na kazenskem področju je državno
                  tožilstvo v zvezi z divjim lastninjenjem, z nezakonitim lastninjenjem delovalo na
                  dveh področjih - na področju gospodarskih prestopkov in na področju kaznivih
                  dejanj. Glede gospodarskih prestopkov je obravnavalo 117 zadev po zakonu o
                  računovodstvu, 11 zadev po zakonu o gospodarskih družbah in 2 zadevi po zakonu o
                  sredstvih rezerv. Ti dve zadevi sta zelo sporni, ali ju je mogoče uvrstiti med
                  zadeve z divjim lastninjenjem ali ne. Skupaj je torej državno tožilstvo
                  obravnavalo 130 zadev v zvezi z gospodarskimi prestopki. Zavrglo je ovadbe v 10
                  zadevah, obtožne predloge je vložilo v 104 zadevah, nerešenih je ostalo na
                  državnih tožilstvih 16 zadev. To pomeni, da je bilo od 130 obravnavanih zadev
                  rešenih 88%, ali 114 zadev, nerešenih pa 16 zadev, ali 12%. Na področju kaznivih
                  dejanj je tožilstvo obravnavalo 184 kazenskih zadev, od tega 20 zadev po 127.
                  členu kazenskega zakonika. Tu gre za kaznivo dejanje nevestnega gospodarjenja. Dve
                  zadevi po 128. členu, povzročitev stečaja, 32 zadev po 130. členu kazenskega
                  zakonika, ko gre za kaznivo dejanje sklenitve škodljive pogodbe. 17 zadev po 132.
                  členu kazenskega zakonika, zloraba pooblastil, 102 zadevi po 133. členu kazenskega
                  zakonika, zloraba položaja in 11 drugih kaznivih dejanj; tu gre zlasti za
                  ponarejanje listin in še druga kazniva dejanja, ki niso posebej specificirana, ker
                  je skupno število majhno, 11. Obravnavali smo torej skupaj 184 kazenskih zadev. Na
                  tožilstvu je bilo od teh 184 kazenskih zadev vrnjenih ovaditeljem kot nesposobne
                  za obravnavanje v dopolnitev 45 zadev. V 15 zadevah so bile ovadbe zavržene ker,
                  bodisi od vsega začetka bodisi tudi po dopolnitvi niso izkazovale utemeljenega
                  suma, da je bilo storjeno kaznivo dejanje. V 109 zadevah je državno tožilstvo
                  sprožilo kazenski postopek, in sicer je stanje na dan 31. maja tako, da je 82
                  zadev še v sodni kazenski preiskavi, v 27 zadevah pa je bila preiskava že končana
                  in so vložene obtožnice. Skupaj je torej na sodišču v kazenskem postopku 109 zadev
                  ali 60%. Tukaj naj omenim poročila, trditve, češ da je Državno tožilstvo v nekem
                  obdobju vložilo eno samo obtožnico. Prvič moram izraziti obžalovanje, da tista
                  številka, ena obtožnica tudi za tisto obdobje ni pravilna, ker je prišlo do neke
                  napake, drugič pa število obtožnic samo po sebi nič ne pomeni, ker kazenski
                  postopek v teh zadevah se ne začne z obtožnico, ampak se začne s kazensko
                  preiskavo in je pomembno zgolj število, koliko zadev je na sodišču in v kolikih
                  zadevah je bil sprožen kazenski postopek. Kot rečeno, je teh zadev 109 v tem
                  obdobju, ali 60% vseh zadev, ki jih je obravnavalo državno tožilstvo. Nerešeno je
                  ostalo na dan 31. maja 15 kazenskih zadev ali 8% od sprejetih zadev. To pomeni, da
                  je Državno tožilstvo na dan 31. maja letos imelo rešenih 92% zadev, ki jih je
                  prejelo.</p>
               <p>Če na kratko pogledamo še skupaj številke za vsa kazniva dejanja, torej za
                  gospodarske prestopke in za kazniva dejanja, ker se v drugih poročilih ne navaja
                  vedno specificirano, kdaj gre za ovadbo za kaznivo dejanje, kdaj gre za ovadbo za
                  gospodarski prestopek, te številke povedo, da je tožilstvo obravnavalo skupaj 314
                  kazenskih zadev kaznivih dejanj in gospodarskih prestopkov. Od tega jih je rešilo
                  283, in sicer s tem, da je uvedlo kazenski postopek, od teh 283 rešenih 213 zadev,
                  ki so na sodiščih.</p>
               <p>Na kratko o problemih, na katere je naletelo tožilstvo pri svojem delu, da manjka
                  definicija, kaj je nezakonito lastninjenje oziroma katera kazniva dejanja so v
                  zvezi z nezakonitim lastninjenjem, sem že omenil. To pomanjkanje definicije
                  natančne opredelitve je krivo, da je število ovadb, ki jih navajajo ovaditelji, in
                  število kazenskih zadev, ki jih obravnava državno tožilstvo, različno, kajti vsak
                  organ, ki pri tem sodeluje, po svoje definira, kaj je v zvezi z divjim
                  lastninjenjem, kaj pa ni v zvezi z nezakonitim lastninjenjem. Vzrok za to razliko
                  v številkah so zlasti tudi večkratne ovadbe istih dejanj in istih storilcev.
                  Praviloma je Agencija za plačilni promet vložila ovadbe, ki jih je kasneje ali pa
                  včasih prej, vložila tudi kriminalistična služba. Večkrat se je zgodilo, da je
                  bilo za isti sklop kaznivih dejanj vloženih celo več, po tri, štiri ovadbe.
                  Nadaljnji vzrok je v tem, da so se nekatere ovadbe očitno nanašale na dejanja, ki
                  nimajo nobene zveze z divjim lastninjenjem in jih seveda tožilstvo ni uvrstilo v
                  pregled svojega delovanja na tem ožjem področju. Glavni razlog oziroma eden od
                  glavnih razlogov za razlike v številkah, pa so seveda procesni razlogi, kajti
                  tožilstvo zadeve združuje in opredeljuje drugače kot tisti, ki kazniva dejanja
                  odkrivajo, in več storilcev, več kaznivih dejanj, istih ali različnih storilcev
                  združuje v eno kazensko zadevo po kazensko pravnih principih oziroma po razlogih
                  kazenskega procesa. Zato te številke same niso primerljive.</p>
               <p>Večkrat je slišati, da so ovira za uspešen kazenski pregon predpisi in da bi bilo
                  treba predpise spremeniti. Tožilstvo stalno opozarja, da materialno pravnih
                  predpisov opredelitve kaznivih dejanj za nazaj ni mogoče spreminjati, ker je to
                  protiustavno in takšna sprememba ne bi ničemur koristila. Tudi je seveda
                  tožilstvo, dokler velja dosedanja ustava in načelo, da se uporablja predpis, ki je
                  veljal ob storitvi kaznivega dejanja, če ni kasnejših blažjih - v tej zvezi se
                  predlagajo seveda strožji predpisi - take spremembe zakona, brez spremembe Ustave
                  seveda tudi Javno tožilstvo ne bi moglo upoštevati.</p>
               <p>Drugo vprašanje je sprememba procesnih predpisov. Sprememba procesnih predpisov,
                  zlasti predpisov o kazenskem postopku je najbrž potrebna. Na to je tožilstvo
                  opozarjalo že pred sprejemanjem sedanjega zakona o kazenskem postopku in med
                  sprejemanjem dalo tudi ustrezne natančne svoje predloge, vendar to ni problem
                  divjega lastninjenja, to ni problem kazenskih postopkov v zvezi z divjim
                  lastninjenjem, to je splošen problem ustreznega učinkovitega kazenskega postopka.
                  Konec koncev teh 314 zadev, s katerimi se tožilstvo ukvarja v zvezi z divjim
                  lastninjenjem, je majhna kaplja v množici 25.000 kaznivih dejanj zoper znane
                  storilce in okrog 20.000 kaznivih dejanj zoper neznane storilce, s katerimi se
                  tožilstva in večinoma tudi sodišča letno ukvarjajo pri svojem delu. Problem je
                  kazenski postopek, vendar menimo, da to ni problem v zvezi z lastninjenjem
                  podjetij. Poseben problem, ki zavira oziroma je zaviral delo tožilstva, če tako to
                  razumemo, so tako imenovane nepopolne ovadbe oziroma ovadbe, ki niso ovadbe, ampak
                  nakazujejo samo sum kaznivega dejanja, ali pa nimajo drugih potrebnih elementov.
                  Takšne nepopolne ovadbe tožilstvo vrne ovaditelju v dopolnitev. S tem je tožilsko
                  delo na tej ovadbi končalo in za tožilstvo so te ovadbe rešene. Ovaditelji potem
                  te ovadbe v daljšem ali krajšem času dopolnijo, včasih je potrebno večkratno
                  dopolnjevanje, včasih jih sploh ne dopolnijo. Če se te ovadbe vrnejo dopolnjene,
                  seveda tožilstvo delo nadaljuje.</p>
               <p>Ovadbe, ki jih daje kriminalistična služba so seveda načeloma polpopolne oziroma
                  večinoma popolne, zlasti tudi zato, ker kriminalistična služba sodeluje, vsaj v
                  veliki meri sodeluje s tožilstvom pri odkrivanju teh kaznivih dejanj. Ovadbe, ki
                  jih dajejo drugi organi, zlasti Agencija za plačilni promet, so praviloma skoraj v
                  celoti nepopolne in za tožilstvo neuporabne. Zato smo svetovali agenciji, naj teh
                  ovadb sploh ne daje tožilstvu, ampak naj jih daje kriminalistični službi, ki jih
                  bo ustrezno obdelala. No, agencija jih vseeno pošilja državnemu tožilstvu, ki pa
                  običajno z njimi ne more začeti nobenega postopka, ampak jih pošilja
                  kriminalistični službi v dopolnitev. Tukaj je narejen nekakšen ovinek, neka
                  časovna izguba, ki bi se morda dala na kakšen način odpraviti. Seveda, Agencija za
                  plačilni promet ni sama kriva, da te ovadbe niso popolne, Agencija za plačilni
                  promet namreč nima ustreznih pristojnosti in ustreznih sredstev, da bi izdelovala
                  popolne ovadbe. Zlasti nima pristojnosti, da bi zbirala od osumljenih oseb ali od
                  prič potrebne podatke, nima pristojnosti, da bi zaplenila potrebne dokazne
                  listine, nima pristojnosti, da bi odredila hišno ali osebno preiskavo in jo
                  izvedla, zato seveda, kot rečeno, te ovadbe praviloma niso in tudi ne morejo biti
                  popolne. Zlasti seveda poleg dokaznih sredstev, manjka v teh ovadbah tako
                  imenovani, kot pravimo pravniki, subjektivni dejanski stan, subjektivni elementi,
                  znaki kaznivega dejanja. Brez subjektivnih znakov kaznivega dejanja pa seveda ni
                  kazenske odgovornosti in državno tožilstvo ne more sprožiti nobenega kazenskega
                  postopka, niti preiskave niti obtožbe. Eden od problemov, ki ga je treba omeniti,
                  je seveda tudi ta, da so potem sodni postopki zelo dolgotrajni. Vzrokov za to ne
                  bom navajal, ker nisem za to pristojen, ne poklican. Povedal bom samo to, da od
                  vseh do sedaj vloženih 27 obtožb oziroma vloženih je bilo 29, 27 jih je v delu na
                  sodišču, da sta bili na prvi stopnji izdani samo dve sodbi, obe sta bili
                  obsodilni, torej je tožilstvo z obtožbo uspelo, vendar niti prva niti druga še
                  nista pravnomočni, ker je vložena v obeh primerih pritožba. To pa pomeni, da ni
                  niti ena kazenska zadeva še pravnomočno končana in da številna pravna vprašanja,
                  številni pravni dvomi, pravne dileme, ki se pojavljajo pri teh kaznivih dejanjih,
                  ne bom jih navajal, so pa zelo zelo težki in številni pravni problemi, da ta
                  pravna vprašanja niso razjasnjna, da sodna praksa še ni zavzela stališč, zlasti ne
                  na nivoju Vrhovnega sodišča in da zato tudi tožilstvo nima ustrezne reference,
                  ustrezne opore na sodni praksi, ker te še ni. Ti sodni postopki preiskave so res
                  dolgotrajne. Naj mimogrede omenim, da so številne zahteve za preiskavo vložene že
                  leta 1992, 1993 in so še vedno v postopku sodnega obravnavanja.</p>
               <p>Naj na koncu še povem kratko oceno. Državno tožilstvo, torej po mojem mnenju,
                  tekoče rešuje vse ovadbe, ki so v zvezi z nezakonitim lastninjenem brez
                  nepotrebnih zastojev. 8% nerešenih kazenskih zadev je daleč pod povprečjem nasploh
                  nerešenih zadev na državnih tožilstvih. Zato menim, da posebni ukrepi, posebni
                  organizacijski ukrepi na samem državnem tožilstvu zaradi kaznivih dejanj divjega
                  lastninjenja niso potrebni, ker državno tožilstvo na tem področju zelo dobro
                  deluje. Druge težave, kot sem že prej nekatere omenil, pa niso specifične in niso
                  v zvezi z divjim lastninjenem, ampak so splošnega značaja, so težave, ki jih imamo
                  nasploh v pravosodju, od kadrov, od poslovnih prostorov, zlasti pa tistih, ki sem
                  jih prej omenil, torej zelo kompliciran, zelo zahteven in dolgotrajen kazenski
                  postopek. Slovenija ima enega najbolj kompliciranih kazenskih postopkov in zato ni
                  mogoče pričakovati, da bi kazenska sodišča mogla ne vem kako hitro delovati.</p>
               <p>Naj dam na koncu samo še eno opombo. Številna pričakovanja in številno sklicevanje
                  na to, da kazenski postopki v zvezi z divjim lastninjenem niso dokončani, da niso
                  izrečene sankcije, te pripombe so po mojem mnenju seveda zelo upravičene, ne glede
                  na to, ali so za to objektivne ali subjektivne težave oziroma krivda. Vendar pa
                  vsesplošno pričakovanje, ki ga vsaj osebno stalno opažam, da bo kazenska represija
                  na tem področju naredila red, da ne bo več divjega lastninjenja, da bo oškodovanje
                  ukinjeno, popravljeno, ta pričakovanja so nerealna in so tudi v nasprotju z našim
                  ustavnim redom. Kazenska represija, kazenski postopki niso namenjeni za to, da bi
                  podpirali takšno ali drugačno politiko, ampak zgolj za to, da sankcionirajo osebne
                  krivce, osebne storilce ekcesov prepovedanih dejanj, sami kazenski ukrepi pa ne
                  preprečujejo, da se to ne bi dogajalo. Spomnite se samo, da morilce preganja
                  človeštvo in kaznuje že na tisoče let, pa vlomilce in podobne, pa kljub temu
                  nimamo danes nič manjšega števila morilcev. Torej, pričakovanje, da bo kazenska
                  represija dosegla nekaj temeljitega, bistvenega na tem področju, so nerealna in
                  so tudi po mojem mnenju nedemokratična, kajti silijo, da bi se kazenska represija
                  uporabljala za druge namene, ne pa za tiste, ki so po naši ustavi določeni. Zlasti
                  pa kazenska represija ne bo reparirala oškodovanja in ne bo popravila sistema. Te
                  popravke je potrebno iskati na drugih področjih. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Najlepša hvala. Predlagam oziroma vabim vas, da s sejo nadaljujemo ob 14.15 uri.
                  Gospodje, lepo vas prosim, če se boste lahko zbrali ob 14.15 uri. Želim vam
                  prijetno kosilo.</p>
            </sp>
            <stage type="time">(Seja je bila prekinjena ob 13.20 uri in se je nadaljevala ob 14.17
               uri.)</stage>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ugotavljal bom prisotnost za možnost nadaljevanja seje in bi vas prosil, če
                  varificirate svojo prisotnost. Ugotovimo sklepčnost! <stage xml:id="Izredna-31-1995-07-11.stage17">(32
                     prisotnih.)</stage></p>
               <p>Prosil bi vodje poslanskih skupin, da zagotovijo sklepčnost. Ponovno bi ugotavljal
                  sklepčnost. Prosim, če zasedete svoja mesta. Ugotovimo sklepčnost! <stage xml:id="Izredna-31-1995-07-11.stage18">(45
                     prisotnih.)</stage></p>
               <p>Še tretjič bom preverjal sklepčnost, drugače sem prisiljen dati seveda daljši
                  odmor, da se lahko zberemo. Ugotovimo sklepčnost! <stage xml:id="Izredna-31-1995-07-11.stage19">(50
                  prisotnih.)</stage></p>
               <p>Ugotavljam, da je zbor sklepčen in lahko nadaljuje z delom.</p>
               <p>Naslednje poročilo je pripravil Sklad Republike Slovenije za razvoj. Sprašujem
                  predstavnika sklada, če želi besedo?</p>
               <p>Samo moment. Gospe in gospodje! Prosim za pozornost v dvorani. Gospod Korže,
                  direktor Sklada Republike Slovenije za razvoj.</p>
            </sp>
            <sp who="SDZ1:KoržeUroš">
               <speaker>UROŠ KORŽE:</speaker>
               <p>Spoštovani zbor! Ne bi želel reproducirati poročila, ki je bilo že posredovano
                  vsem poslancem. Poskušal bi se vendarle osredotočiti na nekaj ključnih vprašanj in
                  se morda tudi povrniti v enem delu na začetek oziroma na začetek leta 1993, ko je
                  sklad prevzel v upravljanje in v lastništvo večje število problematičnih podjetij,
                  ki so takrat poslovala z izgubo in so bila v predstečajnem stanju. Gre tudi za to,
                  da želim s tem tudi uresničiti sklep Komisije za nadzor lastninskega
                  preoblikovanja, ki nas je opozorila, da bi želeli, da se nekaj več tudi pove o
                  prestrukturiranju in privatizaciji podjetij v skladu za razvoj sicer. Kot je
                  rečeno, pred letom 1993, torej od ustanovitve leta 1990 naprej, je sklad sodeloval
                  v privatizacijskih postopkih po tako imenovanem Markovi}evem zakonu oziroma
                  zakonodaji o podjetjih, pri čemer so bile odločitve, s tem v zvezi sprejemanje,
                  avtonomno v podjetjih, sklad pa je bil opredeljen v zakonodaji kot inštitucija, ki
                  na podlagi sklepov organov upravljanja v podjetjih podpisuje pogodbe pri prodaji
                  podjetij in tudi prejme kupnino. Potem, ko seveda podjetje dobi tudi ustrezna
                  soglasja drugih inštitucij, med drugim Agencije za privatizacijo in tudi v kolikor
                  gre za tuja vlaganja, tudi drugih državnih institucij. Tako so bile ob sodelovanju
                  sklada opravljene nekatere večje transakcije zlasti s tujci, kot je prodaja deleža
                  v Tobačni Ljubljana, v Papirnici Količevo, v ETA Cerkno in še nekaterih drugih
                  podjetjih.</p>
               <p>Vloga sklada se je v temelju spremenila konec leta 1992, ko je na podlagi analize
                  Vlade o gospodarskem stanju in analize različnih opcij, ki so se od takrat
                  pojavljale okrog tega, kako prestrukturirati slovenska podjetja in kako preseči
                  razmere, v katerih so se podjetja pravzaprav zaradi izgube trgov v bivši
                  Jugoslaviji zaradi pridobljenih notranjih slabosti, izvirajočih iz starega
                  sistema, znašla pravzaprav pred kolapsom. Odločitev, ki je bila takrat sprejeta,
                  je temeljila na kombinaciji različnih znanih modelov, ki so se sicer uporabljali
                  ne samo v deželah centralne vzhodne Evrope, ampak tudi na zahodu. Alternative
                  takrat so bile predvsem naslednje. Ali prepustiti največje slovenske zgubaše v
                  stečaju in tvegati, da se v stečaju izgubi veliko število delovnih mest, ki bi se
                  jih z aktivnim pristopom, z aktivno politiko sicer dalo ohraniti oziroma, da se
                  seveda preide k eventualnim alternativnim rešitvam, ki so bile takrat predvsem v
                  tem, da se celotna pasiva teh podjetij, celotno breme starih dolgov, ki je samo v
                  podjetjih, ki so prešla na sklad, znašalo približno 2 milijardi nemških mark,
                  prenese v javni dolg. Odločitev takrat je bila ta, da se preko posebne
                  inštitucije, za katero je bil takrat izbran Sklad za razvoj, poskuša z nekim
                  vmesnim modelom. Cilj je bil, da se z ukrepi tako sklada kot drugih državnih
                  inštitucij poskuša podjetja, ki so prišla v težave, stabilizirati, ugotoviti,
                  kateri deli teh podjetij so sposobni preživetja, tem podjetjem pomagati pri
                  njihovem prestrukturiranju in jih v čim krajšem času odprodati oziroma v kolikor
                  ta podjetja ne bi bila sposobna preživetja, podjetja likvidirati in ohraniti
                  eventualno v tem okviru določena zdrava jedra, ki bi bila sicer sposobna
                  preživetja. Torej je že v tem projektu prišlo do združitve teh postopkov
                  prestrukturiranja in privatizacije. Zakaj? Tuje izkušnje so namreč pokazale, da
                  državno sponzorirano prestrukturiranje, ki se odmika od kratkoročnih ciljev na
                  neko področje dolgoročnega investiranja, sprejemanja dolgoročnih odločitev,
                  financiranje v breme javnega dolga, ne bi bilo in ni nikjer v svetu bilo
                  učinkovito, tako da se je skladu postavilo za cilj, da s kratkoročnimi ukrepi
                  poizkuša podjetja stabilizirati, to pomeni, da jih reorganizira, da se na podlagi
                  reorganizacije in razdelitve v neke jasne, poslovno razvidne celote odloča in
                  dogovarja in pomaga podjetjem pri dogovarjanju z upniki, da podpira podjetja z
                  nekim kratkoročnim kapitalom pri zagonu nove proizvodnje, da opravi nujno potrebno
                  znižanje obsega kapacitet in prilagoditev teh kapacitet realnemu trgu, ki je na
                  razpolago, vključno z znižanjem števila zaposlenih v teh podjetjih, da pa
                  dolgoročne odločitve v zvezi z novimi investicijami, osvajanjem novih trgov,
                  razvojem novih proizvodov, ki zahtevajo denar in seveda veliko tudi novih now how
                  z razno raznih področij, prepusti v čim večji meri privatnim investitorjem, ki
                  bodo ta podjetja dokapitalizirali in seveda ne prispevali samo k temu, da podjetja
                  pridobivajo nova finančna sredstva, temveč tudi k temu, da pridobivajo nove trge,
                  novo tehnologijo, novo opremo itd. To je bil pač osnovni cilj.</p>
               <p>V tistem trenutku, ko je sklad ta podjetja prevzel, je bila seveda situacija
                  izredno težka. 85% podjetij je bilo popolnoma nesolventnih že več mesecev, izgube
                  so dosegle 600 milijonov mark, dolgovi, kot sem rekel, približno 2 milijardi mark.
                  Strategija, ki si jo je sklad takrat zastavil, je, da poizkuša breme teh
                  preteklih, ne <q>"dubioz"</q>, ampak v bistvu izgub, akumuliranih izgub, prerazporediti
                  na nek način enakomerno med različne subjekte, ki so s poslovanjem podjetja
                  povezani. Ne tako, kot se je zdaj seveda situacija spremenila v zadnjem času, da
                  država pretežni del bremen prevzame, pač pa, da se to breme prerazporedi med
                  zaposlene na eni strani, ki imajo svoj interes, da se proizvodnja nadaljuje, med
                  državo, ki bo morala nekatere stare stvari odpisati, kot so zaostali davki in
                  prispevki; med banke in finančne institucije, ki so upnice teh podjetij: med
                  lokalno skupnost in poslovnim partnerjem, ki so soudeleženi preko poslovnih
                  relacij in seveda, da v tem procesu sodeluje sklad, ki naj bi iz kupnin nekaterih
                  prodanih podjetij poskušal vzpodbuditi zagon nove proizvodnje. To je bil takrat
                  osnovni koncept in mi že dve leti ta koncept poskušamo realizirati. Ne bom sedaj
                  zahajal na načine, tehnike, metode samega prestrukturiranja. Jasno je, da v
                  razmerah, v kakršnih smo se znašli, z relativno omejenim obsegom kapacitet,
                  predvsem človeških, z majhnim obsegom denarja ni bilo mogoče vseh problemov
                  razrešiti in je jasno, da je v takih razmerah nujno, da prihaja do določenih
                  napak, napačnih odločitev. Mi ocenjujemo, da so rezultati tega projekta ta
                  trenutek definitivno vidni, čeprav je res, da se ne izražajo od trimesečja do
                  trimesečja, ampak da se je zadeva šele po dveh letih začenja kazati v nekoliko
                  drugačni luči. Naša ocena je, torej mi smo v tem procesu v podjetjih zamenjali 85%
                  vodilnih ekip. V podjetja je bilo vloženo približno 20 milijard tolarjev denarja,
                  za katerega se je sklad brez državnih garancij zadolžil tudi na finančnem trgu,
                  deloma pa gre za recikliranje kupnin iz prodaje teh podjetij, ne tistih iz
                  lastninskega preoblikovanja s področja notranjega odkupa. Poleg tega so vplačila
                  teh podjetij v sklade javne porabe, v državni proračun, v pokojninsko zavarovanje,
                  zdravstveno zavarovanje v letu 1993 za trikrat presegla subvencije, ki so jih ta
                  podjetja dobila skozi to, da so prejemala podporo od države za reševanje problemov
                  presežnih delavcev v teh podjetjih. V letu 1994 pa je bil ta znesek kar za petkrat
                  večji. To kaže, da ne samo, da se dolgovi teh podjetij niso socializirali, ampak
                  da je dejansko prišlo do tega, da je razen tega, da je bilo ohranjenih v teh
                  procesih 35.000 delovnih mest, ki bi bila definitivno izgubljena, o tem nam
                  pričajo rezultati stečajnih postopkov, ki se vodijo v Sloveniji, ampak tudi, da je
                  država v neto znesku, to lahko izračuna na narodnogospodarski ravni dobiček, ki se
                  izraža skozi večje prihodke javnih skladov od odhodkov, ki jih skladi oziroma
                  predvsem proračun ima za podporo podjetjem, ki so v procesu prestrukturiranja.</p>
               <p>Eden izmed osnovnih ciljev je bila privatizacija. Tu se srečamo s temo današnje
                  seje. Privatizacija skladovih podjetij, ki so se znašla v težavah seveda ni bila
                  sama sebi namen, ampak naj bi predvsem služila temu, da se podjetja pripravijo
                  tudi skozi privatizacijo za uspešnejše poslovaje v prihodnosti, v nadaljnjih
                  letih, za soočanje s konkurenco. Delavsko lastništvo, ali preprosta razporeditev
                  delnic, kakor koli je že zaželena politično in je tudi rešitev, ki bi skladu
                  prinašala v vsakem primeru največ točk ali popularnosti, seveda ne more v načelu
                  rešiti problemov, s katerimi se ta podjetja srečujejo. Zato smo se v precejšnji
                  meri posluževali direktnih prodaj, kjer smo iskali ne samo kupce, ampak
                  investitorje, ki bodo sposobni razen denarja prinesti v ta podjetja tudi nujno
                  potrebno podjetništvo, nova znanja, dostop do novih trgov. Ali smo bili v vseh
                  primerih uspešni ali ne, je težko govoriti. Gotovo da ne zaradi različnih
                  objektivnih problemov, ki imajo svoj izvor v nerazvitosti trga kapitala, v
                  nezanesljivosti našega področja glede tujih investicij in seveda tudi glede samih
                  zavor, ki obstajajo znotraj podjetij. Dejstvo pa je, da so bile prodaje opravljene
                  z javnimi postopki, na podlagi javnih razpisov in da je sklad v vsakem primeru, to
                  je s pomočjo komisij, ki so jih sestavljali tudi zunanji strokovnjaki in tudi
                  ljudje iz podjetja, poskušali zbrati ponudbo, ki je za podjetje bila v danem
                  trenutku optimalna, kar pomeni, da se je predvsem spoštoval oziroma upošteval
                  poslovni načrt podjetja, ki ga je predložil investitor in da se je upoštevala tudi
                  višina kupnine in seveda jamstva, ki jih investitor daje za bodoče poslovanje,
                  tako finančna kot tudi jamstva v pogledu novih investicij in zagotovitve novih
                  delovnih mest. Tu je seveda v lanskem letu prišlo do določenih zapletov, predvsem
                  v povezavi z zakonom o lastnini skladovih podjetij. Ta zakon je v realizaciji.
                  Podatek iz poročila, ki govori o tem, da je samo pet podjetij sprejelo ponudbo
                  sklada, je seveda zastarel in ne drži več. Ta trenutek ugotavljamo, da je
                  približno 40 podjetij oziroma 41 podjetij sprejelo ponudbo sklada, da je nekaj teh
                  podjetij še v procesu, ki še iz določenih razlogov niso poslala dokončnega
                  odgovora, da pa v ostalih podjetjih interesa za tako prodajo oziroma za tak nakup
                  verjetno ne bo. Tako da se bo zadeva končala približno tako, da bodo zaposleni v
                  teh podjetjih na osnovi neizplačanih osebnih dohodkov oziroma plač do kolektivnih
                  pogodb za pretekla leta in manj na osnovi certifikatov postali od 20 do 60%
                  lastniki posameznih podjetij. Tako da bo s tem realizirana tista obljuba, ki jo je
                  sklad tudi dal zaposlenim, že ko so podjetja prehajala na sklad, da bodo pod
                  pogoji, ki jih definira lastninski zakon, lahko postali solastniki v svojih
                  podjetjih. Seveda to tudi ne bo rešilo vseh problemov, ki jih ta podjetja še
                  imajo. Zato mislim, da so nujne aktivnosti, nadaljevanje aktivnosti, da se išče
                  dodatni kapital v teh podjetjih na javni način in seveda tako, da bodo podjetja,
                  ki bodo deloma ali pretežno v lasti zaposlenih, tudi sposobna preživetja v
                  naslednjih letih.</p>
               <p>Še dve zadevi bi omenil v zvezi z očitki o nesodelovanju sklada v postopkih
                  oškodovanja oziroma o delu komisij. Moram seveda reči, da je sklad majhna
                  institucija. Pretežno deluje z zunanjimi ljudmi. V skladu je zaposlenih 50 ljudi,
                  zdaj po novem, in da seveda nima tisoče zaposlenih po celi Sloveniji, s katerimi
                  bi lahko opravljali vse funkcije, ki so skladu naložene, vključno še, seveda, tudi
                  preiskovanje preteklosti. Osnovna pozornost je dejansko bila v našem delu
                  osredotočena na tekoče razmere in na to, kaj s podjetji narediti in seveda manj na
                  preteklost. Kljub temu pa je sklad v podjetjih, ki jih je prevzel v lastništvo,
                  vendarle sprožal postopke glede nepravilnosti, ki jih je ugotovil tako z
                  odstavitvami poslovodnih ekip, kot tudi postopke na sodišču in razveljavitve
                  določenih pogodb, ki so ta podjetja obremenjevale, tako da je ta del aktivnosti
                  vseskozi bil prisoten v našem delu. Tudi trditve, torej v poročilih, da sklad
                  pravzaprav nasprotuje revizijam v svojih podjetjih, ne držijo. Torej, naše
                  stališče je še vedno, da obstoječa zakonodaja ne legitimira Agencije za nadzor,
                  informiranje za lastninske revizije skladovih podjetjih, ker so ta podjetja že
                  olastninjena. Ta podjetja so prešla na sklad kot 100%, torej večinoma 100%
                  družbena podjetja, ki se niso lastninila po Markovi}evi zakonodaji. In bi v tem
                  primeru, seveda tudi morebitno oškodovanje pomenilo preprosto to,</p>
               <p>da sklad pač preprosto ne more postati lastnik več kot 100% premoženja v teh
                  podjetjih. Na prodajo samo pa taka oškodovanja pravzaprav nimajo kakšnega
                  posebnega vpliva, ker se te prodaje odvijajo z javnimi postopki in so podjetja za
                  kupce vredna samo toliko, kolikor so jih sposobna v svojem poslovanju dajanja
                  donosa. Seveda pa sklad ni nasprotoval in ne nasprotuje, da agencija v okviru
                  svojih pristojnosti opravlja inšpekcijske preglede materialnega in finančnega
                  poslovanja, kar pomeni, da se skozi te preglede tudi lahko odkrijejo vse
                  nepravilnosti, ki so eventualno, torej nastale s tem, da se je skozi podjetja
                  odlival lahko posel, kapital in podobne stvari. Tako, da če je agencija to želela,
                  je to imela priložnost in možnost vseskozi narediti, ne da bi sklad temu
                  nasprotoval.</p>
               <p>Še eno zadevo bi omenil in s tem bom končal. To je vprašanje podjetij, ki so bila
                  po 1.1.1995 prenešena na sklad. To so tista podjetja, ki jih je družbeni
                  pravobranilec samoupravljanja tožil, in ki se niso poravnala do konca lanskega
                  leta. Teh podjetij je 18. V teh podjetjih smo opravili obsežne pravne preglede in
                  tudi že sprožamo določene postopke, ki so se deloma že zaključili s poravnavo, ki
                  jo je sopodpisal družbeni pravobranilec, deloma se seveda nadaljujejo v tožbe in
                  postopke na sodišču. Sklad je v teh inštitucijah lahko samo stranka v postopku in
                  opozarjam na probleme, ki so s tem povezani. To pomeni, da bo določena
                  oškodovanja, ki so nastala z nastankom vzporednih podjetij, možno odpraviti,
                  učinkovito opraviti samo skozi sodni sistem, skozi učinkovito delovanje sodnih
                  oblasti. Sama odstavitev direktorjev v teh podjetjih problema ne bo rešila, ker
                  ljudje, ki so te postopke tako imenovane divje privatizacije vodili, ne opravljajo
                  več vodilnih položajev, torej niso več na vodilnih položajih večinoma v teh
                  podjetjih, ki so prišla v Sklad za razvoj. Menim, da je v določenih primerih v
                  zakonu potrebno posebej opredeliti, da se sklad, ki postaja lastnik po zakonu,
                  lahko direktno vpiše kot lastnik v sodni register, ne da bi bilo potrebno, da zato
                  zbiramo pooblastila, da zbiramo podatke od ljudi, ki teh podatkov od sebe ne
                  morejo dati, ali pa nočejo, predvsem nočejo dati. Če bomo to dopustili seveda, se
                  bo zgodilo, da bo sklad ne glede na to, da bo lastnik oziroma je lastnik teh
                  podjetij, moral šele z zamudnimi sodnimi postopki dokazovati svoje lastništvo, da
                  se mu enostavno šele takrat lahko odprejo vrata v podjetje. To mislim, da bi novi
                  zakon dejansko moral rešiti in omogočiti skladu, da se potem posveti reševanju teh
                  problemov, ki so sporni, predvsem revizija podjetij v tujini in drugih zadev.
                  Torej, če tega ne bo, potem pač ne moremo računati, da bo sklad lahko te svoje
                  naloge opravil. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Izvolite, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa, gospod predsednik. Moj proceduralni predlog je, gospod predsednik, da
                  zavzamete približno enake kriterije do predstavnikov institucij, ko gre za
                  polemiziranje. Namreč opazil sem, da ste nastopili na določen način do gospe
                  Romane Logar, medtem ko do arogance gospoda Koržeta in njegovih izvajanj niste
                  adekvatno nastopili. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Se priporočam. Hvala lepa. Sprašujem, če želi besedo predstavnica Agencije za
                  prestrukturiranje in privatizacijo? Se pa opravičujem, vseh poročil zelo natančno
                  ne poznam in je možno, da kdo od teh prehaja iz poročila v poročilo, tako da se bo
                  to verjetno lahko še zgodilo in je to predvsem odgovornost tistih, ki govorijo, da
                  upoštevajo sprejeto navodilo. Izvolite, gospa Pucova.</p>
            </sp>
            <sp who="SDZ1:PucMira">
               <speaker>MIRA PUC:</speaker>
               <p>Hvala lepa. Spoštovani predsednik, spoštovane poslanke in spoštovani poslanci!
                  Glede na to, da Agencija za privatizacijo opravlja delo v celoti na tem področju,
                  je tudi njeno poročilo o delu v celoti zajeto v skupnem poročilu Vlade, zato bi
                  dodala samo nekaj podrobnosti. Agencija je torej javni zavod, katere pooblastila
                  določa zakona o agenciji in zakon o lastninskem preoblikovanju podjetij. Oba ji
                  nalagata nadzor in svetovanje pri lastninskem preoblikovanju, kar pomeni, da mora
                  kontrolirati, ali podjetja pravilno uporabljajo predpise za lastninsko
                  preoblikovanje in izdelavo programa preoblikovanja. Upam, da vas ne bom
                  dolgočasila, vendar menim, da je potrebno, opravičujem se pa vsem tistim, ki to
                  veste, da vam vendarle natančno povem, kaj to pomeni. Agencija za privatizacijo
                  pregleda otvoritveno bilanco, pregleda program preoblikovanja in pregleda vlogo za
                  drugo soglasje. Pregled otvoritvene bilance, ki jo predloži podjetje in ki jo
                  izdela podjetje, pomeni naslednje: Agencija preveri, če je podjetje v otvoritveni
                  bilanci opravilo vse potrebne uskladitve na osnovi revizijskega poročila Agencije
                  za plačilni promet. Če v revizijskem poročilu Agencije za plačilni promet,
                  nadziranje in informiranje ni ugotovljeno oškodovanje družbene lastnine,
                  uskladitev ni potrebna, zato nadaljujemo druge preglede. Če pa je v revizijskem
                  poročilu ugotovljeno oškodovanje družbene lastnine, agencija dosledno ugotavlja,
                  ali so v otvoritveni bilanci zajete vse ugotovitve in vsi popravki, ki jih nalaga
                  revizijsko poročilo, celo tako da pregleduje posamezne temeljnice pri vknjižbah v
                  otvoritvenih bilancah. V kolikor tega podjetje ne naredi, zahteva dokončno
                  uskladitev in pred tem ne dovoli nadaljevanje postopka.</p>
               <p>Drugič, preveri, če je podjetje v otvoritveni bilanci opravilo vse potrebne
                  uskladitve na osnovi mnenja družbenega pravobranilca, kot tudi lastninskih
                  razmerij na osnovi izdanih Markovi}evih internih delnic. To je precej obširen
                  postopek, za katerega imamo posebno metodologijo, ki je bila ravno tako objavljena
                  in vam je dostopna; pregledana novo opravljeno prevrednotenje zemljišč, gradbenih
                  objektov in opreme, kar je pravzaprav bistvo otvoritvene bilance. S tem namreč
                  ponovno prevrednoti tisto premoženje, ki je leta 1992 sestavilo zaključne račune,
                  pa po mnenju takratnih strokovnjakov, ki so pisali zakon o lastninskem
                  preoblikovanju, ni izražalo prave cene družbenega kapitala in se je zato bilo
                  potrebno lotiti nove otvoritvene bilance. To pomeni, da agencija v skladu s
                  predpisano metodologijo preveri vsako posamezno case by case od primera do primera
                  oceno opreme zemljišča in nepremičnin s tem, da si seveda pri tem pomaga s celo
                  vrsto cenilcev, kot ste prej že slišali pri vladnem poročilu, ki so opremljeni z
                  licencami, ki seveda tudi odgovarjajo v postopkih, vkolikor kršijo to in jih
                  agencija zaloti.</p>
               <p>Agencija preveri vrednost dolgoročnih finančnih naložb v podjetjih v Sloveniji na
                  osnovi pregleda otvoritvene bilance tega podjetja, če gre za večje naložbe oziroma
                  na osnovi zaključnega računa iz leta 1992, če gre za manjše naložbe. Preveri
                  vrednost dolgoročnih finančnih naložb v podjetjih v tujini, in sicer na osnovi
                  revidiranega zaključnega računa v podjetju v tujini. Teh je bilo na agenciji 68,
                  če gre za večje naložbe, to je naložbe na 30 milijonov SIT oziroma, kot smo prej
                  slišali, 500 tisoč mark, po potrebi pa ga lahko zahtevamo tudi za manjše naložbe,
                  če menimo, da ni kaj v redu ter na osnovi zaključnega računa podjetja v tujini, če
                  gre za manjše naložbe, potrjenega s strani davčnega organa.</p>
               <p>Oboji, revizijska poročila kot tudi potrdila davčnih inšpektorjev, to so obsežni
                  dokumenti, imajo po 40, 50 strani, so na voljo agenciji, kajti to niso zaupni
                  dokumenti in so na voljo vsakomur, ki bi jih rad vpogledal, da bo videl, kaj to
                  pomeni.</p>
               <p>Preveri ovrednotenje zalog in terjatev do kupcev v Sloveniji za terjatve v drugih
                  republikah bivše Jugoslavije in terjatve do tujine; preveri, da so realno
                  ovrednotene za triletno obdobje in pregleda dokumentacijo, s katero podjetje
                  dokazuje upravičenost popravkov teh terjatev. V primeru dvoma glede pravilnega
                  stanja terjatev do tujine pa agencija obvezno obvesti devizno inšpekcijo, ki
                  opravi pregled teh terjatev. Do danes smo imeli z devizno inšpekcijo boljše
                  izkušnje kot z Agencijo za plačilni promet. V treh primerih so nam aktivno
                  pomagali, da smo ugotovili nepravilnosti. Preveri vrednost dolgoročnih in
                  kratkoročnih obveznosti v otvoritveni bilanci in po potrebi zahteva dodatno
                  dokumentacijo - tega je veliko - še zlasti za vsa morebitna povečanja obveznosti v
                  otvoritveni bilanci, kajti povečana obveznost zmanjša družbeni kapital. Zaradi
                  tega smo na vsa povečanja obveznosti izrecno pazljivi. V primeru dvoma glede
                  pravilne vrednosti katerekoli postavke v otvoritveni bilanci zahtevamo dodatna
                  pojasnila in dokumentacijo. Recimo, imeli smo primer na začetku, ko smo začeli to
                  delati, smo opazili, da podjetja ne vnašajo notri slik, umetniških slik in smo
                  potem enostavno na licu mesta naredili pregled, da bi videli, da visijo Jakopičeve
                  slike okoli in zahtevali za vsako sliko posebej oceno in s tem seveda povzročili
                  veliko negodovanje v gospodarstvu, ki pa ni bilo negodovanje, da smo premalo
                  pregledali otvoritveno bilanco, ampak da smo jo preveč.</p>
               <p>Preveri, da so iz otvoritvene bilance izločene vse nepremičnine in druga sredstva,
                  ki jih je potrebno izločiti zaradi procesa lastninskega preoblikovanja, kot so
                  kmetijska zemljišča, gozdovi, sredstva za zavarovanje pravic bivših lastnikov na
                  osnovi denacionalizacijskih zahtevkov - to so začasne odredbe - nepremičnine
                  turističnih podjetij na območju Triglavskega narodnega parka, nepremičnine in
                  druga sredstva, ki se izločajo na osnovi zakona o javnih gospodarskih službah.
                  Tega je zelo veliko. Agencija pregleda vse brezplačne prenose poslovno nepotrebnih
                  sredstev in kapitala na druge pravne osebe, ki jih podjetja lahko predlagajo v
                  okviru programa lastninskega preoblikovanja, kot tudi, da so brezplačni prenosi
                  pravilno prikazani, da ne zmanjšujejo preveč družbenega kapitala ter da se ti
                  brezplačni prenosi, v primeru, da se prenos uredi na drugo družbeno pravno osebo,
                  v tej družbeni osebi prikazujejo. Zaradi tega nikoli agencija ne dovoli, da bi se
                  pri enem brezplačnem prenosu na drugo družbeno pravno osebo dovolilo, da bi šla
                  ena naprej v postopek, ampak je potrebno, da obe naenkrat prineseta program in da
                  vidimo, tu so izločili, tam lastninijo, zato da kaj družbenega kapitala ne uide.
                  Preveri oblikovanja deležev v okviru ugotovljenega kapitala za že obstoječi
                  privatni kapital, kot tudi za oblikovanje deležev na osnovi ustreznih odločb, npr.
                  denacionalizacijski upravičenci imajo včasih že pravnomočne odločbe. Preveri
                  oblikovanje rezerv in morebitnih dolgoročnih rezervacij, ravno tako tudi preveri
                  ovrednotenje drugih postavk v otvoritveni bilanci, kot ji to nalaga metodologija
                  za otvoritveno bilanco. Vse to opravljajo eksperti ekonomisti, ki so s tem dobro
                  seznanjeni. Danes lahko rečemo, da jim gre ta tehnika hitreje od rok kot pred enim
                  letom.</p>
               <p>Druga stvar je pregled programa lastninskega preoblikovanja. Tukaj predvsem
                  sodelujejo tudi pravniki. Tu je potrebno ugotoviti pravni status podjetja, izpiske
                  iz registra, statistike. Poleg navedbe lastniških naložb, ki že obstojajo, je
                  potrebno ugotoviti vrste delnic, ki že obstojajo. Imamo namreč veliko mešanih
                  podjetij, to je treba pravno urediti. Postopki, pred začetkom lastninskega
                  preoblikovanja, ki pa so zelo pomembni v programih, pa so: denacionalizacija. Tu
                  je treba pogledati ali so pravnomočne odločbe začasne odredbe ali je morda
                  dokumentacija tako izobilna, da jo lahko kljub temu izločimo. Poskušamo doseči
                  sporazume, sodelujemo pri poravnavah, se ukvarjamo s posamičnimi podjetji in z
                  njihovimi denacionalizacijskimi upravičenci.</p>
               <p>Kmetijska zemljišča in gozdove, z njimi se ubadamo precej, kot je bilo že rečeno.
                  Za izločanje le-tega je potrebna pogodba za prenos na sklad kmetijskih zemljišč in
                  gozdov, kar pomeni, da je potrebno navesti pravilne parcelne številke in podobno,
                  kar je pri neurejenih razmerjih, kot jih imamo mi v zemljiški knjigi, lahko
                  dolgotrajen postopek. Po zakonu o javnih gospodarskih službah moramo pridobiti pri
                  programu vse obrazce, ki dokazujejo izločitve po infrastrukturi, po deležu občine
                  ali deležu države in šele nato lahko dovolimo naslednje lastninjenje. Zato se pri
                  javnih gospodarskih službah večkrat tudi dalj časa vleče postopek, ker čakamo na
                  sklep Vlade, čakamo na sklep občine, da lahko nadaljujemo, prej pa itak ne moremo.
                  Nampreč ne vemo, koliko je družbenega kapitala. Pri razdelitvah, spojitvah in
                  brezplačnih prenosih izrecno pazimo na varstvo upnikov. To je zelo pomembna
                  ustanova. Mi menimo, da je lastninjenje lahko tudi vzrok prikrajšanja upnikov in
                  zato izrecno pazimo na vsak tak ukrep, ki bi lahko pomenil prenos vsega dobrega
                  nekam in ostanek slabih stvari na neki školjki. Tega se izogibamo in tega ne
                  dovoljujemo. Osredotočeni pa smo še na pravilno opredelitev upravičenca po zakonu
                  o lastninskem preoblikovanju. To se pravi, ali je v okviru družinskih članov res
                  nekdo pravilni družinski član in ne nekdo peti. Pravilno določitev rokov in
                  prostorov za vplačevanje virov kupnine, javnost poziva za vplačevanje delnic, kot
                  bom kasneje povedala, je javnost za mene pri postopku privatizacije eden najbolj
                  pomembnih elementov. Pravilno opredelitev virov kupnine za delnice kriterijev
                  zniževanja, to je precej kompliciran postopek, agencija pripravila disketo, na
                  podlagi katere se lahko to naredi. Pazimo na pravilno plačevanje gotovinskih
                  vplačil ter certifikatnih vplačil z redno revizijo z revizorskimi hišami, kjer
                  pošiljamo revizorje pred ugotovitvijo drugega soglasja v podjetje, da to ugotovi.
                  V okviru javnih prodaj pazimo na maksimalno omejitev vplačil, ki so lahko vezani
                  le na gotovinska vplačila. V okviru metode javne prodaje pa pazimo na predkupno
                  pravico državljanov Slovenije, kajti ta je zakoličena notri v zakonu in mora
                  obstajati.</p>
               <p>Jaz bi zdaj samo pokazala na kratko, torej 735 podjetij je šlo skozi ta postopek.
                  Če kdo želi, tu so po abecedi, si jih lahko pogleda. O vseh teh podjetjih ste za
                  vsakega posebej redno obveščeni vsi. Morda tega poslanci niti ne veste, ampak tale
                  Agens je naslovljen na vse vas in prihaja enkrat mesečno in je v njem eksplicitno
                  navedeno, koliko jih na mesec na agenciji da soglasje in pa vrsta strokovnih
                  vprašanj je notri obravnavana, tako da menim, da je transparentnost del agencije
                  tudi z Agensom zelo zagotovljena.</p>
               <p>Dodala bi še eno stvar, ki se mi zdi zelo pomembna, kot sem že rekla,
                  transparentnost del agencije.</p>
               <p>Še to bi povedala, mi smo tu eno oceno lastniškega kapitala izdelali, ne morem do
                  tja gor priti, ampak ne bo težko pokazati. Tukaj naj bi bil zaključni račun
                  vrednosti, to so samo vrednosti, približno so obvezne izločitve po zakonu, to, kar
                  so se zmanjšale vrednosti, to približno za 5, 2, 3 milijarde, to tukaj gori je
                  ocena tega, kar je Agencija za plačilni promet do danes naredila popravkov, to se
                  pravi, ugotovila tako imenovana oškodovanja družbenega kapitala, nekaj manj, je
                  ampak mi smo vzeli celo številko. To pa je znesek 130 milijard, kolikor je povečal
                  družbeni kapital prevrednotenje z metodologijo otvoritvene bilance. To se pravi,
                  130 milijard se je slovenski družbeni kapital povečal zaradi otvoritvene
                  bilance.</p>
               <p>Transparentnost del agencije in transparetnost same privatizacije. Privatizacija
                  je bila začeta v drugih državah vzhodne in srednje Evrope, pravzaprav včasih tudi
                  pred nami. Zato smo ugotovili, da je ena najbolj bolečih točk pri privatizaciji
                  sigurno bila neobveščenost in nerazumevanje, zato 50 smo že ob vsem začetku, ko
                  smo gradili sistem privatizacije, poskušali narediti čim večjo transparentnost. In
                  če pogledate zakon o lastninskem preoblikovanju podjetij eksplicitno navaja, kaj
                  vse mora nekdo narediti, da poskrbi za to transparentnost. Prvič, program mora
                  objaviti, na ta program se vsakdo lahko pritoži, ki ima pravni interes. Obvestiti
                  mora denacionalizacijske upravičence in dolgoročne upnike. Ravno tako mora
                  agencija drugo soglasje vročiti strankam, ki imajo ponovno možnost pritožbe.
                  Skratka, sam postopek lastninskega preoblikovanja je vezan na tako imenovani
                  upravni postopek, v katerem in v okviru katerega so vsi prizadeti lahko vedno
                  tisti, ki se pritožijo, to se pravi nobena odločba agencije ni dokončna, nobena
                  odločba agencije ni sama po sebi odločilo. Vedno je možnost vsakega, ki ima pravni
                  interes, da se v pravnem roku, to je 15 dni običajno, pritoži najprej na
                  ministrstvo in kasneje še sodišče ter doseže v upravnem sporu pravnomočno sodno
                  odločbo. Do danes smo imeli na agenciji 42 pritožb, od tega smo že končali v 15
                  primerih približno, ampak v dveh primerih samo je bila odločba agencije zavrnjena
                  kot nepravilna in je bilo potrebno iti na prvo stopnjo in rešiti zadevo.</p>
               <p>Povedala bi še nekaj besed o transparentnosti dela agencije same, to se pravi, to
                  je bila zdaj privatizacija. Agencija poleg rednega poročanja zboru, komisiji za
                  nadzor ter Vladi, zelo veliko izobraževanja po televiziji, skratka tudi tega
                  Agensa, imamo pa še eno bistveno potezo in to je naš nadzorni odbor, nadzorni
                  odbor agencije, ki ga imenuje parlament. Sestavljen je iz devetih članov, in to so
                  predsednica Kristina Kobal, namestnik predsednika gospod Janez Lukač, Srečo Kirn,
                  Franc Križanič, Andro Ocvirk, Oto Vilčnik, Andrej Zabukovec, Roman Zrim in Neva
                  Harej. Vsi ti ljudje so imenovani s strani vas, parlamenta, ter so vam dolžni
                  enkrat letno o nas poročati. Po zakonu o agenciji ter tudi po zakonu o javnih
                  zavodih bi imel tak nadzorni odbor dve funkciji, in to je nadzirati zakonitost
                  dela agencije ter finančno poslovanje. Vendar pa smo glede na to, kar sem že
                  povedala, in tudi na naše lastne občutke ugotovili, da je potrebno, da od vsega
                  začetka naš nadzorni odbor mnogo bolj sodeluje pri našem delu, kot bi bilo to
                  običajno za navaden nadzorni odbor. Še to bi povedala, da je svet agencije imel 18
                  sej, nadzorni odbor je imel 16 sej, to se pravi, praktično si sledita. Od vsega
                  začetka je bil nadzorni odbor obveščen o kompletni dokumentaciji, ki se je
                  odločala na svetu, poleg tega pa še o posameznih primerih. Menim, da ne bi bilo
                  odveč povedati, kaj vse smo na tem nadzornem odboru pregledali oziroma preden to
                  preberem, bi še dodala, da se je na pobudo podpredsednika, gospoda Janez Lukača,
                  začela še druga veja teh sej in to so delovne seje, na katerih obravnavamo primere
                  konkretno. To pomeni, da se zadolži projektnega vodjo, on prinese kompletno
                  dokumentacijo, jo predloži na mizo in se ta dokumentacija cela pregleda. Po
                  potrebi seveda pokličemo strokovnjake, ki temu nadzornemu odboru lahko
                  servisirajo, če je kakšna stvar preveč specifična.</p>
               <p>Potek lastninskega preoblikovanja Luke Koper, program lastninskega preoblikovanja
                  Delo, d.o. Delo TČR, Gospodarski vestnik, program lastninskega preoblikovanja
                  Rudis, lastninsko preoblikovanje družbe Drzni znanilci sprememb, ali kako se
                  imenuje, KO-TO Ljubljana, Adria Airways, še enkrat DZS, Lek, Iplas Koper, TERME
                  Čatež, Varnost - Nova Gorica, Delo - Prodaja, Delo - Revije in pa organizacijska
                  shema podjetja Delo, Mizarstvo Trnovo, JUB Dol, Polyuretan Plama - Podgrad, še
                  enkrat Adria Airways, Gostinsko podjetje Litija, Snežnik - Kočevska Reka,
                  Lončarsko podjetje Komenda, Pivovarna Union, Iskra baterija, Iskra Commerce,
                  Tehno-impex, Podjetje Lesna - Litija, lastniška struktura družbe BTC. Naslednja
                  seja je naslednji teden in že spet imamo šest primerov, kjer se bo nadzorni odbor
                  v kompletu seznanil s tem in menim, da bo, kot vedno, tudi zadovoljen. Namreč
                  moram vam povedati, da do danes nadzorni odbor niti enkrat ni sprejel nobenega
                  sklepa, kjer bi rekel, da kaj agencija ni naredila, ravno obratno: do zdaj nas je
                  vedno podpiral in hvalil s tem, da je res, da smo si zelo veliko pomagali z
                  dragocenimi pripombami tega nadzornega sveta. Namreč oni so nas lahko ven iz vaših
                  vrst opomnili na posamezne stvari, ki jih mi drugače ne bi vedeli. Vendar so bile
                  to take stvari, ki so bile zelo specifične in do katerih kot agencija ne bi imela
                  pooblastil, če ne bi imela svojega nadzornega odbora.</p>
               <p>Potem bi pa še na kratko povedala tretjo stvar. Seveda je agencija pripravila
                  oziroma že dalj časa razmišlja o tem, da obstajajo revizije lastninjenja po celem
                  svetu. Seveda je pregledala te revizijske postopke in detajlno ugotovila, na kaj
                  se nanašajo. Zelo podrobno smo pregledali Nemčijo, Poljsko, Češko, Madžarsko v
                  primerjavi s Slovenijo in smo prišli do naslednjih zaključkov, da revizije
                  opravlja vedno, razen na Poljskem, kjer opravlja revizijo parlamentarna komisija,
                  Računsko sodišče. Te revizije so različno globoke od države do države. Ponekod
                  samo institucijo, ponekod tudi posamezne <q>"case"</q>, vendar smo ugotovili tudi
                  naslednje. V nobeni od teh držav nima privatizacija upravnega postopka, po katerem
                  bi se odločbe lahko dokončno reševale na sodišču. Povsod so bile odločitve
                  institucij tiste, ki so bile dokončne in pritožb ni bilo, niti ni bilo postopka,
                  medtem ko je bilo to v Sloveniji popolnoma drugače organizirano in ko smo
                  kontaktirali z vsemi temi državami, smo ugotovili, da so vsi pravzaprav rekli: <q>"To
                  bomo pa mi zdaj tako uredili. Od zdaj naprej bomo mi tako naredili, kot ste vi,
                  ker je ta upravni postopek pravzaprav sodni postopek in sta s tem varnost in
                  nadzor zagotovljena veliko bolj, kot sta bila do sedaj pri nas."</q> Jaz imam tudi te
                  študije na razpolago in jih bom tudi komisiji lahko predložila, da se boste bolj
                  natančno s tem seznanili. To bi bilo vse. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Izvolite, gospod Hvalica, s tem da bi vas prosil, da res podaste predlog, o
                  katerem je mogoče odločati, ker ta klic pomeni to.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala, gospod predsednik. Pravkar sem dobil fax, ki mi ga je poslal HIT iz Nove
                  Gorice. Rad bi ugotovil, na kakšen način se širi in fotokopira ta fax. Izgleda, da
                  so ga dobili vsi poslanci. Namreč, gre za zadevo, ki je milo rečeno, nespodobna -
                  uporabil bom specialno ta izraz - V tem faxu se blati gospod Špiljetič iz agencije
                  itd. Jaz zdaj konkretno sprašujem. Prosim Državni zbor, da mi v 5 minutah
                  odgovori, na kakšen način je prišel ta fax v Državni zbor, kdo ga razširja in
                  zakaj? Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ali ga lahko daste sem in vam v isti minuti vse povem.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Prosim, da mi ga vrnete!</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Z velikim veseljem! Ta fax je, kot vidim, naslovljen na gospoda Iva Hvalico,
                  Državni zbor. Predvidevam, da so ga naslovili vam. Dobili smo še en fax, ki je bil
                  naslovljen na druge in je bil poslan vodjem poslanskih skupin, tako da ne vem - če
                  vi nočete sprejeti tega faxa glede na to, da je bil na vas naslovljen, ga lahko
                  gladko vržete v koš.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala, gospod predsednik, za vaše duhovičenje, ampak gre za nekaj drugega. Jaz ta
                  fax nisem dobil na moj fax, ki ga imam na svoji mizi, pač pa je prišel z interno
                  pošto Državnega zbora in sprašujem, kdo je to organiziral? Prosim za odgovor.
                  Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Vsaka pošta, ki pride v Državni zbor in pride na ime poslanca, se potem odnese
                  poslancu. Še ne poznam primera, da bi poslanci sami hodili iskat pošto. Jaz
                  mislim, da je bilo do sedaj tako. To ne gre za nobeno duhovičenje. To je način
                  dela in tudi druga pošta, ki pride na Državni zbor ali na predsednika Državnega
                  zbora, gre vedno v eni kopiji vodjem poslanskih skupin in menim, da je to
                  korektno, da vsi dobite vse tiste informacije, ki pridejo v pisarno predsednika.
                  Težko pa odgovarjam za pošto, ki pride na vaše ime.</p>
               <p>Naslednje poročilo je pripravil Sklad kmetijskih zemljišč in gozdov Republike
                  Slovenije in sprašujem, če ga želi dodatno pojasniti. Izvolite. Besedo sem dal
                  gospe in upam, da ji boste dovolili.</p>
            </sp>
            <sp who="SDZ1:LukačičMarija">
               <speaker>MARIJA LUKAČIČ:</speaker>
               <p>Spoštovani predsednik, spoštovane poslanke in poslanci! Glede na to, ker delo
                  Sklada kmetijskih zemljišč neposredno ne posega v privatizacijske procese družbene
                  lastnine, smo na zahtevo Komisije za spremljanje in nadzor lastninskega
                  preoblikovanja družbene lastnine pripravili celovito poročilo o delu sklada, v tem
                  svojem izvajanju pa bi se želela omejiti na tisti del poročila, ki se nanaša na
                  prenos kmetijskih zemljišč v last države in v upravljanje tega sklada in na kratko
                  osvetlila gospodarjenje s temi zemljišči. Po 5. členu zakona o lastninskem
                  preoblikovanju podjetij morajo podjetja pred ugotovitvijo družbenega kapitala iz
                  sredstev podjetja izločiti kmetijska zemljišča in gozdove, kar je v skladu z
                  navodilom o tem, kaj se šteje za dokumentacijo, za prenos s pogodbo, iz svojih
                  sredstev ter jih prenesti v last Republike Slovenije in v upravljanje Sklada
                  kmetijskih zemljišč. V okviru te naloge se je na skladu po napotilu Agencije za
                  prestrukturiranje in privatizacijo oglasilo 1348 podjetij. Zavezanih za prenos
                  kmetijskih zemljišč, je bilo 400, ostala podjetja zemljišč v svojih osnovnih
                  sredstvih niso imela.</p>
               <p>Razlogi, da ta naloga, kot smo danes že večkrat slišali, pogosto predstavlja večjo
                  oviro v postopku lastninjenja, so predvsem naslednji. Neurejene evidence o
                  zemljiščih, s katerimi so podjetja upravljala. Tu moram povedati, da je mnogo
                  manjših podjetij, pa tudi kmetijskih podjetij, ki ne vedo, kje imajo zemljišča,
                  ali da sploh imajo zemljišča, kaj šele o tem, koliko imajo teh zemljišč. Sklad je
                  v lanskem letu sistematično začel s postavitvijo te evidence, da je lahko pač
                  izvajal nadzor nad tem, ali so zemljišča izločena iz njihovih osnovnih sredstev v
                  procesu lastninjenja.</p>
               <p>Potem je tukaj druga, kot ena temeljnih ovir, neusklajenost zemljiškoknjižnih in
                  zemljiškokatastrskih podatkov ter neusklajenost stanja teh podatkov z dejanskim
                  stanjem. To pomeni, da po podatkih zemljiške knjige ima na primer podjetje v
                  upravljanju več kmetijskih zemljišč, čeprav so ta kmetijska zemljišča že zdavnaj
                  bila pozidana, vendar jih v svojih osnovnih sredstvih vodijo pod kmetijska
                  zemljišča. V teh primerih je bilo potrebno, ali, da se ugotovi, da so kmetijska
                  zemljišča in se prenesejo v last države oziroma, da se z geodetsko odločbo oziroma
                  odločbo Geodetske uprave oziroma upravnega organa ugotovi, da je zemljišče
                  zazidano in da se izvede sprememba kulture.</p>
               <p>Neodmerjeni poslovni objekti. Ogromno poslovnih objektov, zlasti v kmetijskih
                  podjetjih, nima odmerjenih funkcionalnih zemljišč, mnogo jih je zgrajenih tudi
                  brez ustrezne lokacijske in gradbene dokumentacije. Razume se, da je te objekte
                  bilo treba najprej legalizirati, potem odmeriti funkcionalna zemljišča, kar seveda
                  povzroča precejšnje zastoje v procesu lastninjenja.</p>
               <p>Potem je tukaj nejasna zakonodaja v zvezi z lastninjenjem kamnolomov, peskokopov,
                  gramoznic, hipoteke na zemljiščih. Želim opozoriti ta zbor, da je približno ena
                  tretjina kmetijskih zemljišč in gozdov, ki so predmet prenosa v last države,
                  obremenjena z zastavnimi pravicami hipotekarnih upnikov. Do nedavnega nerešen
                  ustavni spor glede presoje ustavnosti in zakonitosti 5. člena zakona o lastninskem
                  preoblikovanju podjetij, ker so seveda podjetja računala na razrešitev v svoj prid
                  in se seveda s tem upirala prenosu zemljišč na sklad. Tako je približno 90%
                  kmetijskih zemljišč in gozdov, s katerimi so opravljala kmetijska in tudi
                  nekmetijska podjetja, ki se lastninijo po zakonu o lastninskem preoblikovanju, v
                  letu 1994, seveda na stroške sklada, preneslo ta zemljišča v last države oziroma v
                  upravljanje tega sklada. Ocenjujemo, da bo ostalih 10% zemljišč prenešenih še v
                  letu 1995.</p>
               <p>Nekoliko težja situacija z gozdno gospodarskimi organizacijami. Tem je sklad
                  zagotovil v celoti sredstva za prenos zemljišč v last države, v višini 66
                  milijonov, pač po normativih, ki smo jih določili na organih opravljanja.
                  Pogodbene obveznosti so potekle 30. junija 1994, vendar so v tem roku svoje
                  obveznosti opravili le dve gozdnogospodarski podjetji, vsa ostala to dokumentacijo
                  še pripravljajo, ali pa z delom sploh niso pričela.</p>
               <p>Skrb za obdelanost teh zemljišč sklad izvaja preko zakupa pravnim in fizičnim
                  osebam. Tako je sklad na podlagi pravilnika o zakupih kmetijskih zemljišč in
                  kmetij, ki ga je sprejel svet sklada, pripravil pogoje za oddajo teh zemljišč v
                  obdelavo in na tej osnovi objavil razpis za oddajo zemljišč v zakup. V letu 1994
                  je tako sklad obnovil večino obstoječih zakupnih pogodb, ki so jih nekdanji
                  upravljavci kmetijskih zemljišč v družbeni lastnini sklenili s fizičnimi osebami.
                  Pri tem je bilo v lanskem letu sklenjenih preko 12. tisoč zakupnih pogodb za
                  površino 14 tisoč hektarjev zemljišč. V letošnjem letu je ta številka preko 20
                  tisoč zakupnih pogodb za 18 tisoč hektarjev zemljišč.</p>
               <p>Sklad je v letu 1994 na podlagi 17. člena zakona o skladu sklenil zakupne pogodbe
                  s 25 pravnimi osebami. Te so v letu 1994 obdelovale 23 tisoč 300 hektarjev
                  najboljših kmetijskih zemljišč nekdanje družbene lastnine. V letu 1995 pa je s
                  skladom podpisalo zakupno pogodbo še podjetje KŽK Kranj in pa Kmetijski kombinat
                  Ptuj. To se pravi, da je odprto vprašanje ostalo samo v dveh kmetijskih podjetjih,
                  to sta Kmetijsko gospodarstvo Kočevja in pa Agro Emona Domžale, ki odklanjata
                  vsakršno sodelovanje in dogovarjanje s skladom. Zakupno razmerje se sklepa za čas
                  do pravnomočnosti denacionalizacijske odločbe oziroma za čas neamortiziranih
                  vlaganj v zemljišča, ki je za vinograde določen z našim pravilnikom 30 let, za
                  oljčne nasade 35 let, za sadovnjake 12 let in pač za vsako kulturo posamezno glede
                  na določeno amortizacijsko dobo.</p>
               <p>Za ugotavljanje amortizacijske dobe so dolžna podjetja skladu predložiti ustrezno
                  dokumentacijo, iz katere je razviden čas osnovanja trajnih nasadov, kar pa sta do
                  danes storili le dve podjetji. Na sklad je bilo z dne 31. decembra 1992 prenešeno
                  350 tisoč hektarjev gozdov, na katerih so vsa dela, obnovo, nego, varstvo in
                  pridobivanje lesa ter vzdrževanje in gradnja prometnic v skladu s sklenjenimi
                  pogodbami izvajala usposobljena izvajalska podjetja. To je 14 nekdanjih
                  gozdnogospodarskih organizacij in pa 35 zadrug, ki so skladu odvajala obračunane
                  prihodke iz gospodarjenja z gozdovi.</p>
               <p>Program za leto 1994 je bil realiziran v naslednjem obsegu. Nega gozdov 6.720 ha,
                  kar predstavlja 95% načrtovanega. Obnova gozdov 790 ha, kar predstavlja 97%
                  načrtovanega, in varstvo gozdov, predvsem zaradi lubadarja je bilo plačanih 14
                  tisoč dni in je bilo doseženo 103% načrtovanje v teh gozdovih.</p>
               <p>Tukaj bi želela opozoriti na predvsem pravno praznino glede prehodnega obdobja, v
                  katerem sklad mora s kmetijskimi in gozdnogospodarskimi organizacijami skleniti
                  zakupne oziroma koncesijske pogodbe.</p>
               <p>Pred seboj imam odločbo Ustavnega sodišča, ki je sicer ugotovilo pri ugotavljanju
                  ustavnosti in zakonitosti 5. člena zakona o lastninskem preoblikovanju podjetij,
                  da ni v neskladju z ustavo, da pa je ugotovilo, da je tukaj pravna praznina glede
                  prehodnega obdobja za sklepanje teh pogodb glede načina in pogojev sklepanja in
                  glede sankcij, če upravljalci ne sklenejo teh pogodb. Ustavno sodišče nalaga
                  Državnemu zboru, da naj ugotovljene neskladnosti z ustavo odpravi do 31. decembra
                  1995. Menim, da se bo s tem delo sklada bistveno olajšalo in izboljšalo.</p>
               <p>Želela bi samo še omeniti, da sklad ne izvaja prometa z zemljišči, kar povzroča
                  precej nestrpnosti na terenu. Najbrž nihče od vas o tem ni neseznanjen. Razlogi za
                  to so predvsem bili v preteklosti nedokončani postopki denacionalizacije, v
                  zadnjem času pa je skladu povsem omejil promet z zemljišči zakon o začasni
                  prepovedi privatizacije pravnih oseb in premoženja v lasti Republike
                  Slovenije.</p>
               <p>Sklad nastopa tudi kot zavezanec za vračilo kmetijskih zemljišč in gozdov
                  denacionalizacijskim upravičencem. V okviru teh nalog je bilo vrnjenih okoli 22
                  tisoč hektarjev kmetijskih zemljišč in 57.271 ha gozdov.</p>
               <p>Poseben problem za postopke denacionalizacije predstavljajo nedokončani postopki
                  komasacij, ki so povsem zavrli vračanje podržavljenega premoženja v naravi. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Hvalica, vi ste nekaj želeli.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Gospod predsednik, hvala lepa. Med tem časom sem sam pridobil ustrezno pojasnilo.
                  Sporočam vam, spoštovani poslanci, da je danes prvič bil Državni zbor, s svojim
                  teleksom okupiran kontinuirano 1 uro in 20 minut, ker je enaka vsebina za vseh 90
                  poslancev, za vseh 90 poslancev, ker je bilo spremenjeno samo ime, tekla na faksu.
                  To je naredilo podjetje, ki je letos deklariralo izgubo. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Bojim se, da korespondenca s poslanci ni stvar te točke dnevnega reda in bi
                  prosil, da nadaljujemo s sejo.</p>
               <p>Naslednje poročilo je pripravilo Ministrstvo za finance, in sicer o ugotovitvah iz
                  kontrol deviznega in zunanjetrgovinskega poslovanja. Sprašujem, ali želijo
                  dodatno? <stage xml:id="Izredna-31-1995-07-11.stage20">(Ne želijo.)</stage></p>
               <p>Potem imamo poročilo, ki ga je pripravilo javno pravobranilstvo in sprašujem, če
                  želi predstavnik pravobranilstva, izvolite. Dovolite, da gospod, ki smo mu že dali
                  besedo.</p>
            </sp>
            <sp who="SDZ1:unknown-M">
               <speaker>PREDSTAVNIK JAVNEGA PRAVOBRANILSTVA:</speaker>
               <p>Spoštovani gospod predsednik, spoštovani zbor! Javno pravobranilstvo Republike
                  Slovenije je v okviru svoje pristojnosti povsem prakticistično ocenilo, da v
                  sklopu številnih vprašanj, ki se nanašajo na problematiko pri oblikovanju družbene
                  lastnine, opozori na tri pomembna vprašanja, katerih razrešitev bo nedvomno
                  vplivala tako na varstvo družbene lastnine, kot na korektno in pospešeno izvajanje
                  zakona o denacionalizaciji.</p>
               <p>Prvo področje se nanaša na tako imenovano mešano lastnino in v zvezi s tem ni
                  jasen pojem družbeno-pravne osebe, v posledici tega pa izvajanje zakona o prometu
                  z nepremičninami, ki sicer ima vgrajen mehanizem varovanja družbene lastnine in še
                  izvajanje drugih podobnih zakonov.</p>
               <p>Drugič. Opredeliti je po naši oceni potrebno pojem pravnega standarda - javno
                  dobro. Dosedanje dobrine v splošni rabi, ki so bile družbena lastnina, sedaj pa so
                  v lasti države, kot opažamo v praksi, se prelivajo na različne načine med sredstva
                  posameznih podjetij.</p>
               <p>Tretjič. Po naši oceni naj bi zakon določil, katere lokalne skupnosti so pravni
                  nasledniki premoženjskih pravic in obveznosti dosedanjih občin, ki so obstojale do
                  31.12.1994. Na ta način bi bilo dokaj enostavno rešeno težko vprašanje, kdo je
                  zavezanec iz naslova denacionalizacije. Pravni naslednik lokalne skupnosti naj
                  solidarno odgovarja oziroma odgovarjajo za dolgove pravnega prednika. Pridobljena
                  lastnina naslednikov naj bo do razdelitve skupna lastnina. Prepričan sem, da bo
                  realizacija teh treh, sicer na videz skromnih predlogov, imela uporabne in
                  praktične nasledke. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Lukačeva želi. Proceduralno je samo mogoče. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani predsednik, gospe in gospodje! Imam proceduralni predlog. Prej ste dali
                  besedo gospodu finančnemu ministru, ki pa se ji je odpovedal. Vem, da gospod
                  finančni minister to lahko naredi, vendar pa v sklopu njegovega ministrstva deluje
                  devizni inšpektorat, kakor se tudi v sklopu njegovega ministrstva vodi register
                  pravnih oseb, ki imajo evidentirano premoženje v tujini in prosim gospoda
                  ministra, da kljub temu zaradi tako pomembne zadeve stopi tukajle na govornico in
                  da vsem poslancem obrazloži tisto, kar je sicer v materialu že napisano, ali pa še
                  morda kaj več, da ga bomo potem lahko na podlagi tudi tega še dodatno vprašali. V
                  kolikor pa gospod minister ne bi sprejel tega izziva, pa prosim, če daste ta
                  proceduralni predlog na glasovanje.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospa Lukačeva, bil sem korekten in sem ministra in vsakega posebej pozval, če
                  hoče povedati kaj k temu, kar je njegovo ministrstvo, agencija, ali kdorkoli že
                  napisal, tako da je to njihova presoja. Sprašujem gospoda ministra, če želi besedo
                  in vidim, da si jo bo vzel.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Hvala, gospod predsednik. Gospe in gospodje! Jaz se nisem javil iz dveh preprostih
                  razlogov - prvič, ker ste pravočasno dobili vsa gradiva, ki ste jih imeli možnost
                  proučiti, in drugič, ker v tej fazi ni možna polemika in je tudi ne bi mogel
                  uporabiti. Ker je pa že bilo nekaj teh pripomb, sem čakal na to, da bom v
                  naslednji fazi, ko bo šlo za razpravo, vprašanja in odgovore tudi lahko uporabil.
                  Zdaj ni popolnoma nemogoče, da tudi jaz v tem mojem kratkem izvajanju ne bi
                  slučajno spustil kakšno polemiko, ampak mislim, da bi bili lahko odgovori
                  kratki.</p>
               <p>Tisto, kar je bilo vprašano Ministrstvo za finance skozi sklepe Komisije za
                  lastninsko preoblikovanje, je bilo predvsem izvajanje zakona o deviznem poslovanju
                  in pa zunanje trgovinskem poslovanju. Drugo vprašanje je bilo o tem, zakaj
                  konvencija o pranju denarja še ni ratificirana, če se dobro spomnim, pa ob tem
                  problem 28. člena zakona o preprečevanju pranja denarja, in tisto, kar je gospa
                  Lukačeva vprašala, še o registru kapitalskih naložb slovenskih podjetij v tujini.
                  Zakaj ima to poročilo tudi to oznako poslovna skrivnost, za kar sem slišal, da so
                  bile tudi pripombe. Dokler so omenjene enote podjetja, pri katerih je devizni
                  inšpektorat opravljal svoje naloge po zakonu in ti postopki niso bili v času
                  priprave tega gradiva še končane, mislim, da je korektno, da se v takem primeru
                  taka poročila ne objavljajo, dokler postopek ni končan. Konec koncev je to tudi
                  del samega postopka in mislim, da je zato potrebno sprejeti takšna pravila, ki
                  sicer niso specifična, so pa splošna. Mislim, da ne samo pri nas, tudi drugod.</p>
               <p>Ko gre za uveljavljanje zakona o zunanjetrgovinskem in deviznem poslovanju, je
                  gospa Logarjeva v svojem izvajanju že nekaj povedala o tem. Mi smo od samega
                  začetka - to bo verjetno zopet stvar polemike - opozarjali, ko je šlo za spremembe
                  zakona ob koncu leta 1993, da veliko tega že obstaja v zakonu o davku na dobiček
                  kot pooblastila davčnemu organu za pridobitev, pregled in ocenitev dokumentacije,
                  s katero razpolaga pravna oseba oziroma podjetje. Ti členi zakona o davku na
                  dobiček so še celo bili potem ob novelah zakona v letu 1994 in pa v letu 1995
                  dopolnjeni in če bo potrebno kasneje, se bomo lahko vrnili na posamezne člene.
                  Mimogrede bi tudi rekel, ko je govora o tem, kaj se zdaj dogaja, ali pa, kaj se bo
                  dogajalo v bodoče, morda tudi pri privatnih podjetjih, ne samo pri družbenih, ko
                  gre za neustrezno izkazovanje dobička predvsem pri mešanih firmah in morda še bolj
                  zanimivo kot pri naših v tujini, pri tujih v domovini oziroma državi Sloveniji, da
                  bo osnovni problem nastal in bo ostal in ga bo treba strokovno rešiti, ker v
                  zakonodaji je rešeno vprašanje transfernih cen, ampak o tem lahko razpravljamo
                  kasneje in verjetno tudi bomo. Ta trenutek to vprašanje verjetno ni ravno
                  optimalno rešeno v samem postopku ugotavljanja posledic uporabe transfernih cen,
                  ko gre za delovanje firm v dveh pravnih sistemih oziroma dveh samostojnih državah.
                  Sicer je v odgovoru Vlade, ki je bil objavljen v Poročevalcu, povedano, na kakšen
                  način se lahko opravlja kontrola deviznega poslovanja, kdo jo opravlja, in med
                  drugimi organizacijami, pri čemer bi rad poudaril, da je tukaj Banka Slovenije
                  glede na obseg dokumentacij in pa podatkov, ki jih ima seveda, pa tudi glede na
                  zakon o Banki Slovenije in pa deviznem poslovanju ena tistih inštitucij, ki je na
                  tem področju seveda najbolje informirana in tudi v največji meri seznanjena s
                  poslovanjem podjetij in pa bank, ko gre za mednarodni plačilni promet oziroma
                  druge finančne operacije oziroma transakcije. Tudi Banka Slovenije, kolikor mi je
                  znano, je na to temo že tudi formalno odgovarjala, ko so bila postavljena
                  vprašanja. Ko gre za devizni inšpektorat, sem danes lahko zaznal neko pripombo,
                  zakaj pa samo pet ljudi. Rad bi vam povedal, da je v zadnjih treh letih bilo,
                  mislim da, štiri ali pet javnih razpisov za pridobitev novih kadrov na tem
                  inšpektoratu. Žal je rezultat takšen, da imamo pet inšpektorjev, in da se ljudje
                  ne javljajo na to mesto. Bi pa rad poudaril, da je dohodek, ki ga lahko dobijo
                  inšpektorji v deviznem inšpektoratu seveda takšen, kot ga lahko dobi inšpektor na
                  Republiški upravi za javne prihodke oziroma v ostalih državnih inšpekcijskih
                  organih. Koliko je ta dohodek v povprečju nižji od nekaterih drugih inšpekcijskih
                  organov, ne bi rad na tem mestu govoril, ker je to lahko preverljivo konec koncev
                  skozi plačilne liste. Drugo vprašanje, ki je bilo, torej mi menimo v tem trenutku,
                  da je z obstoječim zakonom o deviznem poslovanju, zunanje-trgovinskem poslovanju,
                  zakonom o kreditnih odnosih s tujino in pa zakonom o tujih vlaganjih v Republiki
                  Sloveniji v tem trenutku zadeva relativno ustrezno rešena, tudi z dopolnili, ki so
                  bila v zadnjih dveh letih pripravljena, da je v zadnji fazi priprave zakon, ki je
                  v medvladni proceduri oziroma v proceduri medvladnih organov. To je zakon o
                  finančnih odnosih s tujino, ki naj bi sintetiziral v enem zakonskem tekstu
                  predvsem tri zakone, in sicer zakon o deviznem poslovanju, zakon o kreditnih
                  odnosih s tujino in pa o tujih vlaganjih, upoštevajoč seveda najprej tisto, kar je
                  parlament o tem že sklepal na podlagi resolucije oziroma z resolucijo o tujih
                  naložbah, ki sicer ni, blago rečeno, zelo usklajena s tistim, kar se tudi dogaja
                  na področju pogajanj z evropsko skupnostjo, pa o tem takrat, ko bo zakon v
                  proceduri, ko se bo potrebno o teh stvareh seveda jasno odločiti, kaj so klavzule
                  preprečevanja, omejevanja ali dovoljevanja, ki jih bo moral zakon jasno opredeliti
                  tudi na tem področju, poleg tega področje vrednostih papirjev in da ne omenjam še
                  nekaterih področij, ki jih dosedanja praksa v Sloveniji enostavno ni poznala, ker
                  takih transakcij, predvsem z vrednostnimi papirji, v takem obsegu do sedaj ni
                  bilo, se bodo pa seveda normalno sedaj razvijale. Ta zakon, upam, da bomo lahko
                  predložili parlamentu v mesecu septembru po končanju teh usklajevanj, ki jih
                  imamo, kot sem rekel, med vladnimi resorji in pa Banko Slovenije kot pomembnim
                  subjektom pri izvajanju tega zakona v praksi. Ko gre za konvencijo o pranju
                  denarja, in vprašanja, zakaj ta konvencija še ni bila ratificirana, mislim da sam
                  odgovor daje nekaj zelo jasnih napotil, kaj se na tem področju dogaja, ne samo v
                  Sloveniji, ampak tudi v državah, ki so to konvencijo podpisale. Če sem si prav
                  zapomnil, jo je podpisalo 22 držav, od tega je samo 6 držav to zdaj ratificiralo.
                  Od teh šestih držav je večina držav imela pridržke glede na osnovni tekst te
                  konvencije zaradi domače zakonodaje, ki se z vsemi elementi konvencije enostavno
                  ni skladala v trenutku podpisa ali ratifikacije.</p>
               <p>V našem primeru je problem, ki bo nastopil ob ratifikaciji, predvsem vprašanje
                  ustave na področju zaplembe premoženja, o čemer je v tem tekstu tudi govora, kjer
                  enostavno postopek, kot ga konvencija razume in kot ga ratifikator v takem
                  primeru, če ne postavi nobenih pridržkov, tudi prevzema, pomeni, da bi morali v
                  slovenski ustavi ta tekst glede zaplembe premoženja temu prilagoditi. O tem
                  mislim, da je vredno razmisliti in v jesenskih mesecih temu ustrezno tudi
                  postopati.</p>
               <p>Glede zakona o spremembah in dopolnitvah zakona o preprečevanju pranja denarja, ki
                  jih je vložil gospod Hvalica, je Vlada dala svoj predlog. Poleg tega, mislim, da
                  sta to zahtevo za obvezno tolmačenje tega člena imeli priliko seveda videti in jo
                  obravnavati, prav tako jo obravnava tudi komisija, Zakonodajno-pravna komisija
                  Državnega zbora in prišla, ne začuda, do podobnega zaključka, kot tudi Vlada, ko
                  je obravnavala to pobudo, namreč zakon v svojih členih, in to poleg 28. tudi v 10.
                  in še nekaterih drugih, daje zelo jasno napotilo za obnašanje oziroma postopke
                  vseh agencij, v tem primeru dveh agencij, ki sta pomembni, to je Agencija za
                  plačilni promet, nadziranje in informiranje in pa Agencija za prestrukturiranje in
                  privatizacijo. Ni nobene ovire, da se negotovinske transakcije Uradu za oziroma
                  proti preprečevanju denarja ne bi javljale tudi ob zdajšnji dikciji zakona. Tisto,
                  kar je pa verjetno bolj pomembno kot to, ta izločeni predlog, je, da bo Vlada
                  prišla koncem julija za pobudo za spremembe in dopolnitve tega zakona, ki izhaja
                  iz konkretne prakse delovanja urada od njegovega začetka, to je jesenskih mesecev
                  1994 oziroma od takrat, ko je tudi zakon glede na ostale zakonske projekte, ki ga
                  omogočajo, predvsem kazenski zakon, se pravi od 1.januarja 1995, tudi v praksi
                  polno deluje. Izkušnje kažejo, da je zakon potrebno dopolniti v približno osmih do
                  devetih členih, pri čemer seveda ni problem to, kar je bilo navedeno glede
                  lastninjenja, kot sem rekel, ker je to tudi ob tej dikciji zakona mogoče. S tem
                  zakonom bo ta stvar v vseh ostalih členih bistveno bolj jasno postavljena ob
                  tistih, bom rekel ne dovolj jasno postavljenih stvareh, ki so bile ob pripravi
                  zakona, ko še nobene prakse na tem področju ni bilo zapisane. Praksa je prinesla
                  nekaj izkušenj, ki bodo zdaj vgrajene v zakon.</p>
               <p>Poročilo, ki ste ga prejeli, govori o delu devizne inšpekcije, jaz bi si upal
                  trditi, da je ob petih aktivnih inšpektorjih devizna inšpekcija opravila veliko
                  delo v zadnjih dveh letih. Mimogrede, vse zelo znane zadeve v zadnjem času je
                  temeljito pregledala tudi devizna inšpekcija, tudi TAM in podobne zadeve, in je
                  ugotavljala seveda tudi devizna inšpekcija mnogo tistega, kar je pomembno ne samo
                  za individualno podjetje, ampak tudi za celotno poslovanje na deviznem področju,
                  je pa pretežno zahtevek SDK-ja deviznemu inšpektoratu vedno sledil, in to bo konec
                  koncev bolje od mene lahko potrdil direktor Davčnega urada Republike Slovenije za
                  oceno ustreznosti uporabe deviznih predpisov, za katere on tudi kot devizni
                  inšpektorat po zakonu o deviznem poslovanju odgovarja in na osnovi tega je tudi
                  običajno devizni inšpektorat dal svoje formalne odgovore zaprosilcu, ko je šlo za
                  takšne zahteve in ko so se opravljali pregledi s strani davčne inšpekcije. Kot pa
                  sem rekel, verjetno pa se bo v diskusiji vključil v samo razpravo tudi gospod
                  Voljščanšek, direktor Davčne uprave.</p>
               <p>Glede registra pravnih oseb oziroma evidence fizičnih oseb po zakonu o zunanjem
                  trgovinskem poslovanju, ki so dolžne prijaviti oziroma evidentirati svoje naložbe
                  v tujini, v skladu z zakonom, ne bi komentiral posebej, ali je register javen ali
                  ne. Jaz mislim, da je, ne samo mislim, ampak tako je tudi konec koncev na podlagi
                  zakona o zunanjetrgovinskem poslovanju sklenila Vlada, ki ima to pooblastilo, da
                  je ta register javen za vse državne inštitucije. Se pravi inštitucije, ki so
                  vključene v postopke preverjanja, kontroliranja ali inšpekciranja na tem področju
                  in seveda na osnovi tega so vsi organi, ki so zahtevali podatke iz tega registra
                  te podatke vedno tudi v celoti dobili. Obstaja seveda evidenca zahtevkov in pa
                  evidenca danih podatkov posameznih ali skupinah podjetij, za katere so bili ti
                  podatki zahtevani. Lahko vam povem, da je na dan 31.12.1994, to je presečen datum,
                  recimo, kot celotno leto, bilo v registru kapitalskih naložb evidentiranih 944
                  domačih pravnih oseb, ki imajo naložbe v 870 podjetjih v tujini, da je bilo
                  10.7.1995 v registru kapitalskih naložb 1148 domačih pravnih oseb, ki imajo
                  kapitalske naložbe v 906 podjetjih v tujini. Po tečaju ob koncu leta je znesek teh
                  naložb v tujini bil približno 560 milijonov nemških mark. Pravilnik, ki določa
                  oziroma podzakonski akt, ki določa pravila evidentiranja oziroma izdajanja
                  soglasij, ki jih daje Ministrstvo za finance v skladu z zakonom, je objavljen v
                  Uradnem listu in po teh pravilih seveda tudi ministrstvo pri izdajanju ali
                  zavračanju dovoljenj za iznos kapitala v tujino tudi posluje. Osnovni kriterij je,
                  da se to po zakonu iz lastnih sredstev, medtem ko je pravilnik to določil, da je
                  to iz dobička, in samo v vrednosti dobička, ki ga ustvari podjetje v preteklem
                  obdobju.</p>
               <p>Republiška uprava za javne prihodke je dolžna zbirati evidenco fizičnih oseb, ki
                  imajo svoje naložbe v tujini. Bilo je v tem trenutku 413 priglasiteljev, to se
                  pravi 413 fizičnih oseb, ki so imele svoje naložbe v tujini. Obstaja seveda, ker
                  je to evidenca, spisek po posameznih nosilcih teh naložb v tujini in pa po kraju
                  stalnega bivališča.</p>
               <p>Na koncu bi dodal še eno informacijo, ki je pomembna s stališča davčnega postopka
                  in ne samo davčnega postopka, ampak tudi še vedno trajajočega postopka
                  lastninskega preoblikovanja in pa revizijskih postopkov na tej osnovi. Namreč
                  postavlja se vprašanje, kaj lahko zahtevamo od tujih držav, ko gre za preverjanje
                  informacij o naložbah naših podjetij v tujini. V preteklosti je bilo nekaj
                  amaterskih poskusov, ko smo poskušali prek diplomatsko-konzularnih predstavništev
                  oziroma držav sosed, ali tistih, kjer imajo naše gospodarske organizacije svoje
                  afiliacije, pridobiti podatke iz njihovih registrov, nakar je bil seveda odgovor,
                  da takšne prakse oni ne prakticirajo. Praksa, ki jo te evropske in druge države
                  prakticirajo, so sporazumi o izogibanju dvojne obdavčitve in če je to tako
                  sklenjeno, člen, ki govori o izmenjavi manjšega ali večjega števila podatkov po
                  sporazumu. Jaz vas lahko obvestim, da je v okviru sklepanja sporazumov o
                  izogibanju dvojnih obdavčitvi Slovenja zastopala stališče, da mora biti 26. člen,
                  ki določa in ki temelji na predlogu takega akta OECD, ki je vzorčni akt za
                  določanje aktov o izogibanju dvojni obdavčitvi, z vsemi državami, s katerimi smo
                  do zdaj parafirali oziroma podpisali te sporazume, je ta člen o obvezni izmenjavi
                  informacij med organi obeh držav na področju davčnih služb obvezen in so ga tudi
                  države bile pripravljene po daljših diskusijah sprejeti. Gre v tem primeru za
                  parafirne sporazume z Belgijo, Rusko federacijo, Avstrijo in Švico, s Kitajsko je
                  že podpisan, pet ali šest sporazumov z evropskimi državami pa je ta trenutek v
                  obdelavi. To se pravi, da se širi to na države, ki so za nas vsebinsko zanimive.
                  Toliko za zdaj. Bi vas pa še opozoril, ker je bilo veliko besed na nek posreden
                  način o by-pass firmah o tem, kaj se je dogajalo v preteklosti skozi instrument
                  ali pa institut by-pass, o prenosu, seveda, ali pa o ohranjanju obveznosti na enem
                  mestu in prenosu ne samo terjatev, ampak tudi tekočih učinkov iz poslovanja na
                  drugo mesto, da je Vlada v začetku leta 1993 predlagala in parlament sprejel
                  zakon o varstvu terjatev, postopki preoblikovanja podjetij in drugih pravnih oseb,
                  ki ga je že Ustavno sodišče naknadno razveljavilo. V tistem zakonu je bila podana
                  pravna varnost o terjatvah tistih pravnih oseb oziroma obveznosti tistih pravnih
                  oseb, od katerih so se nekatere druge pravne osebe izločile, prenesle seveda
                  koristi izločitve k sebi, obveznosti pa pustile na bivših firmah. Tudi s tega
                  stališča bi morda postopki lastninskega preoblikovanja v mnogih firmah šli lažje,
                  če bi bil ta zakon danes uveljavljen. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednje poročilo je pripravila Banka Slovenije in sprašujem, če ga
                  želi kdo dodatno utemeljiti. Izvolite.</p>
            </sp>
            <sp who="SDZ1:RantAndrej">
               <speaker>ANDREJ RANT:</speaker>
               <p>Andrej Rant, viceguverner. Spoštovani predsednik, spoštovane poslanke, spoštovani
                  poslanci! Ne nameravam ponavljati dejstev, ki so zapisana v poročilu Banke
                  Slovenije, in tudi tistih ne, ki se nanašajo na banke v poročilu Vlade. Seveda sem
                  pripravljen na pojasnila, ki bodo zahtevana v razpravi in želim spoštovati
                  priporočilo, da skrajšamo uvodnike. Želim pa seveda povedati, da bom moral glede
                  na trditve, ki so bile izrečene o ravnanju Banke Slovenije, povedati določena
                  pojasnila. Razumem pa, da ta trenutek ni zdaj primeren.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Vse, kar se tiče dela Banke Slovenije in poročila Banke Slovenije, je
                  dopustno.</p>
            </sp>
            <sp who="SDZ1:RantAndrej">
               <speaker>ANDREJ RANT:</speaker>
               <p>Gre za to, da je Banka Slovenija med tistimi institucijami, ki razpolaga s
                  podatki, ki zadevajo tudi lastninjenje in ki so bili omenjeni. Mislim, da gre
                  tukaj za določeno vrsto nerazumevanja vloge Banke Slovenije in tudi na nek način
                  za neskladnost s stvarnostjo oziroma z načeli, na katerih se revizija
                  privatizacije izvaja oziroma podjetij, ki se privatizirajo. Gre namreč za to, da
                  se skuša na nek način povedati, da je pravzaprav tista dokumentacija, s katero
                  Banka Slovenije razpolaga ključna za to, da bi se lahko ugotovilo, ali
                  lastninjenje poteka pravilno ali ne, medtem ko v Banki Slovenije mislimo, da je
                  naša dokumentacija lahko samo v pomoč, ne more biti pa ključna. Obstaja tudi
                  mnenje Slovenskega inštituta za revizijo, ki govori o tem, da je dokumentacija
                  oziroma podatki, ki bazirajo na poročilih, ki prihajajo v Banko Slovenije,
                  posredna dokumentacija, ki ne more služiti za knjigovodsko revidiranje in dejansko
                  to mnenje Inštituta za revizijo potrjuje, da Banka Slovenije lahko pomaga, ne more
                  pa predstavljati temeljnega podatkovnega vira za to, da se ocenjuje, ali je
                  privatizacija potekala v redu ali ni potekala v redu, ker institucije, ki
                  privatizacijo nadzirajo, razpolagajo s kompletnimi podatki, ki zadevajo bilance
                  podjetij in ki zadevajo knjiženje v teh bilancah. Tako, da to je tisto, kar se po
                  mojem mnenju ne sklada s stvarnostjo. Drugo, kar je pa potrebno ob tem povedati pa
                  je, da gre tudi verjetno za nerazumevanje funkcije Banke Slovenije in pa podatkov,
                  ki se v njo stekajo na podlagi zakona o deviznem poslovanju. Dejstvo je, da nadzor
                  nad izvozom kapitala opravlja več institucij v našem sistemu. Banka Slovenije
                  nadzira denarni obtok in pa denar v tujini. Delno je to urejeno neposredno skozi
                  zakon, delno pa skozi pristojnosti Banke Slovenije z dajanjem soglasja za račune v
                  tujini. Drugi del tistega, kar vpliva na denarni obtok, se pa dogaja skozi
                  plačilno bilanco, ki jo Banka Slovenije mora spremljati. To spremljanje se pa
                  seveda dogaja tako, da od podjetij zahtevamo določene podatke v statistične
                  namene, ki jih potem obdelujemo za potrebe denarne analize. Zaradi tega seveda ti
                  podatki niso ravno najprimernejši za namen, o katerem se tukaj govori danes in jih
                  je potrebno jemati z določeno dozo previdnosti tudi zaradi tega, ker pri vsakih
                  podatkih prihaja v korakih, po katerih se zbirajo oziroma nastajajo, tudi do
                  določenih napak, za katere so odgovorne institucije zunaj Banke Slovenije, na
                  primer pri carinskih deklaracijah, za carinske deklaracije, za vnos podatkov iz
                  carinskih deklaracij ni odgovorna Banka Slovenije, so pa potem posebne procedure,
                  po katerih se lahko ti podatki spreminjajo in to ni stvar, ki lahko nastaja sama
                  po sebi ob ugotovitvi neke napake.</p>
               <p>Mislim, da se meša tukaj tudi pri privatizaciji nekaj, kar se misli, da ne bi bilo
                  učinkovito za privatizacijo s tistim, kar je imelo svoj namen in funkcijo obstoja
                  v preteklem sistemu. To je bila namreč funkcija devizne dokumentarne kontrole.
                  Verjamem, da je marsikdo med vami ocenjeval to funkcijo kot popolnoma ali pa v
                  precejšnji meri nekoristno administrativno funkcijo, ki je bila usmerjena v nekaj
                  povsem drugega od tistega, kar bi se želelo danes in danes tudi ne obstaja. To je
                  potrebno posebej poudarjati. Danes ta funkcija sploh ne obstaja več. Včasih je ta
                  funkcija obstajala zaradi spremljanja priliva na podlagi izvoza in spremljanja
                  pogodb o izvozu in uvozu ter režima v zvezi s tem, medtem, ko danes tega sploh ni
                  in tisto, kar je bilo značilno za to spremljanje, se pravi financiranje izvoza
                  skozi selektivno kreditiranje, tistega danes ni več, kar pomeni, da so terjatve,
                  ki jih imajo podjetja v tujini, financirane bodisi z njihovimi sredstvi ali pa z
                  bančnimi sredstvi. Potrebno je tudi povedati, da je Banka Slovenije razširila bazo
                  za statistično spremljanje vseh transakcij skozi plačilno bilanco in pričela s
                  spremljanjem tudi ne samo tokov v poslovanju s tujino, ampak tudi premoženjskega
                  stanja, kar je seveda bila podlaga za spremembe, ki so se dogodile v letu
                  1993.</p>
               <p>Glede rokov, o katerih je bilo govora, da teh rokov ni, opustitev rokov za priliv
                  od izvoza temelji ravno na dejstvu, da so podjetja naslonjena sedaj na lastno
                  financiranje terjatev, ki jih imajo v tujini skozi izvoz, ne pa tako kot prej, na
                  državno financiranje skozi bivšo centralno banko. Zaradi tega je seveda ta
                  opustitev popolnoma smiselna in gre predvsem za vsebinsko oziroma statistično
                  spremljanje tega, v katero kategorijo se pojav lahko uvrsti skozi kategorijo
                  plačilne bilance zaradi vedenja o tem, po katerih kanalih prihaja preko plačilne
                  bilance do vplivov na denarni obtok. To bi želel dodati oziroma dati kot pojasnilo
                  k tistemu, kar je bilo rečeno glede kooperativnosti Banke Slovenije. Moram pa
                  povedati, da Banka Slovenije na vse zahteve agencije za privatizacijo, ki so
                  usmerjene na konkretna podjetja, ki so v reviziji, odgovarja. Tako, da ne vidim
                  tukaj kakšnega večjega problema. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Najlepša hvala. Naslednje poročilo je pripravila Agencija za sanacijo bank in
                  hranilnic in sprašujem, če želi poročilu kaj dodati. <stage xml:id="Izredna-31-1995-07-11.stage21">(Ne želi.)</stage></p>
               <p>Potem imamo tukaj deveto poročilo o uresničevanju zakona o denacionalizaciji in
                  sprašujem predstavnike Ministrstva za pravosodje, če želijo. Izvolite gospa
                  ministrica.</p>
            </sp>
            <sp who="SDZ1:ZupančičMeta">
               <speaker>META ZUPANČIČ:</speaker>
               <p>Gospod predsednik, spoštovane poslanke, spoštovani poslanici. Deveto poročilo o
                  uresničevanju zakona o denacionalizaciji zajema v prvem delu statistične podatke,
                  ki so jih posredovali organi pristojni za izvajanje zakona, v drugem delu pa je
                  navedena problematika uresničevanja zakona, ki se nanaša tako na kadrovsko
                  organizacijske probleme kot na pravna vprašanja. Poročilo s svojimi prilogami
                  vsebuje najrazličnejše podatke v zvezi z izvajanjem zakona, ki tudi, kadar niso
                  posebej komentirani, dajejo celovit vpogled v obravnavano problematiko. Zlasti
                  velja opozoriti na obširnejši drugi del poročila, ki je pred vami, v katerem so
                  zajeti najpogostejši problemi, ki spremljajo izvajanje zakona. S tem poročilom so
                  realizirani tudi sklepi 19. seje Državnega zbora. Pri pripravi analize problemov
                  pa so bila upoštevana mnenja in stališča, podana v razpravi v Državnem zboru ob
                  predlogu sprememb in dopolnitev zakona o denacionalizaciji. Obenem so nakazane
                  možne rešitve teh problemov oziroma način njihovega reševanja. Predlogi konkretnih
                  rešitev bodo lahko podani šele po temeljiti, strokovni proučitvi, za kar je Vlada
                  že sprejela ustrezne sklepe, ki so jih pristojna ministrstva oziroma organi v
                  njihovi sestavi že pričeli izvajati. Kadrovski problemi so že ves čas izvajanja
                  zakona eni izmed najbolj izpostavljenih in perečih. Razlogi so zato v izredni
                  zahtevnosti denacionalizacijskih postopkov, s čimer je povezana strokovna
                  usposobljenost kadrov za vodenje teh postopkov, predvsem pa o organih, pristojnih
                  za odločanje o zahtevah za denacionalizacijo. Teh kadrov primanjkuje. Kadrovska
                  problematika se je v zadnjem času še povečala, saj je veliko delavcev, ki so že
                  bili usposobljeni za delo na denacionalizacijskih zahtevah, odšlo, se zaposlilo v
                  novih občinah, pa tudi drugje. Upravne enote morajo zopet iskati nove kadre, ki
                  jih je ponavadi potrebno usposobiti za to delo. Postopek denacionalizacije je
                  namreč bolj zahteven in zapleten, kot so običajni upravni postopki, saj je
                  kontradiktoren, kar je pravilo sodnih in ne upravnih postopkov. Poleg tega gre za
                  klasična civilnopravna premoženjska vprašanja, o katerih lahko praviloma odločajo
                  samo sodišča. Gre torej za neko novost v vsebini in obliki teh postopkov, za
                  razliko od tistih, ki jih je poznala pravna teorija in praksa. Zato je bilo
                  potrebno kadre najprej usposobiti za to delo. Dejstvo je, da teh postopkov ne
                  vodijo le diplomirani pravniki, temveč tudi upravni delavci z drugačno izobrazbo.
                  V pretežni meri gre za agronome in ekonomiste. Zaradi omenjene kadrovske
                  fluktuacije se morajo novi delavci poleg splošnega usposabljanja za opravljanje
                  tega zahtevnega dela seznaniti s konkretnimi zadevami, kar vzame določen čas pred
                  nadaljevanjem upravnega postopka. Za reševanje kadrovske problematike sta se po
                  sklepu Vlade Ministrstvo za notranje zadeve in kadrovska služba Vlade že od
                  začetka leta, po uveljavitvi zakona o upravi, pričela aktivno ukvarjati s to
                  problematiko. Na podlagi sklepov Vlade, sprejetih ob obravnavi tega poročila, pa
                  je bila v postopek že posredovana sprememba uredbe o količnikih za določitev
                  osnovne plače funkcionarjev, ki jih imenuje Vlada Republike Slovenije in drugih
                  zaposlenih v službi Vlade, upravnih organih in upravnih enotah, s katero je
                  predlagano, da se za delavce, ki izvajajo najzahtevnejše postopke na področju
                  denacionalizacije, določi dodatek v višini 20%. Obenem se skuša zagotoviti
                  potrebne nadomestne in dodatne zaposlitve na nalogah s področja denacionalizacije.
                  Pristojna resorna ministrstva pa bodo poskrbela za usposabljanje, saj bodo v
                  jesenskih mesecih nadaljevali s strokovnimi posvetovanji v upravnih vprašanjih v
                  zvezi z zakonom o denacionalizaciji. Poudarek bo na obiskih na upravnih enotah,
                  predvsem tistih, pri katerih opažajo največje število vloženih zahtev, in tistih,
                  pri katerih je bilo ob obravnavi v pritožbenem postopku opaziti največje
                  pomanjkljivosti pri vodenju postopkov na prvi stopnji. Za odpravo drugih
                  problemov, ki so bodisi pravne narave bodisi, da so ti problemi nastali kot
                  posledica neurejenih zadev na drugih področjih, pa je Vlada pav tako že sprejela
                  določene ukrepe, za izvajanje nekaterih so vsa pristojna ministrstva in organi v
                  njihovi sestavi in so že pričeli z delom. Ministrstvo za pravosodje pa v skladu z
                  omenjenimi sklepi koordinira in povezuje delo ter aktivnosti. Prav tako
                  Ministrstvo za pravosodje uresničuje sklep medresorske komisije za spremljanje
                  uresničevanja zakona o denacionalizaciji, da naj se posamezna strokovna vprašanja
                  predhodno obdelajo v strokovnih skupinah. Tako bo usklajen sistematičen pregled in
                  opravljena analiza določil zakona o denacionalizaciji, pri katerih se pojavlja
                  največ vprašanj. To analizo bo pripravila skupina strokovnjakov iz pristojnih
                  resornih ministrstev, ki so se v ta namen že sestali in tudi že pričeli z delom.
                  Pri tem je potrebno poudariti, da ne gre za pripravo sprememb zakona o
                  denacionalizaciji, saj je osnovno izhodišče, ki smo si ga zastavili, da se v zvezi
                  s pravnimi vprašanji poiščejo najprej vse možnosti, ki jih zakon za reševanje
                  posameznega problema že omogoča in pripravo pravno-tehničnih interpretacij teh
                  določil. Omenjena skupina je že prišla do prvih ugotovitev v zvezi s tem, in
                  sicer, da so v pogledu določil zakona o denacionalizaciji navedena vsa tista
                  določila, pri katerih so se dejansko pojavila pravna vprašanja v zvezi z njihovim
                  izvajanjem, da pa je kar nekaj teh vprašanj v zadnjem času že pojasnjenih, saj je
                  tako upravna, kot sodna praksa nanje že dala določene odgovore. Z delom je seveda
                  potrebno nadaljevati, saj je še vedno odprtih nekaj pomembnih strokovnih vprašanj,
                  obenem pa bo tak kontinuiran način dela omogočil sprotno reševanje morebitnih novo
                  nastalih problemov.</p>
               <p>Podoben način dela poteka tudi v zvezi s poenotenjem metodologije ovrednotenja
                  podržavljenega premoženja. Vrednostno zelo različne cenitve iz tega premoženja so
                  v postopkih denacionalizacije namreč vse preveč pogost pojav. Ker pa gre za
                  zahtevno izvedenjsko delo, je težko pričakovati od upravnih delavcev, da bi to
                  strokovno delo cenilcev obvladali v takšni meri, da bi mogli argumentirano
                  odločiti, katera od povsem različnih cenitev istega premoženja, ki jih stranke
                  predlagajo, je pravilna.</p>
               <p>Med izredno velike probleme, predvsem na področju denacionalizacije kmetijskih
                  zemljišč, sodijo neurejena zemljiško-knjižna in katastrska stanja ter nedokončane
                  komasacije. Zato je Vlada sprejela sklep, s katerim nalaga pristojnim ministrstvom
                  pripravo programa za urejanje zemljiško-knjižnega in katastrskega stanja zemljišč,
                  uporabljenih za gradnjo cest in izvajanja geodetskih del v zvezi z odmero
                  infrastrukturnih in drugih objektov. Dokler teh odmer ni, dejansko ni mogoče
                  izvajati 27. člena zakona o denacionalizaciji, saj ta člen kot obliko vračanja
                  podržavljenih kmetijskih zemljišč v kompleksih predvideva vzpostavitev solastnine.
                  Brez omenjenih odmer pa bi postali upravičenci kot solastniki kompleksa tudi
                  solastniki teh objektov, ki so sicer v državni lasti oziroma v lasti lokalnih
                  skupnosti.</p>
               <p>Za konec naj omenim še sklep Vlade, da se v okviru Ministrstva za pravosodje
                  ustanovi posebna strokovna služba, ki bo koordinirala in pospeševala delo pri
                  izvajanju zakona o denacionalizaciji. Pripominjam, da ne gre za pristojnosti
                  odločanja o zahtevah za denacionalizacijo, kot tudi ne za opravljanje nalog, ki so
                  v pristojnosti drugih ministrstev. Glede na številne resorje, ki izvajajo zakon o
                  denacionalizaciji in druge organe in organizacije, od katerih je učinkovitost teh
                  postopkov prav tako odvisna, je namreč za reševanje problematike potrebna ažurna
                  povezava in koordinirano delo. V zvezi s tem sklepom je bil v postopek že
                  posredovan spremenjen akt o sistematizaciji delovnih mest v Ministrstvu za
                  pravosodje. Na podlagi te spremembe, bo sektor za denacionalizacijo dobil nove
                  naloge in se kadrovsko okrepil. Kot je razvidno iz mojega prejšnjega izvajanja, je
                  ta služba že začela z aktivnim delom.</p>
               <p>Sedaj pa mi dovolite nekaj najbolj nazornih podatkov zelo na kratko o poteku
                  denacionalizacije, saj je, kot je znano, potekel rok za oddajo vlog fizičnih oseb
                  decembra meseca leta 1993, za pravne osebe pa 1. maja 1995. Veliko se govori o
                  številkah, ki so, žal, velikokrat napačno interpretirane. Na kratko. V naši državi
                  je bilo do konca leta 1994 vloženih 38.552 zahtev, pri čemer je potrebno posebej
                  poudariti, da je bilo le 24.535 zahtev takšnih, ki so ustrezale zakonu, torej,
                  popolnih. 12.613 zahtev je bilo nepopolnih in so bile poslane v dopolnitev. Da
                  delo na tem področju ni skromno, ampak je praktično mamutsko, dokazujejo podatki,
                  ki so vam priloženi v poročilu in iz katerih je razvidno, da so delavci v upravnih
                  enotah v času do decembra leta 1994 izdelali kar 13.864 odločb in opravili -
                  podatek je morda pretresljiv, ali pa morda tudi za koga ne - 12. 164 ustnih
                  glavnih obravnav. Torej, trditve, da se na tem področju denacionalizacije ne dela
                  dovolj, da se ne dela nič, ne bodo držale. Dovolite mi še opombo ob ugotovitvi
                  uspešnih in neuspešnih občin. Težko je reči, katera občina je uspešna, katera
                  občina je neuspešna, češ da je 100% rešila svoje zahtevke, ali 90% rešila svoje
                  zahtevke, pri tem pa ne upoštevati dejstva, koliko dela ima na tem področju. Če mi
                  je dovoljeno, omenjena je bila kot primer občina Izola kot ena najuspešnejših
                  občin, pri tem pa je zanimiv podatek, da je imela ta občina v vsem času vloženih
                  42 zahtev za denacionalizacijo, torej, v 3,5 letih pri takem številu vloženih
                  denacionalizacijskih zahtevkov ni težko biti uspešen in od tega je bilo 31 zahtev
                  zavrženih, kar pomeni, da so imeli zelo malo dela za 100% uspešnost. Hvala, ker
                  ste me poslušali.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala. Imamo še poročilo o delovanju Slovenskega odškodninskega sklada. Predsednik
                  nadzornega odbora.</p>
            </sp>
            <sp who="SDZ1:ŠimecRudi">
               <speaker>RUDI ŠIMEC:</speaker>
               <p>Spoštovani gospod predsednik, spoštovane poslanke in poslanci! Sem predsednik
                  nadzornega odbora odškodninskega sklada, katerega ste ustanovili z namenom, da se
                  iz sklada izplačajo odškodnine tistim upravičencem glede denacionalizacije,
                  katerih se ne more oškodovati oziroma jim vrniti premoženja v naravi. Danes vam
                  nadzorni odbor daje prvo poročilo, ki je zelo obsežno. V njem imate vse številčne
                  in statistične podatke, katerih se ne bi dotikal in priloženo je tudi revizijsko
                  poročilo revizorja, ki je pred kratkim opravil pregled v skladu. Nadzorni odbor
                  ocenjuje delo vodstva sklada za dobro, uspešno. Smatra, da je racionalno
                  organiziran in se ne strinja z očitki v časopisih, v javnih občilih, da sklad ne
                  opravlja učinkovito svojega dela. Nadzorni odbor smatra za pomembnejše to, da
                  brani pravico in načelo, tako upravičenca kakor zavezanca, da imata pravico
                  ugovora na ocene v celotnem postopku. Zaradi tega je veliko postopkov v teku, niso
                  pa dokončani. Prav zaradi tega nadzorni odbor zavrača vsako namigovanje, da se na
                  skladu odobravajo odškodnine brez prave utemeljitve in neupravičeno. Posebej
                  nadzorni odbor smatra za potrebno, da opozori Državni zbor na razhajanja med viri
                  in možnostmi, ki jih ima sklad in med dolžnostmi oziroma obveznostmi, ki mu jih z
                  zakonom nalagate. Dolgoročno bodo ta razhajanja približno za pol milijarde nemških
                  mark. Opozoril bi poleg tega, da sklad mora poslovati s svojimi sredstvi,
                  delnicami in vrednostnimi papirji s 13% stopnjo donosnosti. Ta stopnja donosnosti
                  bo ocenjena s stališča vsakega strokovnjaka za visoko in je pod vprašajem pri
                  vsaki nestabilnosti znotraj naše države, bodisi finančnih ali tržnih pretresov.
                  Zaradi tega na koncu nadzorni odbor predlaga Državnemu zboru, da razmisli o novih
                  virih za dolžnosti, ki jih je poveril skladu oziroma predlaga, da se pospešeno in
                  v večji meri vrača upravičencem premoženje v naravi, da se izkoristi 2. člen
                  zakona o denacionalizaciji, s katerim je možno vračati upravičencem nadomestno
                  premoženje. V nasprotnem primeru pa ob usahnitvi, ob usihanju virov, ki ste jih
                  namenili, namreč glavni viri so 10% od vrednosti lastninjenega premoženja, 10% od
                  stanovanj in enako od zemljiškega sklada. Ti viri niso trajni, bodo v kratkem
                  presahnili in od takrat naprej bo potrebno razmišljati za pokrivanje teh
                  obveznosti z novimi davki, v kolikor tega ne bomo zmanjšali z vračanjem premoženja
                  v naravi. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. S tem so ta poročila izčrpana in besedo dajem gospe Metki
                  Karner-Lukač. Izvolite, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Na včerajšnji seji Rejčeve komisije smo nedvoumno
                  ugotovili, da med vsemi temi poročili manjka glavno poročilo. Manjka poročilo
                  pravosodja odnosno sodstva, saj smo tudi ugotovili, kar je bilo meni razumljivo,
                  da takšnega poročila ne moremo zahtevati od Ministrstva za pravosodje, samo ostaja
                  dejstvo, da tega poročila ni. Zato je bil sprejet sklep, da bo prisoten na tej
                  seji in da bo po možnosti podal svoje poročilo ali pa mnenje, ali karkoli o tem,
                  predstavnik Vrhovnega sodišča. Sprašujem vodstvo Državnega zbora, če je, ker je
                  bil dan predlog Državnemu zboru, da predstavnika Vrhovnega sodišča povabi na to
                  sejo, torej sprašujem, če je Državni zbor vabil in če je ta prisoten in če ima,
                  glede na to, kar smo slišali, kakšne pripombe, ker bi jih moral imeti. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Boste dali še proceduralni predlog. Bi vas prosil, da boste enkrat videli, kako
                  izkoriščate besedo na način, kot pravilnik ne dovoljuje.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Očitno me ne poslušate, gospod predsednik. Jaz sem vprašal, če ste povabil - zelo
                  jasen sem bil - in če ugotovite, če je predstavnik Vrhovnega sodišča prisoten tu
                  sedaj, na tej seji. Hvala lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, zelo natančno sem vas poslušal in vam znam na to odgovoriti, toda
                  vi ste iz klopi zavpili proceduralno in bilo bi korektno, da kolegom podaste
                  proceduralni predlog. Zato sem vas v bistvu na tak način opomnil. Kar se pa tiče
                  tega sklepa komisije, ki jo vodi gospod Rejc, sem ga včeraj popoldne dobil,
                  obvestil Vrhovno sodišče o tem sklepu in sklep je pa bil, da se povabi na sejo in
                  določi za namestnika predsednika sodišča vrhovnega sodnika gospoda Toma Grgiča.
                  Odgovoril je vrhovni sodnik, svetnik Dušan Ogrizek in je pač povedal, da na taki
                  seji ne morejo sodelovati od včeraj do danes in boste tudi dobili razmnožen ta
                  odgovor, ki se mi sicer zdi korekten in govori o tem, da je sodišče samostojna
                  veja oblasti in ga ni mogoče poklicati na zagovor za stvari, in se je potrebno
                  vedno zelo korektno in natančno dogovoriti, kako teče to sodelovanje. Besedo dajem
                  gospe Metki Karner-Lukač. Predstavila bo stališče poslanske skupine SLS.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani predsednik, gospe in gospodje! Preden začnem in obrazložim temu zboru
                  stališče naše poslanske skupine, bi prosila, gospod predsednik, da preverite
                  sklepčnost tega Državnega zbora, kajti tako kot jaz od zadaj vidim, je prisotnih
                  zelo malo poslancev, prazni dvorani pa ne mislim govoriti.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ni potrebe. Seja se lahko nadaljuje. Ko bo odločanje, bom preveril sklepčnost in
                  izvolite, drugače bom dal besedo naslednjemu.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Proceduralni predlog vam dam, da preverite, prosim, sklepčnost.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ni potrebe. Za potek seje ta predlog ni potreben, ga ni potrebno dati na
                  glasovanje.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Potem naj pa o tem odloči zbor.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Ne vem, zakaj, ker vi nobene stvari ne predlagate, da bi se seja prekinila, nič
                  takega in bi prosil, da pač teče razprava.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani predsednik, ne predlagam tega, vendar pa tudi ne bom govorila prazni
                  dvorani in prosim, da poslanci pridejo v dvorano.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>To je, bom rekel, vsekakor njihova dolžnost, ampak za potek seje in zato, da vi
                  nastopate, je po moji presoji zadostno število ljudi v dvorani in izvolite, imate
                  besedo.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Hvala. Bom pa jutri ponovila še enkrat. Spoštovane gospe in gospodje! Ne bom se
                  oddaljevala od osrednje točke, zaradi katere je bila sklicana ta seja Državnega
                  zbora, torej ne bom govorila o drugih zadevah, razen o tisti, ki se tiče
                  oškodovanja družbenega premoženja, vse od časov Markovićeve zakonodaje, pa do leta
                  1995, če hočete. Do sedaj je Agencija za plačilni promet, informiranje in
                  nadziranje ugotovila za 51 milijard tolarjev oškodovanja družbenega premoženja.
                  Tako izvira iz njenih zapisnikov. Upamo si trditi, gospe in gospodje, da na žalost
                  to ni vse, in to veste tudi vi, to veste vsi. Kajti, če je Agencija opravila samo
                  približno revizijo v 800 podjetjih, od tega, da se jih po zakonu o lastninskem
                  preoblikovanju podjetij lastnini okoli 1400, to pomeni, da so še mnoge odprte
                  možnosti o oškodovanju družbenega premoženja, za katere mi ne vemo. Poudariti
                  moramo, da je to oškodovanje oziroma ugotovitev oškodovanja družbenega premoženja
                  opravljeno samo za dve poslovni leti, 1990, 1991 in 1993, torej tri poslovna leta
                  in da vsi tisti, ki imamo kaj vpogleda v dogajanja v naši gospodarski sferi, s
                  presenečenjem ugotavljamo, da to oškodovanje še poteka, tudi če so podjetja že
                  pridobila soglasje Agencije za privatizacijo, prvo in drugo in so se že vpisala v
                  sodni register. Tokrat poteka oškodovanje na račun lastnikov tega premoženja, kar
                  ima pa sigurno gotovo zelo zelo katastrofalno posledico za nadaljni razvoj
                  slovenskega gospodarstva. Prav tako si upamo trditi, da je to oškodovanje, ki je
                  samo deloma ugotovljeno, bilo ugotovljeno tudi zaradi našega doslednega vztrajanja
                  na tem, da se opravijo revizije v podjetjih, kljub velikemu nasprotovanju Vlade,
                  njenih inštitucij, pa tudi večji del spoštovanih poslank in poslancev v tem
                  parlamentu. Vztrajali smo, obveščali smo javnost in revizije so nedvomno dale
                  svoje rezultate, potrdile so to, da naša predvidevanja niso bila iz trte zvita. 31
                  milijard tolarjev se je povečalo družbeno premoženje in se seveda spustilo v
                  lastninenje. Če mi ne bi vztrajali in če Agencija za plačilni promet, informiranje
                  in nadziranje, ki je edina sposobna te revizije opraviti, ne bi tako vztrajala,
                  tudi teh 31 milijard tolarjev ne bi bilo vrnjenih državljanom. Torej, brez teh
                  naporov bi ostala resnica slovenskim državljanom skrita. Tudi ne mislimo, da bi
                  prihajalo do prostovoljnih uskladitev teh 31 milijard, saj vemo, da nihče ne bi
                  tega opravil kar tako, da bi se odkril in povedal: <q>"Poglejte, naredil sem to
                  napako, sedaj pa jo bom v dobro državljanov Slovenije popravil."</q> Seveda pa v
                  oškodovanje družbenega premoženja niso vključene tiste pravne osebe, vsaj večina
                  ne, ki so šle že pred tem časom v stečaj. Prav tako pa ne vemo, kaj se je dogajalo
                  z večino skladovih podjetij. Kot smo izvedeli iz poročil Agencije za plačilni
                  promet, nadziranje in informiranje, so jim odklonili gostoljubje takrat, ko so
                  hoteli opraviti revizije. Pobudniki sklica te izredne seje smo poslanci opozicije,
                  kajti zavedamo se nacionalne pomembnosti izvedbe projekta lastninskega
                  preoblikovanja. Pričakovali smo, gospe in gospodje, še zlasti pa od vas,
                  predstavniki Vlade, da se te pomembnosti enako kot mi, zavedate tudi vi in da nam
                  boste ob tej priložnosti predstavili analitično poročilo o poteku privatizacije in
                  izpostavili vse kritične momente, zaradi katerih privatizacija ne poteka oziroma
                  kje se dogajajo nepravilnosti, pa to niste storili. Napisali ste sintetično
                  poročilo namesto analitičnega poročila. Pri tem pa ste sami s seboj prišli v
                  velika nasprotja. Podatki, ki jih navaja vaše poročilo, so v marsičem
                  kontradiktorni. Kasneje bomo navedli, kje so te zadeve. Institucije so podale
                  poročila, katera je verjetno potem povzela Vlada in moram reči, da jih Vlada
                  interpretira tako, da pravzaprav pripisuje tem institucijam skoraj zasluge za
                  narod. Obravnava privatizacijske procese izključno na osnovi statističnih
                  podatkov, ki jih je pridobila Agencija za privatizacijo. Ob tem se elegantno
                  izogne problematiki, zaradi katere je sklicana današnja seja. Obširno razlaga
                  veljavno zakonodajo, gospe in gospodje, ki smo jo v tem Državnem zboru poslanci
                  tega sklica v večini sprejeli. Obširno obrazlaga in predstavlja vse uredbe, ki jih
                  je Vlada zaradi pomanjkljive zakonodaje sprejela in so številne, predložilo pa jih
                  je Ministrstvo za ekonomske odnose in razvoj, vendar, oprostite, te obrazložitve
                  znamo tudi sami poiskati in priti do zakonov, ki opredeljujejo poteke lastninskega
                  preoblikovanja podjetij. To ste naredili zato, da bi ustvarili pred državljani
                  občutek, kako veliki napori so bili vloženi v to neustrezno zakonodajo in kako ste
                  jo sproti popravljali. V tem materialu, gospe in gospodje, ste podprli na žalost
                  tudi naše ugotovitve. Torej Vlada Republike Slovenije piše o škodljivih, o
                  negativnih posledicah, ki jih bo imel lahko notranji odkup, če se bo razvijal, ki
                  se bo odvijal na račun razvoja posameznih podjetij, kupnina iz naslova notranjega
                  odkupa po bo poniknila v paradržavnih skladih oziroma se bo razporejala tja, kjer
                  ne bo dajala zadovoljivih ekonomskih učinkov. Na to smo vas mi opozarjali, tudi ta
                  državni zbor že več kot pred letom dni. Namesto, da bi bila ta kupnina uporabljena
                  za razvoj podjetij, bo na najdražji način, gospe in gospodje, zagotavljala
                  socialni mir v ostankih socialističnih velikanov.</p>
               <p>Mi se zavedamo, da je tudi tem potrebno pomagati in da je določena stopnja
                  alokacije kapitala potrebna, vendar pa je potrebno te gospodarske subjekte
                  usposobljati drugače. Drugače na osnovi vseh predhodnih analiz, po natančno
                  izvedenem scenariju, da se nam ne bodo dogajale stvari, kot je primer TAM-a.
                  Sprejeli smo zakonodajo na osnovi neverodostojnih podatkov. Ko je bila zakonodaja
                  sprejeta, so ugotavljali še nove luknje, še nove podatke, še nov dolg in tako
                  naprej. In to se bo zgodilo tudi z denarjem, ki nikomur ne pripada.</p>
               <p>Gospe in gospodje! Tudi tak način lastninjenja pomeni to, pomeni oškodovanje ne
                  družbenega kapitala, ker tokrat ga več ne bo, ampak pomeni oškodovanje lastniškega
                  kapitala, kajti ta podjetja, ki bodo razvojno zaostala, ne bodo dajala več tistega
                  donosa, kot bi ga sicer nudila.</p>
               <p>Mi smo opozarjali tudi na to, da Slovenci želimo postati lastniki podjetij, in da
                  se bo večina podjetij odločila za izredno visok procent notranjega odkupa. Danes v
                  poročilu Vlade zagledamo te podatke, ki potrjujejo točno to, kar smo mi takrat
                  predvidevali. Poročilo govori o visokih procentih notranjega odkupa, ki so si ga
                  posamezna podjetja zastavila za cilj. Zastavila so si cilj odkupa in ne cilj
                  razvoja in se gibljejo krepko nad 25% kar pri tretjini slovenskih podjetij, ki so
                  dobila prva soglasja agencije. Tudi tak način lastninjenja, gospe in gospodje, še
                  enkrat poudarjam, pomeni oškodovanje premoženja lastnikov in tudi zato bo moral
                  nekdo odgovarjati v prihodnosti.</p>
               <p>In česa poročilo ne navaja oziroma česa nam niste želeli razkriti? Ne navaja
                  bistvenih elementov za obravnavo te problematike, to so obseg oziroma velikost
                  družbenega premoženja, ki je bilo dano v lastninjenje po zakonu o lastninskem
                  preoblikovanju podjetij. Na agenciji imate predložene že skoraj vse programe
                  podjetij. Imate na razpolago otvoritvene bilance, dolžni ste jih preveriti, dolžni
                  ste preveriti vse cenitve, ali so poštene in ali izražajo realno vrednost
                  družbenega premoženja in te podatke bi morali Državnemu zboru posredovati. Ne samo
                  Državni zbor, tudi državljani Republike Slovenije morajo vedeti, kaj so v teh
                  50-ih letih ustvarili, koliko so ustvarili in tudi koliko jim pripada.</p>
               <p>Nadalje, ne navajate ocen, ocen, prosim vas, oškodovanja družbenega kapitala, ki
                  jih lahko predvidite iz tega, kar je ugotovila agencija. Ne navajate ocen odliva
                  družbenega kapitala iz naših podjetij, torej preko slovenske meje. Tudi ne
                  navajate direktne škode, ki se že da oceniti, ki je nastala zaradi tega
                  oškodovanja na družbenem premoženju, ki se posledično temu ni povečalo tako, kot
                  bi se lahko povečalo, kar prizadeva sedanje lastnike, ker bodo, ponavljam,
                  prikrajšani pri donosnosti kapitala, kar sicer ne bi bilo potrebno, da so. Niste
                  analizirali, koliko delovnih mest je bilo zaradi oškodovanja družbenega premoženja
                  izgubljenih in koliko proračunskih sredstev oziroma sredstev davkoplačevalcev smo
                  po nepotrebnem namenili za ohranjanje socialnega miru v mnogih podjetjih. Niste se
                  opredelili do dela pravosodnih organov. Vlada se ni opredelila iz različnih
                  razlogov, ki tudi po obrazložitvah gospe ministrice in državnega tožilca niso
                  sprejemljivi in ki direktno usmerjajo storilce kaznivega dejanja in prekrškov na
                  gospodarskem področju, ter se še naprej vedejo tako, kot so se vedli do sedaj,
                  kajti ne odgovarjajo niti s tolarjem svoje plače niti z izgubo delovnega mesta,
                  kaj šele s kakšno zaporno kaznijo ali pa celo z zaplembo lastnega premoženja. Zato
                  so se mnoga podjetja lastninila še od Markovičevih časov naprej, ostala so
                  olastninjena, mnoga so propadla, za to pa nihče ne odgovarja.</p>
               <p>Vlada se nadalje tudi ni opredelila do revizijskih postopkov Agencije za plačilni
                  promet, nadziranje in informiranje in njenih predlogov glede zagotavljanja
                  nadaljnjega revidiranja nad lastninjenjem, ki še poteka v realnem sektorju in ki
                  bo potekalo še v bodoče in bo potekalo tudi po zakonu o gospodarskih javnih
                  službah. Ne vemo, kdo bo opravljal tiste nujno potrebne revizije še za poslovno
                  leto 1993 in 1994. Verjetno ne želite, da bi jih opravljal bilokdo. Nasprotno, ne
                  želite, da bi kdo opravljal, saj smo prav danes bili obveščeni, da je proceduralno v obravnavo vložen v Državni zbor zakon, ki naj bi celo formiral neko novo
                  agencijo, ki bi se ukvarjala z revizijo lastninskih postopkov. Pa menda ne
                  mislite, da boste postavili takšno inštitucijo kot Računsko sodišče, ki bo začela
                  delovati, recimo, po dveh letih? Take inštitucije ne potrebujemo, mi potrebujemo
                  agencijo, njeno revizijo, kajti samo ta inštitucija je sposobna zagotavljati
                  neodvisne revizije.</p>
               <p>Vlada se tudi ni opredelila do izredno pomembnega izhodiščnega podatka za
                  lastninjenje, to je do otvoritvenih bilanc in pa cenitev naših podjetij, še enkrat
                  poudarjam, ali so odraz poštenega in realnega prikazovanja vrednosti družbenega
                  kapitala in ali so v te bilance vključene tudi kapitalske naložbe naših podjetij v
                  tujini in pa seveda sredstva na njihovih računih. Dokler ne boste zagotovili in
                  pred državljane jasno prišli z to izjavo, da jamčite za pravilnost bilanc, cenitev
                  in vključitev vsega premoženja, ki je v tujini in ga imajo naši pravni subjekti,
                  toliko časa vam bomo očitali, gospe in gospodje, da niste naredili vsega, da bi
                  ljudem vrnili v lastninjenje tisto, kar so v teh petdesetih letih ustvarili.</p>
               <p>Kaj pa daje Vlada namesto tega, kar smo mi pričakovali, da nam boste dali? Namesto
                  teh analiz podajate statistične podatke Državnemu zboru, koliko je soglasij
                  Agencija za privatizacijo podelila, koliko programov je bilo priloženih, kakšna je
                  na novo nastala lastniška struktura v podjetjih, koliko oseb je na primer vplačalo
                  večje zneske pri notranjem odkupu. To nas posebno veliko ne zanima. Nas zanimajo
                  druge stvari. Ob vsem tem pa Vlada minimizira pomen oškodovanja družbenega
                  premoženja, ki ga je agencija ugotovila, ob tem pa še pove, da po takratni
                  zakonodaji tako početje niti ni bilo v nasprotju z zakonom. Vse to daje upravičeno
                  misliti, gospe in gospodje, na to, da nekdo iz ozadja vodi načrtovano
                  privatizacijo po tajnih predpisih. In to nas spominja na tajne uradne liste iz
                  bivše republike Jugoslavije, Spominja nas na to, ne spominja naravnost, napotuje
                  nas v to, da je v ta lastninskih proces vključenih mnogo mnogo interesov, predvsem
                  pa se vključujejo tisti interesi, ki bodo iz privatizacije, ki se sedaj odvija,
                  skovali nov družbeni razred, ki bo politično obvladoval Slovenijo ravno preko
                  ekonomske moči.</p>
               <p>Podatke, ki jih je Agencija predstavila v svojih poročilih o ugotovljenih
                  nepravilnostih in pa podatke o javnem dolgu želite proglasiti ne kot poslovno
                  tajnost, ampak najraje bi iz tega naredili državno skrivnost. Razumemo, da v
                  predvolilnem letu ni to ravno tisto, s čimer bi si nabirali volilne glasove,
                  vendar pa se teh stvari, gospe in gospodje, ne da skriti, kajti skoraj vsak
                  državljan ve, da se nekaj dogaja v podjetju, kjer je zaposlen, ve o teh dogodkih,
                  ki potekajo v podjetjih in veste, če gledamo na individualni ravni, se odrazijo
                  veliko bolj dramatično, kot če jih hočete gledati v globalu. Pri tem pa pogrešamo
                  še nekaj in tudi Vladi očitamo, da nam do danes v tem poročilu in kadarkoli smo jo
                  povprašali, kdo pri nas sploh nadzira izvajanje poštene privatizacije in kdo za
                  njo odgovarja, ni nikoli znala odgovoriti na to vprašanje. Gotovo nadzor Agencije
                  za plačilni promet, informiranje in nadziranje, čeprav je opravila izjemno delo,
                  ne more biti dovolj, pa tudi vse prizadevanje, ki je zaznavno v Ministrstvu za
                  notranje zadeve, v kriminalistični službi, tudi ni dovolj. V to se morajo
                  vključiti še vse druge institucije in vsi drugi instrumenti, spoštovana Vlada, ki
                  jih imate na razpolago.</p>
               <p>Nadalje ne moremo tudi mimo očitka Vladi, ne toliko Agenciji za privatizacijo, da
                  nihče ne nadzoruje dela cenilcev z licenco, ki so jo pridobili ravno od agencije,
                  ki za mastna plačila producirajo v zadovoljstvo naročnikov zaželene cenitve.
                  Gotovo, naročniki jih tudi plačajo. Pridite sem gor in povejte, prosim vas, koliko
                  licenc je bilo cenilcem odvzetih, koliko cenilcev imate, koliko super kontrol
                  cenitve ste dali izvesti? Mi menimo, da je delo Agencije za privatizacijo mnogo
                  bolj zahtevno kot pa produkcija programov po nekaj osnovnih modelih in to ne more
                  biti merilo naše uspešnosti. Za nas ni pomembno, da nam tukaj pridete in poveste,
                  da ste preverili vsako posamezno postavko iz otvoritvene bilance. Nam povejte
                  samo, ali otvoritvene bilance izkazujejo realno vrednost družbenega kapitala in
                  ali so narejene pošteno in to je za nas, gospe in gospodje, dovolj. Tudi se ne
                  morete skriti za nadzorni odbor, ki menda zelo redno deluje, vendar nadzorni odbor
                  ne more izpeljati tistega, kar lahko izpelje ta institucija. Kadarkoli je nadzorni
                  odbor zahteval od vas določene podatke in vas opozoril na določene nepravilnosti,
                  je agencija seveda tudi sledila tem napotkom nadzornega odbora. Vsakič pa so se
                  odkrile dodatne nepravilnosti. Prej smo slišali, da je bilo naštetih nekih 20, 25
                  podjetij - govorim tako na pamet - katere je obravnaval Nadzorni odbor Agencije za
                  privatizacijo. Verjetno je obravnaval njihove programe, najbrž otvoritveno bilanco
                  in pa cenitve. Kaj pa ostali? Kdo je pa nadziral, ali je bilo pošteno narejeno vse
                  pri ostalih programih podjetij, ki ste jim že dali soglasje? Nihče tudi doslej ne
                  nadzoruje sredstev, namenjenih za dolgoročne ekološke in pa druge rezervacije in
                  niste nam podali podatka, koliko teh sredstev je bilo izdvojenih.</p>
               <p>Tudi kar se tiče Sklada Republike Slovenije za razvoj, nam v ničemer ni podal
                  poročila, kako je prodajal podjetja, kako je, recimo, kontroliral poreklo tistega
                  kapitala, ki je prihajal k nam in kupil naša perspektivna podjetja, recimo,
                  laminate. Posebno vprašanje predstavljajo kapitalske naložbe v tujini. Gospod
                  minister je povedal mnogo večjo številko o evidenci iz registra, ki se vodi pri
                  njegovem ministrstvu, kot smo mogli to številko prebrati iz poročila Agencije za
                  plačilni promet, nadziranje in informiranje. Zaskrbljeni smo nad tem, ko nas
                  gospod minister sam opozarja na to, da pravzaprav ne vedo oziroma ne ve, na kakšen
                  način bi lahko prišli do podatka, kakšne so kapitalske naložbe in pa tudi druge
                  naložbe upravnih subjektov v tujini. Kdaj bomo to izvedeli? Kako nam boste to
                  zagotovili? Mi hočemo vedeti, kolikšen je obseg našega premoženja v tujini in to
                  morate, gospe in gospodje, zaradi državljanov Republike Slovenije narediti, ne
                  zaradi nas opozicije.</p>
               <p>In kaj mislimo, da bi bilo potrebno narediti? Vsak dober gospodar najprej v
                  potankosti analizira stanje, v katerem se je znašel in poskuša nato ugotoviti
                  realne razloge, zakaj je prišlo do tega in kdo je za to odgovoren. Vi, izgleda, da
                  ne mislite tako. Vas odgovornost ne zanima, čeprav tako stanje ogroža nadaljnji
                  gospodarski razvoj Slovenije in čeprav iz teh razlogov obstoja velika nevarnost,
                  da se bo še nadaljevalo, kajti takšno ravnanje se lahko nadaljuje samo v družbi,
                  ki ne ukrepa proti takim storilcem. Če bomo dopustili možnost nadaljevanja teh
                  procesov, bomo dovolili tudi to, da se bo stopnjevalo vsesplošno državljansko
                  nezadovoljstvo in postavili boste pogoje, ki jih ne bi bilo treba, za socialne
                  nemire, ki se bodo pojavili tako zaradi izgube delovnih mest, kakor tudi zaradi
                  tega, da bodo ljudje slejkoprej ugotovili, da so bili v fazi lastninskega
                  preoblikovanja podjetij prevarani, in da je bil njim ukraden in odtujen kapital,
                  ki so ga ustvarili.</p>
               <p>Sprejeti bi morali ustrezne zakone oziroma spremembe zakonov. Mnogi govorniki pred
                  mano so zelo jasno in na drobno obrazložili, katere spremembe bi bilo potrebno
                  zagotoviti. Upam, da so jih predstavniki Vlade slišali, in da bodo to tudi
                  naredili. Zagotoviti je potrebno vsem inštitucijam nadzora in pa tudi
                  inštitucijam, ki delujejo na področju preoblikovanja, na področju privatizacije
                  tako materialne kot kadrovske pogoje, da ta privatizacija steče čimprej. Kajti
                  vedeti moramo, v podjetjih, tudi tistih, ki so se že preoblikovala, ta lastninska
                  zavest ni še tako zrela, da ne bi oškodovanja tekla še naprej.</p>
               <p>Vse to, gospe in gospodje, kar smo vam povedali v nastopih posameznih poslancev,
                  vas bomo še mnogo vprašali in vam še mnogo dodatnega povedali. Želimo, da opravite
                  vi, ki ste na oblasti, ki ste za to odgovorni. Škoda bi bilo, da bi izgubili čas,
                  da bi naša podjetja zaradi tega izgubila tudi razvojni impulz. Škoda bi bilo, da
                  povzročimo Sloveniji gospodarsko škodo zaradi takih oškodovanj družbenega
                  kapitala, in naredite vse, kar morete; morate, ker ste na oblasti in imate zato
                  vse inštrumente, da ne bomo prisiljeni teh napak popravljati takrat, ko se vas
                  bodo državljani preprosto naveličali in se seveda na volitvah odločili za druge
                  ljudi, ki naj vodijo to Vlado.</p>
               <p>Mislimo, da je najhujše pri vsem tem to, da teh zadev enostavno čez dve leti ali
                  pa čez eno leto ne bomo mogli popraviti, ker zamujen čas se ne da vrniti
                  nazaj.</p>
               <p>Spoštovane gospe in gospodje! Namen te seje gotovo ni samo ta, da bi vam očitali,
                  česa vsega niste naredili. Predvsem je bil namen opozicije, da pogledamo dejansko,
                  kje so tiste kritične točke, ki jih je potrebno rešiti, in to takoj, in to od vas
                  tudi pričakujemo.</p>
               <p>Glede na diskusijo, ki bo še trajala, bomo predložili tudi temu Državnemu zboru v
                  sprejem ustrezne sklepe, za katere vsaj mislimo, da jih boste podprli, v kolikor
                  dejansko želite narediti kaj koristnega še za slovensko gospodarstvo. Hvala
                  lepa.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Tonetu Peršaku, ki bo govoril v imenu poslanske
                  skupine. Hkrati pa vas prosim za mir v dvorani.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Moj prispevek v imenu poslanske skupine
                  Demokratske stranke bo krajši. Rad bi v začetku povedal to, da smo v stranki
                  organizirali, ko smo dobili ta prva poročila na notranjo razpravo in smo v zvezi s
                  tem tudi objavili določena stališča, katera bom danes samo v nekaj točkah na
                  kratko, v krajši obliki ponovil. Govorili smo seveda o tej tematiki tudi v
                  poslanski skupini in na nek način se je pokazalo naslednje. Tema, o kateri
                  razpravljamo, je verjetno ena od treh glavnih tem, ki so za Slovenijo pomembne,
                  najpomembnejše v zadnjem desetletju, pa tudi za prihodnost. Eno je bila
                  osamosvojitev, druga, če k osamosvojitvi nekako prištejem uvedbo demokracije,
                  druga je bila lokalna samouprava, tretja je pa gotovo ta. Zakaj to poudarjam? Gre
                  za tako epohalno spremembo, za tako daljnosežen projekt, če lahko tako rečem, da
                  se jaz seveda, če zdaj v svojem imenu lahko to povem, počutim pred njim in ko o
                  tem govorim, veliko manjšega, kot sem v resnici, in tudi današnja, dosedanja
                  debata je na nek način pokazala, da smo mi seveda v teh poročilih in tudi danes se
                  srečali, če lahko to metaforo uporabimo, z ogromnim številom zelo zanimivih
                  dreves, nemogoče je pa videti na nek način gozda, ki je osrednja tema te debate.
                  Zdi se pa nam, da je tisto glavno vprašanje, ki se ob tem postavlja in ki mogoče
                  ni prišlo do izraza samo pri prvi izmed teh velikih tem, to je pri osamosvojitvi,
                  iz znanih razlogov, je pravzaprav spoštovanje sprejetih odločitev. Se pravi
                  spoštovanje sprejetih zakonov in tudi sprejemanje teh odločitev in izpolnjevanje
                  vseh tistih nalog, ki iz teh odločitev in iz teh zakonov izhajajo. Govorim seveda
                  o neki politični klimi, o tem, kako se stvari dogajajo. Zakaj? Mi se strinjamo, da
                  je, recimo, zakon o denacionalizaciji lahko iz mnogih vidikov vprašljiv, ampak
                  dokler se zakon ne spremeni, je seveda mogoče ugotoviti, da se izvršuje veliko
                  preveč počasi in da je zakon o denacionalizaciji eden tistih razlogov, ki jih
                  potem imajo zaposleni, so tudi to, da se stvari na področju privatizacije dogajajo
                  počasneje, kot bi se najbrž morale. Seveda to ni edini razlog, ampak to navajam
                  kot primer.</p>
               <p>Drugi tak primer, navesti bi bilo mogoče še veliko drugih, je, recimo,
                  nespoštovanje zakona o igrah na srečo. Dokler je veljal prejšnji zakon in vse to,
                  tak odnos do zakonov, do zakonodaje, je seveda pogojeval in pogojuje še vedno
                  vrsto zapletov in tudi vrsto pojavov te slabe volje, nezaupanja itn., ki v teh
                  procesih lastninjenja, denacionalizacije in podobnega potem prihajajo na dan in ki
                  pri ljudeh, mi radi rečemo volivci, vzbujajo nelagodje, nezaupanje v državo,
                  nezaupanje v sistem in imajo seveda za posledico mnoge negativne posledice.</p>
               <p>Rad bi povedal, da smo seveda v debatah o tej problematiki, nekako se nam je
                  obudil spomin na to, kot je danes začel tudi gospod minister Deželak, na postopke
                  sprejemanja te zakonodaje in samo kot opombo povem, da smo ponovno obžalovali to,
                  da se je debata v nekem konceptu, ki je bil v začetku v razpravi in po našem
                  mnenju je bil dober, končala tako, kot se je končala, gre za tako imenovani
                  Mencingerjev zakon. Nekako smo še vedno mnenja, da bi mogoče manj problemov bilo,
                  če bi bil tedaj sprejet tisti koncept.</p>
               <p>Zdaj pa samo na kratko ponovim nekatere ugotovitve, do katerih smo prišli, ki
                  seveda bodo tudi na ravni posameznih dreves, ne pa celote. Radi bi nekako
                  poudarili, in to smo pač opazili, da se pri tem projektu, ki je, kot smo rekli,
                  obsežen in daljnosežen, kakor je, mogoče se celo premalo zavedamo, čeprav hkrati
                  ugotavljamo, da poteka prepočasi, da je pa velik del vendarle, te prve faze
                  privatizacije, že za nami in da je mogoče to celo malo premalo opaziti v tem
                  vsakdanjem življenju in tudi v teh reakcijah na to. Vsekakor je pa ugotovitev, da
                  glede na sprejeti koncept stvari potekajo prepočasi, o razlogih, nekaterih
                  razlogih za to sem govoril že prej in da je najbrž glavna naloga te seje ta, da se
                  dokoplje do tistih predlogov in tistih sklepov in posledično do takih zakonodajnih
                  predlogov, ki bodo omogočili, da se bo proces pospešil. Če bo to rezultat, potem
                  bo seveda ta seja dosegla velik del svojega smisla.</p>
               <p>Druga ugotovitev je ta, da je, čeprav je po eni strani mogoče ugotoviti, da je teh
                  oškodovanj mogoče vseeno manj, kot se včasih ustvarja vtis, če gledamo neko
                  generalno oceno, je po drugi strani gotovo to zaskrbljujoč pojav in naša težnja
                  je, da bi ta seja tudi na tem področju pripeljala do rezultata, ki bi, kar je bilo
                  danes že veliko govorjeno, pospešil odpravljanje teh oškodovanj, predvsem pa
                  ugotavljanje teh oškodovanj. V tej zvezi seveda podpiramo vse tiste predloge, ki
                  gredo v smeri, da je treba zagotoviti možnost revizij v tistih podjetjih, ki so
                  jih naša podjetja ustanovila v tujini, tudi kar zadeva podjetja, ki so v lasti
                  Sklada za razvoj itd.</p>
               <p>Naslednje vprašanje, ki je pravzaprav že obrnjeno naprej, se nam postavlja v zvezi
                  s tem, kako zaščiti te, zdaj, ko bomo dobili te množice, takorekoč 2 milijona
                  malih delničarjev, kako zaščititi njihove pravice in njihove interese. Bojimo se
                  namreč, da bo v nadaljnjih postopkih prišlo do tega, da bodo ti ljudje zelo poceni
                  ob svoje delnice, da se bodo prej ko slej zavedli, ali pa da se jim bo zazdelo, da
                  so bili predmet prevare, manipulacije, še zlasti, če se bo zgodilo tisto, česar se
                  je mogoče bati, da se bo to na koncu na zelo divji način znašlo v rokah nekaterih
                  skupin, ki bodo potem pridobile vso moč na tem področju. V zvezi s tem, ampak to
                  je bolj digresija, se sploh postavlja vprašanje, kako zagotoviti v Sloveniji, mi
                  pa to delamo na nek način umetno vodeno, takšno distribucijo lastnine, ki pomeni
                  tudi distribucijo moči, ki ne bo ogrozila demokracije, še zlasti, ker je ta
                  demokracija v naši deželi mlada in zelo ranljiva. S tem v zvezi se nam postavlja
                  vprašanje, kako dodatno, in najbrž je še potrebno urejati trg vrednostnih papirjev
                  ravno zato, čeprav vemo, da so predlogi že v parlamentu, da ne bo prihajalo do
                  tako imenovanih neustreznih načinov prevzemov podjetij itd.</p>
               <p>Opažamo tudi, da vse te procese, in to je treba priznati, spremlja tudi vrsta
                  predsodkov. Tudi iz naših debat je večkrat čutiti nekakšno podzavestno averzijo ne
                  do lastnine, ampak do lastnikov in do tistih, ki bodo to lastnino pridobili,
                  nekakšen prastrah pred tem, čeprav je včasih mogoče tudi razumeti, da gre tudi za
                  to, kateri bi bili pravi lastniki. Ta averzija oziroma nelagodnost ob tem, da bo
                  zdaj nekdo postal lastnik, da se bo lastnina koncentrirala v rokah določenih
                  ljudi, je opazna.</p>
               <p>Radi bi mimogrede opozorili tudi še na to, da je treba hkrati še bolj kot doslej
                  paziti tudi na hkratno vzpostavljanje pravic delavcev v teh novih podjetjih. Mnogo
                  pojavov je, ki kažejo, da že v samem procesu lastninjenja prihaja ne samo do tega,
                  kar je bilo prej poudarjeno, da bo to pomenilo izgubo toliko in toliko delovnih
                  mest, ampak prihaja do zelo asocialnega obnašanja do delavcev v teh procesih, tudi
                  tistih, ki ostajajo v podjetjih in da je to ena stvar, na katero bo gotovo treba
                  paziti. Če zaključim, bi rad rekel to, da se nam zdi, da bi bilo potrebno vso
                  pozornost posvetiti vprašanju, kako pospešiti procese denacionalizacije, kako
                  sprejeti vse potrebno za pospešitev in omogočanje dela tistih organov, ki imajo v
                  teh procesih nadzorno in kontrolno funkcijo. Naj bo to Agencija za plačilni
                  promet, informiranje in tako naprej, naj bodo to pravosodni organi in tako naprej
                  in organi tudi, kadar so potrebni organi pregona. Kako, tretja naloga, ustrezno
                  urediti razmere z drugo fazo lastninjenja, kot se rado reče, ki naj preprečijo
                  pojavljanje, bi rekel deviantnih pojavov v tem prehajanju lastnine iz enih, iz te
                  razpršene oblike v bolj koncentrirane oblike. V tej zvezi bi rad povedal, da
                  podpiramo tiste predloge, ki so danes že bili povedati, da prihajajo v obliki
                  zakonov in pa sklepe, ki jih predlaga odbor, zlasti predsednik odbora bo mogoče že
                  vedel, katera, mislim, ko bom naštel številke: tretji, četrti, šesti, osmi,
                  deseti, dvanajsti in trinajsti sklep. Zlasti tam deseti, ki se nam zdijo zelo
                  pomembni. Hvala.</p>
            </sp>
            <sp who="SDZ1:ŠkolčJožef">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospe in gospodje! S težkim srcem prekinjam to nadvse zanimivo
                  razpravo. Opozoril bi vas, da imate v svojih gradivih tudi gradiva, ki nosijo
                  oznako zaupno in bi vas prosil, da z njimi ravnate tako, kot velevajo pravila.</p>
               <p>Za jutri pa bi prosil, da računate, da s sejo potegnemo tudi čez peto uro
                  popoldne, če bo potrebno. Seveda bi si želeli, da bo to končano prej, glede na to,
                  da je vsem vse jasno. Hvala lepa in vidimo se ob 10. uri dopoldne.</p>
            </sp>
            <stage type="time">(SEJA JE BILA PREKINJENA 11. JUNIJA 1995 OB 16.55 URI IN</stage>
         </div>
      </body>
   </text>
</TEI>