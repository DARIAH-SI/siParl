<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-30-1995-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">BDD877A4C6C69D2BC1257832004838F7</idno>
               <idno type="URI">BDD877A4C6C69D2BC1257832004838F7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-30-1995-03-28.DZ" n="30">
               <name>Redna</name>
               <date when="1995-03-28"/>
            </setting>
         </settingDesc>
         <particDesc>
            <listOrg>
               <org xml:id="Redna-30-1995-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. MARCA 1995 OB 10.17 URI.</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 30. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Bojan Korošec, Borut Pahor, Marjan Šetinc, Polonca Dobrajc,
                  Leo Šešerko, Dimitrij Rupel, Mihaela Logar, Dušan Bavdek, Andrej Lenarčič, Lojze
                  Peterle, Roberto Battelli.</p>
               <p>Prosim, da ugotovimo prisotnost v dvorani! <stage xml:id="Redna-30-1995-03-28.stage2">(67 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnje nadaljevanje 30. seje bomo po sklepu zbora z dne 24. marca 1995 pričeli s
                  17. in 18. točko dnevnega reda, to je s tretjima obravnavama predloga zakona o
                  spremembah in dopolnitvah zakona o davku od dobička pravnih oseb in predloga
                  zakona o poravnavanju obveznosti do bank iz izplačanih deviznih vlog.</p>
               <p>Za tem bo zbor prišel na obravnavo prekinjene 9. točke, to je predloga zakona o
                  ukrepih za sanacijo gospodarskega položaja TAM Maribor d.d. in njegovih odvisnih
                  družb ter Avtomontaže AM Bus d.o.o. Ljubljana ter nato po dnevnem redu dalje.</p>
               <p>Obveščam vas, da bo zbor delal tudi v četrtek, 30. in petek 31. marca 1995. Zbor
                  bo v petek 31. marca ob 10.00 uri opravil del 45. točke dnevnega reda, in sicer
                  predlog za imenovanje guvernerja Banke Slovenije in predlog za imenovanje članice
                  Računskega sodišča Republike Slovenije.</p>
               <p>Prehajamo na <title>17. TOČKO DNEVNEGA REDA</title>, to je na <title>TRETJO
                     OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O DAVKU OD DOBIČKA
                     PRAVNIH OSEB</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  predstavnik Vlade besedo? <stage xml:id="Redna-30-1995-03-28.stage3">(Ne želi.)</stage></p>
               <p>Predlog zakona je obravnaval Odbor za finance in kreditno monetarno politiko kot
                  matično delovno telo. Želi poročevalec odbora besedo? Gospod Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Odbor je obravnaval zakon in pa predvsem amandmaje, ki so bili
                  vloženi k zakonu. Dva sta amandmaja Vlade. Gre za amandma k 5. in 18. členu. V 5.
                  členu se povišuje znesek donacije, ki se odbija od davčne osnove oziroma znesek
                  sredstev, ki se odbija od davčne osnove, če je podjetje oziroma davčni zavezanec
                  dalo donacijo kulturni ali kakšni drugi organizaciji. Ta amandma smo podprli.</p>
               <p>Amandma k 18. členu pa predvideva, da se zakon uporablja za leto 1994, kar je bilo
                  predvideno tudi že z 18. členom v drugi obravnavi, vendar pa naredi izjemo za
                  veljavnost 4. in 7. člena za nazaj, kajti ta dva člena sta z dvema amandmajema, ki
                  sta bila sprejeta v drugi obravnavi, predpisala neke dodatne obveznosti. To je
                  seveda po ustavi nemogoče, zato je to izjemo treba narediti pri veljavnosti za
                  nazaj. Torej, ne dajati, ali pa ne predpisovati obveznosti za nazaj, bonitete pa
                  seveda je moč podeljevati za nazaj. Odbor je sicer podprl ta amandma, vendar je
                  Sekretariat za zakonodajo in pravne zadeve opozoril, da je ta amandma, mislim, bil
                  vložen na člen, ki v drugi obravnavi ni bil sprejet, zato bi strogo formalno vzeto
                  verjetno ta amandma pravzaprav niti ne mogel biti na glasovanju in je potreben
                  uskladitve v četrti obravnavi, ki pa je res zgolj proceduralne narave, torej gre
                  za vprašanje zgolj proceduralne narave in mislim, da povsem neproblematično, kajti
                  podpora temu je bila soglasna.</p>
               <p>K celemu zakonu v tretji obravnavi imamo poleg teh dveh amandmajev Vlade, od
                  katerih eden verjetno sploh ne more iti na glasovanje, samo še amandma skupine
                  poslancev s prvopodpisanim gospodom Metelkom k 4. členu, ki povzema vsebino
                  amandmaja, ki ga je ta isti poslanec dal že v drugi obravnavi in je takrat Državni
                  zbor ta njegov amandma zavrnil. Sedaj, ker ni imel možnosti vložiti več amandma na
                  tisti člen, ki ga je amandmiral v drugi obravnavi, je amandmiral nek drugi
                  člen.</p>
               <p>Vsebina tega 2. člena na noben način ni povezana s tem, kar gospod Metelko
                  predlaga in vsebinsko gledano - po mojem mnenju, amandma je formalno pravilno
                  vložen - vendar vsebinsko je vložen spet nekam drugam. Če bi procedura bila vezana
                  tudi na vsebino, verjetno tudi ta amandma sploh ne bi mogel biti na
                  glasovanju.</p>
               <p>Kakorkoli že, odbor ga ni podprl, ker je menil, da predvideva večje neenakopravne,
                  bi se reklo, ugodnosti za določen tip finančnih organizacij glede na druge
                  istovrstne finančne organizacije. Toliko o tem.</p>
               <p>Torej, uvodoma sem se oglasil predvsem zaradi tega, da povem, da bo verjetno že v
                  naprej potreba po enem uskladitvenem amandmaju, ki bo zelo kratek in
                  neproblematičen. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Sekretariata za zakonodajo in pravne zadeve besedo?
                     <stage xml:id="Redna-30-1995-03-28.stage4">(Ne želi.)</stage> Želijo besedo predstavniki poslanskih skupin?
                     <stage xml:id="Redna-30-1995-03-28.stage5">(Ne želijo.)</stage> Besedo dajem poslankam in poslancem. Želi kdo
                  razpravljati? Gospod Poljšak.</p>
               <p>Skladno s poslovnikom, ker ni bilo predhodnih prijav, so vse razprave omejene na 5
                  minut.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Dragi kolegi! Ne vem, kakšna ignoranca je to. Priznavam, da stvari ne poznam,
                  nisem strokovnjak, nimam nobenega zaledja, nimam nobenega, ki mi pomaga, ampak ne
                  razumem, da med vami ni sile in moči in zaledja za to, da bi posredoval. Poznate
                  ta članek v Mladini <q>"Maska finančnega lobija"</q>. Zdaj postavljam vprašanje
                  finančnemu ministru.</p>
               <p>Koliko milijard tolarjev; to kar sem prečital notri, da se ne bom delal preveč
                  pametnega, da ne boste mislili, da se delam pametnega, najraje bi videl, da bi kdo
                  drug butal tu spredaj pred mikrofonom kakor se spodobi in zagovarjam interese
                  države. Jaz pridem, ker ni bilo nobenega drugega. Raje bi videl, da bi bil kdo
                  drugi.</p>
               <p>Zdaj sprašujem finančnega ministra: koliko milijard tolarjev bo zaradi sprejetja
                  tega zakona? Koliko milijard tolarjev bo manj v državnem proračunu? Kako je to v
                  Evropi, v Nemčiji primerjalno? Ni mi treba točnih podatkov, reče se v procentih,
                  reče se v milijardah, to že razumem, dobro razumem. Zahtevam ta odgovor. Vem, da
                  ni treba, da mi da Vlada odgovor, ampak smatram, da je moralno dolžna, da pride
                  gor in pove, za koliko milijard tolarjev bo oškodovan državni proračun in kakšne
                  dobičke oziroma koliko bo tega denarja - ker če bo državni proračun oškodovan -
                  koliko bo od tega imela borza, investicijske družbe ali neki drugi finančni
                  lobiji? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi predstavnik Vlade odgovoriti? Gospod minister ima besedo.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! Ali bo državni proračun oškodovan ali ne
                  pri tem zakonu, je stvar kota, iz katerega se na ta zakon gleda. Nekateri poslanci
                  boste smatrali, da je s tem gospodarstvo oškodovano, ker se stopnje davka na
                  dobiček znižujejo. Tisti, ki ga plačujejo, bodo menili, da je to davčna olajšava
                  oziroma ugodnost, ki pomeni večji gospodarski zagon za podjetja, ki to plačujejo.
                  Seveda plačujejo vsa podjetja, ki so pravne osebe in ki ustvarjajo dobiček.
                  Verjetno je bilo vprašanje namenjeno, če se je pozivalo na članek v časopisu
                  <q>"Mladina"</q>, predvsem investicijskim družbam, ki so bile ustanovljene po zakonu o
                  investicijskih družbah in za katere naj bi veljala v zakonu olajšava za prva tri
                  leta poslovanja neplačevanja davkov. Zakaj je prišlo v zakon tako določilo?</p>
               <p>V zakon je prišlo tako določilo iz preprostega razloga, ker v tem času
                  investicijske družbe pridobijo svoj kapital skozi certifikate oziroma v nedenarni
                  obliki in nimajo možnosti v teh prvih treh letih trgovati s temi papirji na trgu,
                  se pravi pridobiti ustrezno likvidnost, ki izhaja iz takih premoženjskih
                  kategorij, če se pač z njimi opravlja določen pravni promet. Ker se ne opravlja
                  pravni promet oziroma z njimi oziroma ker ni likvidnosti, bi bilo plačilo davka iz
                  tega naslova seveda zajezanje v druge prihodke, ki ne izhajajo iz te osnovne
                  dejavnosti. To je pa v tem primeru pri teh družbah seveda gospodarjenje s tistimi
                  certifikati, ki so jim jih zaupali občani oziroma državljani Republike Slovenije,
                  ki so jih pridobili na brezplačen način.</p>
               <p>Če se bo obdavčilo tudi to poslovanje oziroma ta formalni dobiček, oziroma
                  nedenarni dobiček oziroma obračunski dobiček, potem bodo seveda stroški poslovanja
                  teh institucij, gledano likvidnostno, toliko večji. Možnost vedno obstaja. Nam se
                  je zdelo ne zaradi kakršnihkoli lobijev, o čemer se govori, ampak iz
                  narodnogospodarsko racionalnih razlogov, da v fazi, ko se s temi instrumenti ne
                  more trgovati in jih, bom rekel uporabljati v likvidni obliki, da je tudi celo
                  obdavčitev v takem primeru neprimerna.</p>
               <p>Drugič, podobna ureditev kot veste obstaja tudi na področju certifikatov v
                  podjetjih, ko so lahko zaposleni, ki so pretvorili svoje terjatve do podjetij v
                  svoje kapitalske deleže, oproščeni plačevanja ustreznih dajatev, ker iz tega
                  naslova niso pridobili denarnega dohodka, ampak so dobili samo obračunsko terjatev
                  oziroma obračunski dohodek. Enako, kot se spomnite, smo uredili v parlamentu tudi
                  vprašanje stimulacije za podjetja, ki bodo del notranjega odkupa pri lastninjenju
                  v podjetju izpeljali skozi oblike odkupa certifikatov oziroma na tak način. V tem
                  primeru, če bodo to naredili iz dobička, je tudi davčna olajšava iz neplačila
                  obveznosti davka od dobička. Torej, gre za en splet različnih instrumentov, ki vsi
                  vodijo v isto smer, torej k tisti razbremenitvi plačevanja davka na dobiček, ki
                  naj bi spodbujala gospodarsko dejavnost.</p>
               <p>Ko ste vprašal primerjalno, kaj je to v Evropi. Ta trenutek ima Slovenija oziroma
                  bo imela Slovenija, če boste sprejeli zakon s stopnjo 25, enega najnižjih stopenj
                  davka na dobiček, pri čemer velja opozoriti tudi na to, kar je bilo v razpravi
                  večkrat povedano, da je tudi način amortiziranja osnovnih sredstev v tem zakonu
                  tako urejen, da daje dodatne spodbude slovenskemu gospodarstvu, da je lahko bolj
                  konkurenčen, kot bi sicer bil v odnosu na tiste, ki z njim konkurirajo, ali na
                  območju Republike Slovenije ali pa v mednarodnih ekonomskih transakcijah.</p>
               <p>Običajna povprečna stopnja davka na dobiček v evropskih državah je približno med
                  35 do 40 odstotki. Seveda so to države, ki so že zdavnaj restrukturirale svoje
                  gospodarstvo in imajo seveda zaradi tega tudi nekatere komparativne prednosti. Kot
                  veste, je na drugih področjih davčno obremenitev težko zniževati. O tem bo tekla
                  tudi razprava ob proračunu, predvsem na področju prispevnih stopenj, ki so drugi
                  pomemben element obdavčevanja podjetij, predvsem delovne sile in na tem področju
                  bo Vlada še predlagala nekatere druge predloge v naslednjih mesecih.</p>
               <p>V tem primeru, da zaključim, če gre vaše vprašanje na račun investicijskih družb,
                  je potem odgovor, da te družbe ustvarjajo svoj dobiček papirnato v tem primeru v
                  prvih treh letih poslovanja, ker nimajo možnosti za premoženje, ki so ga pridobili
                  iz naslova državljanskih certifikatov, trgovati po normalni poti, kot se običajno
                  trguje z premoženjskimi opravičenji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Samo še nekaj. Zaradi znižanja stopnje davka na dobiček, kar je vprašal gospod
                  Poljšak, če bo veljalo tudi za lansko leto. Glede na vaše sklepanje danes, bo to
                  izpad v proračunu, primerjalno gledano približno 3 milijarde slovenskih tolarjev.
                  Stopnja, ki je bo 30, ampak bo 25.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bi k vprašanju gospoda Poljšaka dodal nedvoumno vprašanje. Ali velja
                  oprostitev iz 16. člena tudi za tiste družbe, ki niso bile ustanovljene zato, da
                  zbirajo certifikate. Se pravi, za družbe, ki že sodelujejo na borzi kot so DADAS,
                  NIKA itd. in če velja, zakaj velja tudi za njih, ker one pa že poslujejo s
                  kapitalom in predvsem s kapitalom.</p>
               <p>Rad bi odgovor na to vprašanje. Drugo pa bi rad tudi poslance opozoril na amandma,
                  ki ga je predlagala Vlada k 5. členu. Ta amandma, se zahvaljujem zanj, in upam, da
                  ga boste vsi podprli, še zlasti glede na to, da kar se sliši v letošnjem
                  proračunu, je ne glede na to, da že dosedanja olajšava 0,2% ni bila izkoriščena,
                  kot smo slišali, mogoče bo sedaj bolj, ko bo stiska s proračunom očitno večja za
                  področje kulture. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade. Državna sekretarka, gospa Kolar.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Skušala bom biti zelo kratka v odgovoru na prvo vprašanje. Velja za tiste
                  investicijske družbe, ki so bile ustanovljene v skladu z zakonom za privatizacijo
                  in se ukvarjajo izključno s temi privatizacijskimi procesi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-30-1995-03-28.stage6">(Nihče.)</stage> Razpravo zaključujem.</p>
               <p>Prehajamo na odločanje o posameznih amandmajih.</p>
               <p>V obravnavo dajem amandma k 4. členu, ki se glasi: Besedilo 4. člena se spremeni,
                  tako da se glasi: <q>"V 23. členu se doda nov četrti odstavek, ki se glasi: "</q>Pri
                  hranilno kreditnih službah se oblikovane rezerve iz dobička ne vštevajo v davčno
                  osnovo." Predlagatelj je skupina poslancev. Prvo podpisani je Alojz Metelko. Odbor
                  amandmaja ne podpira. Vlada amandmaju nasprotuje.</p>
               <p>Želi kdo besedo? Gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor! Predsednik Odbora za kreditno-monetarni
                  sistem je že omenil, da je bil v drugem branju na ta zakon vložen amandma, in
                  sicer k 43. členu osnovnega zakona. Predlog je bil 15.a člena, za katerim naj bi
                  za besedo <q>"zavarovalnice"</q> napisali tudi <q>"hranilno-kreditne službe"</q>. To bi
                  pomenilo, da bi bile te službe oproščene davka na dobiček iz rezervnega sklada v
                  višini 25%. Ta amandma ni bil sprejet, zato je kot dopolnilo sedaj v tretjem
                  branju predložen ta amandma k 4. členu, ker je bil v drugem branju amandmiran. Gre
                  pa za enako vsebino. Pomeni, da so pač hranilno-kreditne službe nekaj
                  specifičnega. Prvič, one imajo izredno razvejano dejavnost, so v manjših krajih in
                  je jasno, da je tudi poslovanje dražje, kot je poslovanje banke. To je eno.</p>
               <p>Drugo, hranilno-kreditne službe ne morejo imeti žiro računa pravnih oseb in s tem
                  je tudi za njih kapital dražji, ker v bistvu samo vežejo sredstva iz hranilnih
                  vlog, največ kmetov.</p>
               <p>Tretje, vse te hranilno-kreditne službe bi s to oprostitvijo plačevanja davka na
                  dobiček v tem členu povzročile, da bi nekje pridobili približno 45 milijonov
                  sredstev in na ta način, bi bila možnost pod boljšimi pogoji odobritev kreditov
                  kmetom kooperantom in je to v povezavi z zadružništvom, ki vemo, da je trenutno v
                  krizi in bi na ta način tudi bila pomoč države zadružništvu. Zato predlagam, da se
                  ta amandma podpre in na ta način omogoči boljši ekonomski ukrep v kmetijstvu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Poizkušal bom še enkrat obrazložiti argumente, ki so bili na odboru
                  izrečeni in večinsko podprti tudi pri glasovanju proti temu amandmaju. V tem
                  primeru seveda ne gre za to, komu je zadružništvo bolj pri srcu ali manj pri srcu,
                  ampak gre za to, da hranilnice in banke kot finančne institucije, ki opravljajo
                  isti posel kot hranilno-kreditne službe, poleg tega pa so še pod strožjimi
                  predpisi, ki jih predpisuje Banka Slovenije mimo tega zakona in drugih zakonov, ki
                  jih sprejema parlament, skratka ti ostali dve vrsti finančnih institucij imata v
                  tem davčnem zakonu nek status in hranilno-kreditnim službam je podeljen natanko
                  enak status. Gospod Metelko želi, da imajo hranilno-kreditne službe ugodnejši
                  status. Torej znotraj kroga istovrstnih finančnih institucij bi imele ene, v tem
                  primeru hranilno-kreditne službe, ugodnejši status. Temu je odbor nasprotoval.</p>
               <p>V čem je ta ugodnejši status? Da še to na kratko razložim. Vsem finančnim
                  institucijam, pa tudi vsem drugim davčnim zavezancem se rezervacije odštevajo od
                  davčne osnove, oblikovane rezerve pa ne, govorim o finančnih institucijah. Gospod
                  Metelko želi, da se poleg rezervacij, ki teoretično tako ali tako lahko davčno
                  osnovno znižajo na nič, odbijajo od davčne osnove še rezerve, vendar pri
                  rezervacijah lahko pride do tega, da v primeru, da niso izkoriščene v teku
                  prihodnjih let, pride do dejanskega izkazovanja resnične davčne osnove, če pa se
                  odbijejo še rezerve, potem pa tega dejanskega izkazovanja resnične osnove na
                  daljši rok ni. Temu je seveda odbor nasprotoval in predlagam, da temu nasprotuje
                  tudi Državni zbor. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državna sekretarka, gospa Kolar.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala. K pojasnilu gospoda Kopača bi želela dodati samo dve zadevi. Tako, kot je
                  bilo že v uvodu omenjeno, da je v drugi obravnavi bil pravilno vložen amandma na
                  pravi člen, to je 43. člen, ki pa je bil v drugi obravnavi zavrnjen. Zdaj se
                  seveda poskuša vložiti enak amandma na 23. člen, kar po vsebini ni pravilno, ker
                  ta člen opredeljuje zmanjšanje davčne osnove.</p>
               <p>In drugič. S sprejetjem takega amandmaja, bom rekla, je ta davčni zakon povzročil
                  neenakopravni položaj pravnih subjektov na trgu, kar je pa v nasprotju z enim od
                  osnovnih ciljev davčne zakonodaje, da ne sme povzročati nekje priviligiran položaj
                  posameznih pravnih oseb.</p>
               <p>Zaradi tega torej Vlada tega amandmaja ne podpira in mu nasprotuje. Poleg tega pa
                  tudi osnovna intenca zakona, ki se je želela vzpostaviti s 4. členom, da bi tako
                  banke, hranilnice, kot hranilno kreditne službe na ta način z zmanjšanimi
                  olajšavami pospešili v to, da bi pridobile ustrezno bilančno vsoto glede na
                  kapital, ker pač vemo, da so mnoge med njimi, glede na to, koliko sredstev imajo
                  zbranih, prekapitalizirane in da bi bolj racionalno porabljali ta sredstva.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Kolegice in kolegi. Sem med podpisniki tega amandmaja in je že prav, da o tem še
                  rečem kakšno besedo.</p>
               <p>Prvič. Dopolnitev četrtega odstavka pomeni izključno, da velja samo za hranilno
                  kreditne službe.</p>
               <p>Rekel pa bi, da bi ta ukrep na vsak način krepil materialno podlago, delovanje teh
                  institucij in v nasprotju s predhodnimi razlagami bi rekel: "in na ta način bi
                  Vlada na nek način delno izenačila pogoje poslovanja različnih finančnih
                  institucij, ker se pač ne strinjam, da hranilno kreditne službe imajo enakopraven
                  položaj pri poslovanju kot finančne institucije, saj ena stvar: hranilno kreditne
                  službe vendar nimajo žiro računov in ne poslujejo na ta način z državljani. Dobro
                  vemo, kaj to poslovanje pomeni in kakšna prednost je. To pomeni, da predlagatelji,
                  vsaj kar se mene tiče, na tak način mislimo, da izenačujemo, tudi delno
                  izenačujemo položaj finančnih institucij. Seveda, amandma, ki sem ga podpisal, bom
                  tudi podprl. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-30-1995-03-28.stage7">(Nihče.)</stage></p>
               <p>Zaključujem razpravo in dajem amandma k 4. členu na glasovanje. Ugotovimo
                  sklepčnost! <stage xml:id="Redna-30-1995-03-28.stage8">(60 prisotnih.)</stage></p>
               <p>Kdo je za? <stage xml:id="Redna-30-1995-03-28.stage9">(31 poslancev.)</stage> Je kdo proti? <stage xml:id="Redna-30-1995-03-28.stage10">(24
                     poslancev.)</stage></p>
               <p>Ugotavljam, da je amandma k 4. členu sprejet.</p>
               <p>V obravnavo dajem amandma k 5. členu, ki se glasi: Doda se nov prvi odstavek, ki
                  se glasi: <q>"V prvem odstavku 25. člena se številka 032 nadomesti s številko 033.
                  Sedanji prvi odstavek postane drugi odstavek."</q></p>
               <p>V drugem odstavku se besedilo napovednega stavka spremeni tako, da se glasi: <q>"Doda
                  se tretji odstavek."</q> Predlagatelj je Vlada Republike Slovenije; odbor amandma
                  podpira. Želi kdo besedo? <stage xml:id="Redna-30-1995-03-28.stage11">(Nihče.)</stage></p>
               <p>Zato dajem amandma k 5. členu na glasovanje. Ugotovimo sklepčnost! <stage xml:id="Redna-30-1995-03-28.stage12">(59
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage13">(42 poslancev.)</stage> Je kdo proti? <stage xml:id="Redna-30-1995-03-28.stage14">(1
                     poslanec.)</stage></p>
               <p>Ugotavljam, da je amandma k 5. členu sprejet.</p>
               <p>Kot je bilo že obrazloženo, amandmaja k 18. členu ni možno vložiti, je pa bilo
                  tudi opozorjeno, da je prišlo po sprejemanju amandmajev v drugem branju do
                  določene neusklajenosti in bo potreben uskladitveni amandma, zato v tem delu to
                  točko dnevnega reda prekinjam.</p>
               <p>Prehajamo na <title>18. TOČKO DNEVNEGA REDA</title>, to je <title>TRETJA OBRAVNAVA
                     ZAKONA O PORAVNAVANJU OBVEZNOSTI DO BANK IZ IZPLAČANIH DEVIZNIH
                  VLOG</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage xml:id="Redna-30-1995-03-28.stage15">(Ne želi.)</stage> Predlog zakona je obravnaval
                  Odbor za finance in kreditno-monetarno politiko kot matično delovno telo. Želi
                  poročevalec odbora besedo? Gospod Kopač v imenu odbora.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Odbor je obravnaval zakon in do takrat dva vložena amandmaja k temu
                  zakonu. Nobenega od teh dveh amandmajev ni podprl, glasovanje pa je bilo izenačeno
                  s 5 za in 5 proti. Trije člani odbora smo si pridržali pravico ločenega mnenja,
                  kar je razvidno tudi iz poročila.</p>
               <p>Vlada je predlagala dva amandmaja. Gre za amandma, ki predvideva višino obresti,
                  ki bi se kapitalizirale in prištele k glavnici in bi se nanašale na obdobje od
                  1991 do 1994 leta. Obveznost iz naslova izplačanih deviznih vlog je s strani bank
                  do države nastala z letom 1991, torej z letom osamosvojitve. Ta problem se
                  razrešuje šele, na žalost, zdaj v letu 1995 oziroma v zakonu z datumom 31.12.1994,
                  kar se tiče tega prehodnega obdobja.</p>
               <p>Vlada je predlagala, da se obveznicam, ki se jih izda v ta namen, ne pripiše
                  nobenih obresti za obdobje od 1991 do 1994, razen tistim bankam, ki imajo
                  koeficient kapitalske ustreznosti pod 8. Po meni dostopnih podatkih je taka banka
                  zagotovo ena, morda pa so tri v Sloveniji. Zakon se sicer nanaša na 11 bank, ki so
                  izplačevale devizne vloge. Če bi ne imeli treh bivših bank v sanaciji, bi se
                  seveda nanašal na štirinajst bank.</p>
               <p>Po drugi strani je treba vedeti, da ima ena od oziroma da so koeficienti
                  kapitalske ustreznosti posameznih poslovnih bank v Sloveniji sila različni in da
                  so sila različni ne samo zaradi njihovega bolj ali manj uspešnega poslovanja,
                  ampak so sila različni zaradi državnih ukrepov, ukrepov skozi zakone, ki smo jih v
                  tem parlamentu, v tem mandatu in v prejšnjem mandatu sprejemali. Tako je najvišji
                  koeficient kapitalske ustreznosti mislim da nekje okoli 60. Če to primerjamo z
                  banko, ki ima najnižjega, ta je okrog 7 oziroma 7,5, vidimo, da prihaja do
                  izjemnih razlik.</p>
               <p>Državni zbor je v drugi obravnavi podprl predlog oziroma amandma, ki je
                  predvideval, da se kapitalizirajo 3%-ne obresti vsem, torej na vse obveznice,
                  izdane katerikoli banki. Vlada sedaj v tretji obravnavi predlaga, torej 0 za
                  tiste, ki so kapitalsko zadosti ustrezne in 5 za tiste, ki kapitalsko niso zadosti
                  ustrezne. Kot sem dejal, odbor tega amandmaja ni podprl, trije člani pa smo imeli
                  ločeno mnenje. Pri tem mislim, da je bistveno povedati, da ta amandma Vlade pomeni
                  prihranek pri celotnem zakonu, pri njegovi finančni teži približno 35 milijonov
                  nemških mark, kajti zakon je sicer, ne vem natančnega podatka, ampak njegov
                  finančni učinek je okrog 495 milijonov nemških mark. Toliko na kratko o tem
                  amandmaju.</p>
               <p>Drugi amandma Vlade, ki na odboru prav tako ni bil podprt in smo tudi tam imeli
                  ločeno mnenje, pa je, da se zadolžuje banke, ki so prejele tako imenovane
                  železarske obveznice, da v roki pol leta po sprejemu tega zakona dostavijo Vladi
                  revizijo terjatev, izkazanih kot podlago za pridobitev teh tako imenovanih
                  železarskih obveznic. Prišlo je namreč do relativno utemeljenega prepričanja, da
                  so bile nekatere terjatve, za katere so posamezne banke prejele železarske
                  obveznice, že predhodno, v letu 1992 odpisane, pa potem, ko se je videlo, kaj se v
                  parlamentu dogaja in kakšen zakon je sprejet, naknadno aktivirane in za njih torej
                  pridobljene oziroma pobrane obveznice. Lahko bi govorili, da je v tem primeru
                  prišlo do morebitnega oškodovanja proračuna oziroma državnega premoženja v širšem
                  smislu in Vlada sedaj s tem svojim amandmajem, drugim od obeh, želi razčistiti
                  zadevo za nazaj. Ta amandma na mojo osebno žalost, to lahko rečem, ker sem imel
                  ločeno mnenje, na odboru ni bil podprt. To sta oba amandmaja, ki ju je odbor sploh
                  obravnaval. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage xml:id="Redna-30-1995-03-28.stage16">(Ne želi.)</stage> Želijo besedo predstavniki poslanskih skupin?
                  Gospodična Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Spoštovani podpredsednik, dragi poslanke in poslanci! Najprej bi se rada zahvalila
                  vodstvu Državnega zbora in pa vsem poslankam in poslancem za uvrstitev teh dveh
                  točk dnevnega reda na današnji dan. Mislim, da bodo računovodje in finančni
                  delavci ter bankirji, ki pripravljajo zaključne račune, zelo veseli tega in vsaj
                  nekaj računovodskih delavcev se bo ob koncu tedna z lažjim srcem posvetilo
                  seminarju v Portorožu, kjer jim želim uspešno delo.</p>
               <p>Sicer pa bo poslanska skupina SKD podprla zakon in pa tudi amandma gospoda
                  Jagodnika kot prvopodpisanega, ki sicer uvaja delno selektivnost v zakon, vendar
                  pa smo prepričani, da je to najmanjše zlo, kajti sanacija bank je dražja kot pa
                  uvrstitev tega amandmaja v sam zakon.</p>
               <p>Bi pa samo še vprašala Vlado glede amandmaja k 6. členu, ki predvideva, da tiste
                  banke, ki so od Republike Slovenije oziroma od Slovenskih železarn prejele
                  obveznice zaradi sanacije Slovenskih železarn, predložijo poročilo pooblaščenega
                  revizorja v višini terjatev, ki so bile poravnane z obveznicami Slovenskih
                  železarn, sicer pa jim Republika Slovenija teh novih obveznic iz tega zakona ne
                  izroči. Zanima me in sprašujem Vlado, če to pomeni tudi možnost, da ob revizijah
                  revizorji ne bi priznali bankam teh terjatev kot dobrih terjatev? Se pravi, te
                  obveznice oziroma mislim, da bi lahko Vlada že z tistimi instrumenti, ki jih je
                  dobila od teh obveznic, se pravi z akceptnimi nalogi dosegla isti učinek. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina? Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Slovenska nacionalna stranka je vložila amandma k temu zakonu, in
                  sicer amandma k 4. členu. Prvi del tega amandmaja je enak, kot ga imamo tukaj
                  napisanega, in sicer, da se tretji odstavek črta. Vendar je v vladnem amandmaju ta
                  amandma podaljšan in drugi odstavek piše, da je sestavni del zahteve iz prvega
                  odstavka izjava banke, da se odpoveduje vsem terjatvam do Republike Slovenije iz
                  naslova protokola o kritju stroškov financiranja obveznosti banke iz naslova
                  deviznega varčevanja.</p>
               <p>Naša poslanska skupina je vložila amandma, ki govori samo o tem, da se tretji
                  odstavek 4. člena črta in da se ne doda nobenega novega besedila. Namreč, s
                  protokolom o kritju stroškov financiranja obveznosti banke iz naslova deviznega
                  varčevanja se je leta 1991 Republika Slovenija preko Ministrstva za finance
                  zavezala, da bo bankam krila stroške celotnega financiranja izplačil deviznih vlog
                  občanom. S protokolom je bilo dogovorjeno, da bo Republika Slovenija svojo
                  obveznost izpolnila, bodisi s plačilom iz proračuna, bodisi v okviru prevzema
                  obveznosti v javni dolg preko linearne sanacije bank, ali pa na kakšen drug, za
                  banke sprejemljiv način. S predlaganim zakonom se ne poravnavajo vse terjatve bank
                  iz naslova protokola, ampak se poravnavajo le deloma. To je samo 3 odstotke
                  obresti za obdobje od 1.1.1991 do 31.12.1994. Glede na povedano bi ta izjava bank,
                  če bi jo sprejeli, zato je mi ne predlagamo, ta izjava, da se odpovedujejo
                  terjatvam po protokolu, bi bil to odpoved del terjatev do Republike Slovenije, do
                  katerih so banke upravičene. Takšno prisiljevanje bank k odpovedi terjatvam je v
                  bistvu v nasprotju z načeli pravne države in tudi v nasprotju z Ustavo Republike
                  Slovenije. Vso škodo, ki bi bankam s tem nastala, pa bi zaradi zmanjšanja kapitala
                  bank morali nositi delničarji bank. Zato mislim, da tega amandmaja k 4. členu, ki
                  ga je predložila Vlada, ne smemo sprejeti, ampak da je potrebno sprejeti tega, ki
                  ga je vložila naša poslanska skupina, da se zgolj črta tretji odstavek 4. člena in
                  da se ne dodaja nobenega novega besedila. Ker konec koncev v tem primeru bi bile
                  tudi banke v neenakem položaju. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo. Gospod podpredsednik, spoštovane kolegice in kolegi! V poslanski
                  skupini Združene liste tudi izražamo zadovoljstvo, da je končno ta zakon pred
                  sprejemom, kajti to je dolg države in tega Državnega zbora že od vsega začetka
                  naše mandatne dobe. Če se spomnite, v začetku leta 1993, ko smo sprejemali zakon o
                  neizplačanih deviznih vlogah, smo sprejeli sklep in zadolžili Vlado, da pripravi
                  ta zakon in žal je to trajalo zelo dolgo, da smo prišli do končnega sprejema,
                  vendar boljše danes kot nikoli.</p>
               <p>Menim pa, da bi, kar se vsebine tiče, morali sprejeti čimbolj tak zakon, v taki
                  dikciji, kot smo ga sprejeli v drugi obravnavi. Zato tudi mislim, da je potrebno
                  zavrniti amandma Vlade k 3. členu in da to sledimo opredelitvi oziroma podpori, ne
                  podpori amandmaju v matičnem delovnem telesu, Odbora za finance.</p>
               <p>Mi smo imeli, spomnite se, veliko razprave že v prvi obravnavi, ko smo
                  razpravljali o samem konceptu zakona in pa tudi v drugi obravnavi potem, koliko
                  naj bo zakon linearen ali koliko naj bo selektiven. Po teh številnih razpravah in
                  tudi po usklajevanjih, ki smo jih opravili, smo se potem opredelili za 3. člen
                  tak, kot smo ga sprejeli v drugi obravnavi in tudi menim, da bi tak moral ostati
                  in da ne bi smeli sprejeti amandmaja, ki ga predlaga Vlada k 3. členu in kjer
                  izhaja izključno iz selektivnega pristopa. Če je to zakon o poravnavanju
                  obveznosti za izplačane devizne vloge, potem naj bo dejansko tudi to in naj bo v
                  tem dosleden. Te banke, 11 jih je, kot je rekel gospod Kopač, veliko od teh bank
                  je takih, ki so izven vseh državnih posegov bile, tako izven sanacije, izven
                  železarskih obveznic itd. in so negativne posledice deviznega varčevanja v veliki
                  meri, ali pa pretežno pokrivale same in seveda posledično tudi gospodarstvo, ki je
                  vezano na te banke.</p>
               <p>Mislim, da moramo tudi upoštevati opozorilo Sekretariata za zakonodajo, ki prav
                  tako dvomi v primernost takega amandmaja s pravno sistemskega vidika. Seveda ne bi
                  pa zastirali si oči pred problemi, ki so pred nekaterimi bankami, ali pa predvsem
                  pred eno banko, in to je vodilo tudi Vlado, da je predlagala ta amandma. Mi smo
                  imeli to v vidu že tudi pri drugi obravnavi, vendar smo rekli, da če se bo
                  pokazalo, da je potrebna tu neka dodatna intervenca, da je to možno opraviti v
                  tretji obravnavi in iz tega razloga je potem kazalo podpreti amandma, ki ga je
                  predlagala skupina poslancev s prvopodpisanim gospodom Jagodnikom. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera od poslanskih skupin? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Tudi demokrati Slovenije smo se v drugi obravnavi
                  intenzivno vključili v razpravo o tem zakonu in tako kot takrat, še vedno
                  obžalujemo, da šele zdaj obravnavamo ta zakon. Ravno tako bi ponovil to, kar je
                  bilo pravkar rečeno, da najbrž država mora biti do vseh, recimo svojih otrok,
                  enako pravična. Če se v kakšnem posebnem primeru pokaže kakšen poseben problem, ga
                  najbrž rešuje država na drug način, ne pa na ta način, da že v zakon vgradi
                  neenakost ali pa neenakopravnost. Če, pravim, se v kakšnem posebnem primeru pojavi
                  kakšen poseben problem, se to rešuje na drugi način, ne pa na ta način, da se že v
                  zakon vgradi neenakopravnost ali pa neenakost. Zato mi podpiramo to težnjo, da so
                  vsi subjekti v tem zakonu obravnavani enakopravno, država, se pa jaz tega ne
                  bojim, bo že znala najti način, če bo treba kakšno banko posebej reševati. Še
                  vedno ga je in ga bo tudi poslej. Zato bomo mi podprli predvsem težnjo, da zakon
                  ostane takšen, kot je bil v drugi obravnavi sprejet oziroma izmed teh dveh
                  amandmajev seveda tega drugega, ne pa vladnega. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala, predsedujoči, za besedo. Kot boste slišali v poslanski skupine Liberalne
                  demokracije Slovenije mnenja niso tako hudo enotna, kot to slišimo, da so drugje,
                  torej so tudi odstopanja od tega, kar bom povedal, o čemer pa razmišlja večina.
                  Razlogi, trije bistveni pravzaprav, da bomo podprli vladni amandma, so naslednji.
                  To je, da pomeni cenejšo varianto, in to precej cenejšo varianto, slišali ste
                  številko 35 milijonov, torej pri tem nas seveda še posebej zanima to, kje se to
                  jemlje in komu se jemlje, kje se pri nas davki zajemajo, kje polnijo proračun,
                  menda ni treba ponavljati. To je prvo.</p>
               <p>Drugo, tudi drugi zakoni, s katerimi se je pristopilo selektivno k sanaciji
                  bančnega sistema, so se imenovali različno. Torej ni bilo vedno samo v enem zakonu
                  za vse linearno urejeno in nenaden linearen pristop prav pri tej zadevi, torej
                  nima po našem mnenju posebne teže. In naslednja zadeva, torej, da je že do sedaj
                  razvidno iz razprave itn., če ta stvar ne gre skozi, bo torej uspel verjetno tudi
                  naslednji amandma, ki pa pomeni dodatno podražitev. Skratka, skrbi nas predvsem
                  to, da bi ne praznili proračuna, ki ga z muko polnijo davkoplačevalci, po
                  nepotrebnem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo za poslansko skupino? <stage xml:id="Redna-30-1995-03-28.stage17">(Nihče.)</stage></p>
               <p>Besedo dajem poslankam in poslancem. Želi kdo besedo? Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa za besedo. Po teh predstavitvah stališč posameznih poslanskih skupin
                  sem videl približno, kaj se je dogajalo v zadnjem mesecu dni. Treba je namreč
                  vedeti, da so predstavniki raznih bank intenzivno obletavali posamezne poslanske
                  skupine in zagovarjali to in ono rešitev, ki gre njim v prid. Ampak, rad bi še
                  enkrat povedal. V drugi obravnavi je bil predlagan zakon s strani Vlade, ki je
                  predvideval kapitalizacijo obresti v višini nič za obdobje od 1991 do 1994 in
                  zakon je bil naravnan na to, da bo stal približno 440 milijonov nemških mark.
                  Potem je bil sprejet amandma, ki je v teh takratnih deset bank uvrstil še enajsto
                  in se je stvar podražila na 460 milijonov mark. Govorim vse v približnih vsotah.
                  Potem je skupina poslancev s prvopodpisano Jano Primožič - aha, stvar je bila še
                  takšna, da prej razložim; za banke, ki imajo kapitalski koeficient nižji od
                  ustreznega, to je osem, je bila predvidena izjema v višini 5% kapitaliziranih
                  obresti. Potem je skupina poslancev s prvo podpisano gospo Primožič predlagala za
                  vse banke linearen pristop. Takrat je bilo veliko govora o linearnosti ukrepa, češ
                  da je odnos enak do vseh bank, torej o kapitalizaciji obresti v višini 3% za vse
                  banke. S tem so seveda pridobile, bom rekel, ne da bi sploh pričakovale, vse banke
                  iz kvote enajstih z izjemo tiste ene ali morda treh, ne vem natančnih podatkov, ki
                  bi tako ali tako sodile v kategorijo 5% kapitaliziranih obresti.</p>
               <p>Zdaj pa, do tretje obravnave, ko je Vlada predlagala korak nazaj, torej pocenitev
                  za 35 milijonov nemškim mark, so se pa vse te banke, ki so nenadejano v drugi
                  obravnavi, ne da bi potrebovale, dobile 3% kapitalizirane obresti, so se pa seveda
                  na to vkopale in utemeljevale, kako zelo to potrebujejo in kako sicer ne morejo
                  živeti in od tega, kar so nenadejano pridobile, ne smemo umakniti in torej ni
                  treba podpreti, ali pa da se ne sme podpreti amandma Vlade.</p>
               <p>Še enkrat ponavljam sledeče: imejte občutek za realnost. Mislim, da so obresti v
                  višini 0 za banke, ki imajo koeficient kapitalske ustreznosti nad 8 mnogo višji,
                  povsem zadostne. Ne potrebujejo več. Mi nismo nek Božiček, ki bi enostavno delil
                  glede na želje. Mi moramo skrbeti za eno normalno delujočo nacionalno ekonomijo,
                  ne pa podeljevati stvari brez posebne potrebe.</p>
               <p>Sedaj vidim, da je poslanska skupina oziroma skupina poslancev s prvopodpisanim
                  Jožetom Jagodnikom ubrala novo formulo, ki slišim, da jo podpira tudi poslanska
                  skupina SKD, to je predvsem tisto, kar so dobile v drugi obravnavi nenadejano,
                  tisti eni ali morda trem problematičnim pa 5. To se pravi, osnovni vladni tekst je
                  bil 440 milijonov mark, v drugi obravnavi je njegov finančni učinek skočil na 495
                  milijonov DEM. Vlada je želela poceniti zakon na 460 milijonov DEM, s tem
                  amandmajem k 3. členu, medtem ko gospod Jagodnik predlaga, da gre s 495 milijonov
                  DEM na 502 milijona DEM. To so številke, ki jih je treba razbrati iz teh
                  amandmajev.</p>
               <p>Govoriti, ali pa predlagati amandmaje, ki kar tako pomenijo 35 milijonov DEM in 7
                  milijonov DEM itd. je strašno banalno, ampak mislim, da se je treba zavedati teže
                  teh kratkih tekstov z imenom amandma, ki se jih tukaj predlaga. Moja osebna ocena
                  je, morda se motim, ampak, recimo z neko strokovno podlago, vse druge banke z
                  mnogo ustreznejšim kapitalskim koeficientom od 8 tega ne potrebujejo. In če ne
                  potrebujejo zakaj bi zaradi ne vem kakšnih interesov ali morda nekih načel.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Minilo je 5 minut.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Se opravičujem. Zakaj bi skratka to podeljevali, ko pa ni treba.</p>
               <p>Samo še en stavek bi rekel. O kakšnih posebnih interesih ne bom govoril. Če pa
                  govorim o načelih, je pa treba reči to. Zagovarjati linearni pristop pri tem, da
                  ima ena banka koeficient kapitalske ustreznosti 7 oziroma 7,5, tista z najvišjim
                  ga ima pa 59 oziroma 60, govoriti o linearnosti pri odnosu do teh bank, je bajka.
                  Še enkrat poudarjam. Ta različen koeficient kapitalske ustreznosti je nastal
                  zaradi državnih intervencij. Zagovarjal bi načelo linearnosti, če bi do tako
                  različnih koeficientov prišlo zaradi lastnih zaslug posameznih bank. Pa ni. Če bi
                  o tem zakonu govorili leta 1991, bi zagovarjal linearni pristop. Ker ga pa
                  sprejemamo v letu 1995, pa ne. Imejte občutek za razumno. Podpiram vladni amandma,
                  nasprotujem amandmaju gospoda Jagodnika. To je vse. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister ima besedo.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! Vlada ne vidi razlogov, da bi odstopala od
                  lastnih predlogov. Nekaj argumentov je bilo že navedenih. Dodam lahko poleg
                  elementa časovnega odmika tudi nekateri zakonski projekti, ki so bili sprejeti v
                  času od leta 1991 do leta 1995 predvsem zakon o železarskih obveznicah, ki je tudi
                  bistveno spremenil položaj posameznih bank v sistemu.</p>
               <p>Zakon je delan ne toliko zaradi dohodka bank, kolikor zaradi solventnosti teh
                  institucij. Zakaj? Zaradi tega, ker v tem trenutku banke o računskih standardih
                  terjatve, ki jih imajo iz tega naslova, so slabe terjatve in bi morale za te
                  terjatve iz naslova izplačanih deviznih vlog rezervirati sto odstotno iz svojega
                  dohodka oziroma prihodka rezervacije, da bi pokrile to potencialno izgubo, kot se
                  temu reče, v revizijskih standardih oziroma pregledih.</p>
               <p>Torej, ne gre za dodajanje dohodka bankam, ampak gre za pretvarjanje te terjatve v
                  kvalitetno terjatev, ker je na mesto prazne pozicije v aktivi ta zamenjana za
                  obveznico države z določeno dospelostjo in določenim amortizacijskim načrtom, kar
                  je po tem, ker smo tudi mi kontaktirali revizorske hiše, dovolj dober in
                  kvaliteten instrument, da na njega ni treba zahtevati nobenih dodatnih
                  rezervacij.</p>
               <p>Seveda, razlika, ki nastane, če se taka terjatev iz leta 1991 ne obrestuje po
                  obrestni meri, o kateri je govora, je razlika, ki gre na račun kapitala posamezne
                  banke. To se pravi, ali gre za odpis od stanja kapitala, ki ga banka ima oziroma
                  za v tej razliki izločanje dodatnih rezervacij. Zaradi tega je bil pristop Vlade,
                  da je pregledala revizijska poročila bank za leto 1993, ki so zadnja, ki so nam
                  uradno na razpolago, naslednja bodo prišla šele letošnje leto poleti, in na osnovi
                  tega ugotovila, da je kapitalska ustreznost različnih bank zelo različna in da
                  nobena od bank ne sega ali tako rekoč nobena od teh bank ne sega, razen dveh, pod
                  kapitalsko ustreznost 12%. Torej, imajo dovolj prostora, da bi lahko to prenašale
                  tudi same.</p>
               <p>Torej, bistvo vladnega predloga je bilo, da nobena banka ne more priti zaradi
                  nesprejema tega zakona v situacijo, da bi bila nesolventna. Nesolventna pa je po
                  zakonu banka, če ima kapitalsko ustreznost nižjo od 8%. To se pravi, imamo trdno
                  osnovo, na kateri smo gradili naš amandma, pa ne samo amandma, ampak tudi prvi
                  predlog Vlade. Konec koncev je bil ta člen spremenjen v proceduri drugega branja v
                  parlamentu. To kot prvo.</p>
               <p>Zdaj, če že govorimo o razlikah, ki pri tem nastajajo vrednostno oziroma izraženo
                  v valuti, je pri varianti, ki jo predlaga Vlada, to 456,9 milijona mark. Pri
                  varianti, ki jo je sprejel oziroma naj bi jo sprejel odbor na svojem zasedanju ob
                  drugi obravnavi tega gradiva je 495,1 in to, kar se predlaga ta trenutek je 502,2
                  milijona nemških mark. To ko gre za prvo stvar.</p>
               <p>Ko gre za to, kar je gospod Jelinčič predlagal, smatramo za popolnoma neutemeljeno
                  iz dveh razlogov. Prvič, protokol je res bil podpisan s strani finančnega ministra
                  v letu 1991 brez kakršnekoli v tistem trenutku pravne podlage. Ne glede na to,
                  kako je bil podpisan in ko je bil podpisan, je postal obveznost s samim podpisom.
                  Kakšna je kvaliteta tega dokumenta, se je izkazalo na sodišču. Nekatere banke so
                  državo že v preteklosti tožile na osnovi tega protokola in te tožbe izgubile.
                  Zaradi tega menimo in ker je ta zakon pripravljen na način in v tej smeri, da bi
                  ta problem razrešil - kaj pomeni 100% razreševanje tega problema je seveda zelo
                  spolastično vprašanje - pomeni, da ne moremo vztrajati na protokolu in hkrati na
                  zakonu, ki bo reševal to vprašanje z izdajanjem obveznic. To pač ne gre. Zaradi
                  tega je v 4. členu tretji odstavek, ki da možnost bankam, da če želijo pridobiti
                  te obveznice, se morajo odpovedati zahtevam iz protokola. Sicer bo zakon v
                  veljavi, banke bodo pa na sodiščih tožile še naprej državo za zneske iz
                  podpisanega Protokola. To mislim, da je vsakemu razumevajočemu jasno, da ti dve
                  stvari hkrati ne moreta biti uveljavljeni. Mislim, da je tak predlog Vlade bil in
                  je korekten.</p>
               <p>In tretje, ko gre za predlog amandmaja Vlade glede revizije, točno je prvič, da je
                  bil izdajatelj obveznic, sanacijskih obveznic za Slovenske železnice so bile
                  Slovenske železnice, da država po zakonu jamči izplačilo obresti na te obveznice
                  prvih pet let, da so bile dolžne Slovenske železnice skupaj z bankami ugotoviti
                  stvarno stanje prevzetih obveznosti oziroma izdanih obveznic, da se je poskušala
                  Vlada takrat in predvsem Ministrstvo za finance zavarovati z ustreznimi
                  instrumenti, ne samo z akceptnimi nalogi, ampak tudi z bianco menicami, da pa
                  menimo, da je to naknaden, potreben instrument, ki bo razblinil kakršenkoli dvom v
                  to, ali se je dogajalo tisto, kar je povedal gospod Kopač, ki je pač to utemeljil
                  na svojih informacijah ali ne? Če to ni res, potem bodo revizijska poročila to
                  potrdila. Če to je res, potem bo za znesek, ki ga bodo revizorji ugotovili, da ni
                  bil ustrezno prevzet, zmanjšan delež obveznic, ki bodo tem bankam izročene. Bankam
                  bodo izročene obveznice. To je jasno. In s tega stališča revizorji nimajo nobenega
                  vzroka da dvomijo, da država ne bo izdala teh obveznic. Mislim pa, da je ekonomsko
                  racionalnejše kaj več, da se na podlagi ugotovitev revizorskih hiš, in teh, hvala
                  bogu, sedaj nekaj imamo v Sloveniji, ki to nalogo lahko opravijo, potrdijo tisto,
                  kar je bilo dogovorjeno s pogodbo med Slovenskimi železarnami in pa ustreznimi
                  bankami, ki so v tem postopku bile udeležene. Gre pa, mislim, za tri ali štiri
                  banke. Tudi te banke ne morejo imeti razloga, da bi se takemu predlogu upirale,
                  ker predpostavljamo, da so se te operacije izvedle v skladu z zakonom in v skladu
                  s pogodbo, ki so jo podpisale medsebojno, to se pravi z železarnami, to se pravi
                  bankami. Prav tako je bilo takrat tudi sugerirano s strani Ministrstva za finance,
                  ob tem prevzemu takratnih obveznic, da takratni SDK pregleda oziroma overovi ta
                  prevzem slabih terjatev preko obveznic Slovenskih železarn. Mi menimo, da tak
                  predlog Vlade ne more škoditi, lahko pa koristi, vsekakor bo pa dokončno jasno
                  vsem, tudi tistim, ki dvomijo, ali je ta postopek bil korektno izpeljan. Zaradi
                  tega Vlada vztraja pri svojih dveh amandmajih. Seveda je pa na poslancih, da se
                  odločijo glede na to, kaj menijo, da je najboljša rešitev, pri čemer pa opozarjam,
                  da seveda nasprotujemo tistemu, kar je predlagal poslanec gospod Jelinčič. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. No, predlog zakona o poravnavanju obveznosti do bank iz izplačanih deviznih
                  vlog v bistvu ureja to zadevo na način, da znižuje vrednost premoženja banke in
                  tudi vrednostkapitalskih naložb, ki jih imajo delničarji v teh bankah in s tem
                  tudi direktno slabša kapitalsko ustreznost banke. Predmet zakona je pravna
                  ureditev pravzaprav nasledstvenega problema po bivši državi, ki ga je do leta 1990
                  tudi priznavala in servisirala kot državni dolg.</p>
               <p>Javni dolg obstaja kot rezultat v letih 1991 in 1992 izplačanih deviznih vlog, ki
                  so ostale v depozitu Narodne banke Jugoslavije in gre za obveznost države, ki jo s
                  tem zakonom priznava, ne pa za sanacijo bank v tem primeru tukaj, še manj pa tudi
                  za pomoč slabim bankam in ta izplačevanja deviznih vlog, deponiranih v Narodni
                  banki Jugoslavije, je potekalo z vedenjem in soglasjem pristojnih organov, od
                  podpisa protokola naprej pa celo na njihovo pobudo oziroma zahtevo. V bistvu je
                  šlo za en del osamosvojitvenega projekta in če gospod minister pravi, da je
                  protokol, takratni minister za finance podpisal takorekoč na svojo roko, ne vem,
                  kako lahko nek minister podpisuje neveljavne dokumente. Po mojem so ti dokumenti
                  konec koncev veljavni in Republika Slovenija je takrat dala nesporna zagotovila,
                  da bodo stroški bankam poravnani in ta protokol določa, da celotni stroški
                  financiranja izplačil predstavljajo stroške Republike Slovenije.</p>
               <p>Zagotovila bankam so bila tudi ponovljena v proračunskem memorandumu za leto 1994,
                  da bo z zakonom razrešen problem stroškov, ki so jih banke imele z izplačili
                  zamrznjenih deviznih vlog in kot temeljno načelo zakona je pa napisano, da se
                  bankam, ki so predmet urejanja, po tem zakonu nadomesti sredstva, ki so jih
                  porabile, ko so postopno izplačevale devizne vloge svojim varčevalcem do konca
                  1992 leta na njihove stroške.</p>
               <p>Tukaj je gospod minister tudi rekel, da so banke šle na sodišče. Mislim, da so
                  dale neke predloge za dovolitev izvršb in da so te banke izgubile tožbe. Ne vem,
                  zakaj se potem gospod minister boji, če bodo šle banke zopet na sodišče, bodo pač
                  zopet izgubile in bo stvar sama po sebi končana. Zato še vedno sodim, da ne smemo
                  dovoliti, da se v 4. člen vstavi novi tretji odstavek, ampak samo to, da se tretji
                  odstavek 4. člena črta.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-30-1995-03-28.stage18">(Nihče.)</stage> Prehajamo na glasovanje o
                  predloženih amandmajih.</p>
               <p>V obravnavo dajem amandma k 3. členu. Imamo dva amandmaja, ki jih imate v pregledu
                  amandmajev, v predlogu zakona z dne 24. marca 1995. Torej, amandma k 3. členu,
                  prvi amandma: "Besedilo drugega odstavka se spremeni tako, da se glasi: obveznost
                  do bank iz prejšnjega odstavka tega člena se poveča za obresti v višini 5% na
                  letni ravni od 1. januarja 1991 do 31. decembra 1994 pri bankah, katerih
                  kapitalska ustreznost, izračunana v skladu s 26. členom zakona o bankah in
                  hranilnicah, Uradni list RS, številka 1/91, 38/92 in 46/93 in izvedbenimi akti
                  Banke Slovenije iz revidiranih letnih poročil po stanju na dan 31. december 1993
                  ni presegala 8% tehtane aktive oziroma izračunani jamstveni kapital v skladu s 15.
                  členom zakona o bankah in izvedbenimi akti Banke Slovenije na isti termin ni
                  dosegel predpisane višine za ohranitev obstoječega dovoljenja za poslovanje.
                  Amandma je predlagala Vlada Republike Slovenije, odbor ne podpira.</p>
               <p>V kolikor bo ta amandma sprejet, bo nepotrebno sprejemati naslednji amandma, ki je
                  pod točko 2 in se glasi: Za drugim odstavkom se doda nov odstavek, ki se glasi:
                  <q>"Ne glede na določilo iz prejšnjega odstavka tega člena se obveznost do bank iz
                  prvega odstavka tega člena poveča za obresti v višini 5% na letni ravni od
                  1.1.1991 do 31.12.1994 pri bankah, katerih kapitalska ustreznost je izračunana v
                  skladu s 26. členom zakona o bankah in hranilnicah, Uradni list, številka 1/91,
                  38/92 in 46/93 in podzakonskimi akti Banke Slovenije iz revidiranih letnih poročil
                  po stanju na dan 31.12.1993, ni presegla 8% tehtane aktive oziroma izračunani
                  jamstveni kapital v skladu s 15. členom zakona o bankah in hranilnicah in
                  podzakonskimi akti Banke Slovenije na isti termin, ni dosegla predpisane višine za
                  ohranitev obstoječega dovoljenja za poslovanje"</q>. Predlagatelj tega amandmaja je
                  skupina poslancev, prvopodpisani Jože Jagodnik.</p>
               <p>Želi o teh dveh amandmajih kdo razpravljati? <stage xml:id="Redna-30-1995-03-28.stage19">(Nihče.)</stage> Prehajamo na
                  glasovanje in na glasovanje dajem prvi amandma, to je amandma, ki ga predlaga
                  Vlada Republike Slovenije. Ugotovimo sklepčnost! <stage xml:id="Redna-30-1995-03-28.stage20">(66
                  prisotnih.)</stage></p>
               <p>Kdo je za? <stage xml:id="Redna-30-1995-03-28.stage21">(22 poslancev.)</stage> Je kdo proti? <stage xml:id="Redna-30-1995-03-28.stage22">(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem naslednji amandma, to je amandma, ki ga je predlagala skupina
                  poslancev. Ugotovimo sklepčnost! <stage xml:id="Redna-30-1995-03-28.stage23">(67 prisotnih.)</stage></p>
               <p>Kdo je za? <stage xml:id="Redna-30-1995-03-28.stage24">(41 poslancev.)</stage> Je kdo proti? <stage xml:id="Redna-30-1995-03-28.stage25">(17
                     poslancev.)</stage></p>
               <p>Ugotavljam, da je amandma sprejet.</p>
               <p>V obravnavo dajem amandma k 4. členu. Glasi: tretji odstavek 4. člena se črta.
                  Predlagatelj poslanska skupina Slovenske nacionalne stranke. Želi kdo o tem
                  amandmaju razpravljati? <stage xml:id="Redna-30-1995-03-28.stage26">(Nihče.)</stage> Zato dajem ta amandma na
                  glasovanje. Ugotovimo sklepčnost! <stage xml:id="Redna-30-1995-03-28.stage27">(58 prisotnih.)</stage></p>
               <p>Kdo je za? <stage xml:id="Redna-30-1995-03-28.stage28">(13 poslancev.)</stage> Je kdo proti? <stage xml:id="Redna-30-1995-03-28.stage29">(39
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma k 6. členu, ki se glasi: Dodajo se nov tretji, četrti in
                  peti odstavek, ki se glasijo: <q>"Banke, ki so od Slovenskih železarn prejele
                  obveznice, izdane po zakonu o jamstvu Republike Slovenije za obveznice, izdane
                  zaradi sanacije Slovenskih železarn, Uradni list Republike Slovenije, št. 55/92,
                  morajo pred prejemom obveznic iz prvega odstavka tega člena najkasneje v šestih
                  mesecih po uveljavitvi tega zakona predložiti poročilo pooblaščenega revizorja v
                  višini terjatev, ki so bile poravnane z obveznicami Slovenskih železarn. Če je iz
                  poročila pooblaščenega revizorja iz prejšnjega odstavka razvidno, da je banka
                  prejela več obveznic Slovenskih železarn, kot so znašale njene terjatve iz 2.
                  člena zakona o jamstvu Republike Slovenije za obveznice, izdane zaradi sanacije
                  Slovenskih železarn, morajo presežek teh obveznic vrniti izdajatelju. Če banka ne
                  vrne presežka obveznic iz prejšnjega odstavka, čeprav bi to bila dolžna storiti
                  ali če ne predloži poročila pooblaščenega revizorja iz tretjega odstavka tega
                  člena v predpisanem roku, ji Republika Slovenija ne izroči obveznic iz prvega
                  odstavka tega člena."</q> Amandma predlaga Vlada; odbor amandmaja ne podpira. Želi kdo
                  o tem amandmaju razpravljati? <stage xml:id="Redna-30-1995-03-28.stage30">(Nihče.)</stage></p>
               <p>Dajem amandma na glasovanje. Ugotovimo sklepčnost! <stage xml:id="Redna-30-1995-03-28.stage31">(65
                  prisotnih.)</stage></p>
               <p>Kdo je za? <stage xml:id="Redna-30-1995-03-28.stage32">(42 poslancev.)</stage> Je kdo proti? <stage xml:id="Redna-30-1995-03-28.stage33">(4
                     poslanci.)</stage></p>
               <p>Ugotavljam, da je amandma sprejet.</p>
               <p>Preden preidemo na glasovanje o zakonu v celoti, sprašujem sekretariat, če smatra,
                  da je prišlo do kakšne neuskladitve? <stage xml:id="Redna-30-1995-03-28.stage34">(Ni prišlo.)</stage> Hvala lepa.</p>
               <p>Na glasovanje dajem zakonski predlog v celoti. Ugotovimo sklepčnost! <stage xml:id="Redna-30-1995-03-28.stage35">(65
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage36">(55 poslancev.)</stage> Je kdo proti? <stage xml:id="Redna-30-1995-03-28.stage37">(5
                     poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>NADALJEVANJE 9. TOČKE DNEVNEGA REDA - OBRAVNAVA PREDLOGA
                     ZAKONA O UKREPIH ZA SANACIJO GOSPODARSKEGA POLOŽAJA TAM MARIBOR D.D. IN
                     NJEGOVIH ODVISNIH DRUŽB TER AVTOMONTAŽE AM-BUS D.O.O. LJUBLJANA - hitri
                     postopek</title>.</p>
               <p>Točko smo prekinili v splošni razpravi. Imam še prijave. Besedo ima Benjamin
                  Henigman.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Hvala za besedo gospod predsedujoči. Spoštovane poslanke in poslanci in
                  obiskovalci! Težko je začeti govoriti o tem zakonu po tolikih razpravah in
                  različnih pogledih, vendar bom poskušal na kratko strniti svoje videnje oziroma
                  prepričanje o tej problematiki.</p>
               <p>Do tega zakona imam nekaj splošnih pomislekov, in sicer kot prvo, način reševanja
                  gospodarskih težav in problemov v Republiki Sloveniji in to tistih, ki se vlečejo
                  iz obdobja nekaj let nazaj oziroma ne samo nekaj, veliko let nazaj, reševanje le
                  teh, pa bi moralo steči že pred tremi, štirimi leti, pa do tega očitno ni
                  prišlo.</p>
               <p>Reševanje TAM-a in nekaterih ostalih podjetji je sploh vprašanje, če je to
                  reševanje TAM-a, ali je reševanje koga drugega. Ni uravnoteženo v Republiki
                  Sloveniji z reševanjem ostalih podjetij in človek se sprašuje, kakšen je odnos
                  oblasti do podjetij, ki so se znašla v enaki situaciji, se pravi, izgubo bivših
                  jugoslovanskih in drugih vzhodnih trgov, zastarelost tehnologije in
                  predimenzioniranost podjetij. Postavlja se vprašanje, ali nadaljujemo z ustaljenim
                  bivšim socialističnim reševanjem in saniranjem podjetij iz dogovorne ekonomije,
                  ali pa pričnemo s socialno-tržnim načinom.</p>
               <p>Drugo. Sprašujem se, zakaj smo sploh sprejeli nov stečajni zakon, če ta ne velja
                  za vsa podjetja enako oziroma ga ne uporabljamo tam, kjer bi to bilo naravno in po
                  vseh rezultatih sodeč, tako kot izhaja tudi iz zakona, ki nam ga je predložila
                  Vlada, po predhodnem predlogu določenih poslancev, za katere mislim, da so svojo
                  vlogo, glede na okolje, iz katerega izhajajo, korektno opravili, vendar pa Vlada
                  ta predlog povzema oziroma podobnega predlaga v proceduro. Zakaj iz te
                  obrazložitve in ocene stanja Vlada ne predlaga drugačne rešitve. Ta rešitev je
                  enostavno v skladu z zakonom o stečajih in finančno situacijo, v kateri se je TAM
                  znašel, takorekoč predlog stečajnega postopka oziroma če to ni možno, vsaj ocena
                  stanja, da je stečaj edina najcenejša in zdrava varianta rešitve tega problema.
                  Seveda ne samo stečaj, ampak tudi vsi ostali ukrepi, ki bi prinesli dokončno
                  rešitev mariborskega TAM-a, Avtomontaže oziroma TAM-BUSa in ne samo to tudi
                  rešitev delovnih mest za ljudi, ki sedaj čakajo, da od države dobijo finančno
                  injekcijo, rešitev problemov za naprej je pa nedorečena oziroma zelo v megli.</p>
               <p>To lahko rečem na osnovi določenih izkušenj, ki jih imam iz okolja ribniškega
                  gospodarstva, nenazadnje podjetja Riko Ribnica, v katerem nikoli nisem bil
                  zaposlen, sem se pa z agonijo tega podjetja od leta 1990 naprej srečeval že v
                  okviru občine oziroma problematike, s katero smo se srečevali v občinski skupščini
                  in kjer je v bistvu to isto ministrstvo oziroma ta ista Vlada predlagala kot edino
                  možno rešitev stečaj in kasneje celo v nekaterih javnih nastopih zagovarjala to
                  tezo, kako je ta rešitev dobra in kako se bo podjetje oziroma reševanje
                  problematike na ta način lepo izteklo. Temu seveda ni tako in zato bi na osnovi
                  teh izkušenj podal nekaj pomislekov tudi glede na sam stečajni zakon oziroma bi se
                  pridružil gospodu Feriju Horvatu, predsedniku Odbora za gospodarstvo. Ko smo ob
                  tem problemu in ob problemu celulozne industrije, ki se je znašla v podobnih
                  težavah, predlagali ustreznim ministrstvom, predvsem pa Ministrstvu za pravosodje
                  in Ministrstvu za gospodarstvo, da prouči možnost oziroma da pogleda, kako je z
                  uresničevanjem stečajnega zakona in kaj ta zakon sploh prinese v pogojih reševanja
                  podjetij, predimenzioniranih, kjer je še vedno edini oziroma večinski lastnik tako
                  imenovan neznani oziroma kjer so podjetja v družbeni lasti.</p>
               <p>Trdim, da stečajni zakon v teh podjetjih, pa tudi verjetno v ostalih ne deluje
                  tako kot bi moral, predvsem z vidika časovne dimenzije in pa interesov upnikov na
                  eni strani, zunanjih in notranjih upnikov, ki so v bistvu zaposleni in menedžment,
                  vsi nekako na eni strani, ali pa v enem košu.</p>
               <p>Ta problem se ni začel reševati, zato menim, da bi v sklopu te točke, kakorkoli se
                  bo že izšla, morali zahtevati od Vlade Republike Slovenije ne samo informacijo
                  ampak tudi zahtevo, da predloži popravke zakona o stečajnih postopkih čimprej, ker
                  mislim, da je izkušenj na tem področju že več kot preveč. Seveda to ne pomeni, da
                  TAM ni zrel za stečaj. Osebno trdim, da je ta finančna problematika oziroma ta
                  finančni zalogaj tako velik, da si ne bi smeli dovoliti, da bi s sprejetjem
                  parcialne rešitve, nedodelane, brez ustreznega sanacijskega programa vložili denar
                  v firmo, ki podleže kasneje tudi stečajnemu zakonu, če se bo seveda to zgodilo, in
                  da bi morali dodatno, recimo v roku meseca, dveh, treh ali pa pol leta ponovno
                  razpravljati o istem problemu, pa še veliko težjem.</p>
               <p>Sanacija TAM-a oziroma zakon, ki to sanacijo prikazuje, seveda ni sanacija TAM-a.
                  To je sanacija bank, upnic, ki so ocenile, da na kakršenkoli drug način ne dobijo
                  toliko, kot bi dobile, če bi seveda bil sprejet ta zakon. Vendar pa je v
                  razpravah, tako na zboru, kot tudi v Odboru za gospodarstvo, kjer sodelujem,
                  prišlo do pomislekov oziroma do zagovarjanja zakona kar tako, za moje pojme na
                  pamet oziroma z odločitvijo že v naprej, po drugi strani pa sam predlog kaže na
                  to, da je edina varianta, ki bi bila ekonomsko upravičena in do katere so se
                  odpredelili že nekateri predhodniki, mislim pa tudi, da jo predlaga poslanska
                  skupina Slovenskih krščanskih demokratov, je vzporedna ohranitev zdravega jedra in
                  tistega, kar kaže na ekonomsko reševanje problema oziroma na ohranitev podjetja.
                  Drugo, kar pa ni v ekonomskem smislu zdravo, je pa potrebno čim hitreje sanirati
                  na ta način, kot ga kljub temu zakon o stečaju predvideva.</p>
               <p>To z drugimi besedami pomeni, da imamo na voljo približno štiri različne opcije.
                  Prva opcija je ta, kot jo predvideva zakon, vendar ta ni dodelana oziroma nam ne
                  garantira ohranitve podjetja v obsegu, kot ga vidijo predlagatelji zakona, se
                  pravi Vlada Republike Slovenije, kljub zmanjšanju zaposlenih za približno 1600.
                  Ker tukaj ni čistega sanacijskega programa, se sprašujem, zakaj ga ni, čeprav smo
                  se s tem problemom že ukvarjali in zakaj za 320 oziroma govori se tudi o nekoliko
                  več milijonov mark poslov v letu 1995, se pravi prodane realizacije, ni napravljen
                  sanacijski program oziroma program razvoja firme. Prepričan sem, da če ta zadeva
                  stoji tako trdno, potem bi se dalo v kratkem roku ta sanacijski program za zdrav
                  del firme tudi predložiti Državnemu zboru, da bi ga imel na vpogled tako v
                  komisijah, kot tukaj. Predvsem pa bi se moral z njim srečati seveda minister za
                  gospodarstvo, pa ne samo on, ampak tudi ministrski predsednik, gospod Drnovšek.
                  Verjetno tudi gospod Gaspari in pa gospa Klinarjeva in makro-ekonomski minister,
                  gospod Deželak in nam povedati, kakšen je ta program in koliko sredstev je
                  potrebnih oziroma kakšen način je ustrezen za dokončno sanacijo TAM-a. Ker tega
                  ni, menim, da je ta predlog zakona samo prva faza sanacije, zato pa bo sledila še
                  druga in mogoče še kakšna faza.</p>
               <p>Druga alternativa je seveda stečaj in likvidacija podjetja. Tega se v Sloveniji po
                  dosedanjih izkušnjah bojimo, ker to seveda pomeni dokončen zlom in krah tudi
                  tistega, kar je mogoče še ohraniti in kar bi lahko prispevalo k ohranitvi
                  tradicionalne dejavnosti v TAM-u, na katero so bili gotovo Mariborčani in tudi
                  ostala slovenska javnost do pred nekaj let ponosni, sedaj od tega ponosa v bistvu
                  ni nič več oziroma je izpuhtel. Ta ponos je izpuhtel na ta način tudi v Ribnici z
                  veliko kovinsko predelovalno industrijo Riko in govorim iz teh izkušenj, da nima
                  smisla govoriti o nekem gigantu in o velikih poslih, če od tega ni ostalo
                  praktično ničesar oziroma prazni zidovi in zastarela tehnologija. Sposobni ljudje
                  so si ta čas že našli boljše, ali pa vsaj nadomestne službe, kjer poskušajo svoje
                  znanje uveljavljati po tržnih principih.</p>
               <p>Seveda obstaja tretja varianta, o kateri bi bilo smiselno razmisliti, če bi se o
                  zakonu oziroma o reševanju TAM-a pogovarjali širše. Lahko bi iskali novega kupca,
                  zunanjega, če smo ga našli za uspešne firme, mogoče res nekoliko v težavah in
                  podkapitalizirane, potem, če je toliko zdravih jeder in toliko realizacije, kot o
                  njej poslušamo v teh razpravah, potem verjetno ne bi bil problem najti strateškega
                  vlagatelja oziroma kupca, ki bi to zadevo prevzel nase in jo saniral.</p>
               <p>Da se postavlja pred nas zakon, ki je težak samo za sanacijo, po mojih izračunih
                  cca 11 do 13 milijard tolarjev, zraven pa dodajamo še za 8 milijard garancij, za
                  katere je že sedaj povsem jasno, da bodo vnovčene oziroma izkoriščene v roku enega
                  leta, vsaj tako kaže razprava na Odboru za gospodarstvo, kjer se niti toliko ne
                  razmisli, da bi te garancije bile uveljavljene šele po tem, ko bo sanacijski
                  program sprejet vsaj v določeni meri, to se pravi, da bi se garancije razdelilo na
                  tretjine, ali pa za moje pojme, da se prične z vlaganjem sredstev davkoplačevalcev
                  v podjetje TAM in Avtomontažo, AM-BUS Ljubljana šele potem, ko dobimo od
                  Nadzornega sveta, ali Upravnega odbora določeno argumentirano garancijo, tako s
                  strani programskega kot finančnega smisla, predvsem pa marketinško obdelavo, se
                  pravi, čisto znanih kupcev z izračunom cene, ki mora biti za moje pojme v prvem
                  letu vsaj toliko pozitivna, da ne povzroča tekoče izgube, dokler ne dobimo tega.
                  Da se daje garancije kar tako zato, da bomo zagnali proizvodnjo, se mi zdi ta
                  rešitev preko tega zakona neodgovorna do vseh ostalih podjetij, ki te možnosti v
                  Republiki Sloveniji niso imela, pa so si pomagala sama, kakor so vedela in znala
                  in tista, ki so to uspela, so praktično povečala izvoz na zahodne konvertibilne
                  trge, kjer velja tržna ekonomija in stroga merila preživetja. Ta izvoz so povečala
                  za dvakrat do trikrat ali pa večkrat. V grobem je šlo tukaj za povečevanje iz
                  četrtine oziroma tretjine na 70 do 80% in dokler takih garancij nimam oziroma
                  nimam tega predloga pred seboj, se do tega enostavno na tak način ne morem
                  odločati.</p>
               <p>Obstaja seveda še ena varianta, o kateri bi morali predstavniki Vlade razmisliti
                  in ki za moje pojme ni nemogoča, to pa je, če smo ustanavljali že toliko in toliko
                  by-pass podjetij, pa ne govorim o by-pass podjetjih v tistem nezakonitem smislu za
                  to, da se dobri trgi kanalizirajo na nova privatna podjetja in da se s tem na
                  hitro rešuje tehnološka zastarelost oziroma predimenzioniranost podjetij, kjer so
                  poslovodstva oziroma določeni krogi začutili priložnost, da izkoristijo mogoče
                  tisto praznino nesprejetja zakona o lastninskem preoblikovanju še pred letom 1992
                  in izkoristijo možnost Markovi}eve zakonodaje in s tem sanirajo <stage xml:id="Redna-30-1995-03-28.stage38">(v
                     narekovajih)</stage> <q>"lastne interese"</q> in omogočijo manjšim podjetjem normalno
                  poslovanje, seveda, če se izognemo tem variantam in upoštevamo variante, kjer smo
                  reševali tako imenovano podjetje Republiko Slovenijo pred neugodnimi tujimi
                  upniki. Vemo, za kaj gre. Gre za tako imenovano sanacijo dolgov do komercialnih
                  bank iz naslova razdelitve oziroma odhoda iz bivše države. Se pravi, če razmislimo
                  v tem smislu, potem bi bilo zelo smiselno, da v sklopu sanacije TAM-a razmišljamo
                  najprej o zagonu, recimo temu novega podjetja Novi TAM z ohranitvijo vseh tistih
                  potencialov tako na kadrovskem kot tudi na programskem področju. Vložimo denar,
                  sveži proračunski kapital v to podjetje, hkrati pa poskušamo preko stečajnega
                  postopka na najbolj racionalen način rešiti tista delovna mest, ki so
                  opravičljiva, rešiti tisto proizvodnjo, ki je rentabilna.</p>
               <p>Treba je jasno povedati, da kljub temu zakonu, to je tudi napisano že v samem
                  predlogu, izgubi delo v prvem zamahu cca 1.600 ljudi. Sam se zavzemam, da za teh
                  1.600 ljudi dejansko poskrbi država, se pravi Vlada oziroma Državni zbor. Menim
                  pa, da se o tem ni smiselno pogovarjati tukaj, da bi to v sklopu te sanacije lahko
                  reševala tudi samostojno Vlada Republike Slovenije, banke in pa seveda upniki,
                  upniki tako s strani kupcev, če so avansirali proizvodnjo, kot s strani
                  dobaviteljev, ki so verjetno zainteresirani, da TAM obstane oziroma, da se njihov
                  trg, ki so ga imeli kot dobavitelji v TAM-u, da obstane; da se dogovorijo za tak
                  način sanacije, ki bo vsem sicer verjetno nekaj vzel, po drugi strani pa
                  dolgoročno zagotovil možnost proizvodnje in prodaje tudi bodočemu TAM-u oziroma
                  temu segmentu avtomobilske industrije.</p>
               <p>Predlagal bi, da pri vseh teh razpravah minister Tajnikar oziroma Vlada se
                  vendarle konkretno s temi predlogi, ki smo jih tukaj na Državnem zboru kot
                  poslanci, katerim se niti ni potrebno spoznati na vse detajle reševanja
                  gospodarske problematike, bom rekel velikih podjetij, da se s tem vseeno sooči,
                  ponovno razmisli o predlogih poslancev, ki imamo določene pomisleke do tega zakona
                  in poskuša priti z boljšo varianto reševanja TAM-a.</p>
               <p>Da se s tem mudi, je seveda res, po drugi strani pa smo izgubili, kot sem že
                  omenil, tri, štiri leta, ko se praktično ni skoraj nič zgodilo. Sedaj smo izgubili
                  tudi približno dva meseca in verjetno, tudi če zakon ni sprejet v taki obliki, se
                  kaj zelo katastrofalnega ne bo zgodilo, če seveda ljudje v TAM-u, seveda ne
                  delavci za stroji, ampak tisti, ki so odgovorni za posamezne poslovne funkcije,
                  vidijo izhod iz tega temnega predora, imajo vizijo, kako stvari reševati v
                  podjetju, kjer delajo, ne pa seveda reševati problema na nivoju Državnega zbora
                  oziroma države. Ker logika, če je seveda logika taka, da poizkušamo odgovornost
                  oziroma reševanje, finančno, organizacijsko, kadrovsko prevaliti na ministre, na
                  Vlado, ni prava v času, v katerem smo in v katerega seveda, upam, da vsi želimo
                  priti. Priti želimo pa seveda v čas, ko se bo na nivoju politike makro-ekonomsko
                  odločalo o vzvodih, da bodo podjetja taka, kot morajo seveda v tržni ekonomiji
                  biti, dimenzionirana v tisti obliki in velikosti, ko bodo sama lahko s
                  stimulacijami s strani države - tukaj pa mislim predvsem na politiko do
                  izvoznikov, politiko do tečaja tolarja napram tujim valutam, predvsem pa davčno
                  politiko - zmogla reševati situacijo sama.</p>
               <p>Drugo pa seveda je predimenzioniranje in zagotovitev socialne varnosti za tiste
                  zaposlene, ki so zaposleni samo še na papirju oziroma na plačilnih listah, pa
                  podjetja sama in tudi vsak sam zaposlen ve, v kakšni situaciji se nahaja. To pa je
                  seveda stvar države oziroma Vlade, da rešuje te probleme.</p>
               <p>Predlagal bi, da se zakon vrne v proceduro Vladi Republike Slovenije, da pa se
                  podpre predlog gospoda Ferija Horvata in da se naloži Vladi Republike Slovenije,
                  da tudi v kontekstu reševanja mariborskega problema TAM-a in AM-BUS-a Vlada po
                  hitrem postopku oziroma v hitri proceduri predloži spremembe zakona o stečaju,
                  kjer bo možnost tudi predstavnikov Vlade oziroma naj se sliši še tako pregrešno,
                  izvršilne veje oblasti, da bo imela večji vpliv v stečajnih postopkih v podjetjih,
                  ki so sedaj praktično na milost in nemilost prepuščena stečajnim upraviteljem in
                  pa stečajnim senatom.</p>
               <p>Nazadnje bi dal pomislek samo še glede reševanja na tak način, kot to predvideva
                  zakon, vlaganje ogromnih finančnih sredstev v določeno podjetje, po drugi strani
                  pa o lastninjenju oziroma o lastniškem deležu države v tem podjetju in če bi ta
                  zakon, tak kot je predlagan, bil sprejet, praktično ne dobimo ničesar oziroma
                  Vlada Republike Slovenije oziroma Republika Slovenija nima niti nekega kontrolnega
                  paketa delnic oziroma lastnine, da bi lahko koreniteje posegla v nadaljnjo
                  sanacijo. Razen seveda to, kar je smiselno oziroma kar osebno podpiram, da v
                  upravnem odboru oziroma v nadzornem svetu imajo predstavniki Vlade pravico do veta
                  oziroma pravico soodločanja.</p>
               <p>Vendar, v nadaljnjem, v kolikor se ukvarjam z lastninskim preoblikovanjem oziroma
                  s to problematiko, menim, da bi bilo odgovorno od Vlade Republike Slovenije, da bi
                  našla tako varianto, kjer bi s takim vložkom, kot se predvideva in z garancijo,
                  kot se predvideva, bila tudi lastniško soudeležena vsaj v kontrolnem paketu
                  delnic. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospa Nada Skuk. Replika? Gospod Sisinger. Samo trenutek
                  gospa Nada. Gospod Sisinger ima repliko.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči! Moram reči, gospod Henigman, da me prav srce boli in da
                  sem pričakoval, da bomo današnjo razpravo v nadaljevanju začeli predvsem glede na
                  včerajšnjo sejo, na nek način sprejete zaključke, amandmaje, predvsem razpravo v
                  tej smeri. Vidim, da začenjamo pravzaprav razpravo povsem znova, začenjamo jo
                  tako, kot smo jo prejšnji teden začeli obravnavati. Mislim, da če si bomo začeli
                  deliti znova opcije, variante, kako rešiti, ni nobene rešitve. Mislim, da je tako
                  delavcem v TAM-u, Mariborski gospodarski zbornici, Mariborski občini in mnogim nam
                  tukaj jasno eno. Če bi šlo za vprašanje likvidacije TAM-a, to ni težko storiti. Ne
                  gre za likvidacijo TAM-a, gre za rešitve, ki vodijo v tej smeri tudi Vlado in da
                  se pogovarjamo o tem, kako to speljati.</p>
               <p>Mislim, da bi naša razprava, dragi prijatelji, poslanke in poslanci morali iti v
                  tej smeri; vemo kakšni amandmaji so bili včeraj na seji, kaj se podpira, kaj se ne
                  podpira, cela vrsta amandmajev je bila, vendar v smeri, kako te stvari pripeljati,
                  tudi na podlagi amandmajev. Podani so bili določeni pogoji. Mislim, da je tudi to
                  stvar in predmet, ko bomo glasovali o teh amandmajih, vendar vse to vodi k
                  predlogu rešitve in da pripeljemo to zadevo h koncu. Če mislimo, da to lahko
                  odlagamo spet na nek mesec, dva, potem seveda ne bo več treba, jaz sem prepričan,
                  to dati na dnevni red, ker bo ne le stečaj, ampak likvidacija TAM-a opravljena.
                  Seveda, pri tem nikoli ne bom sodeloval, ne morem sodelovati in mislim, da takšnih
                  stališč in takšnih amandmajev, ki bi nas vodili v to smer, ne bom tudi nikdar
                  podpiral. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Spoštovani, kolegice in kolegi, spoštovani obiskovalci! Moram
                  odgovoriti gospodu Sisingerju. Tudi sama bom razpravljala splošno o tem zakonu,
                  ker na žalost, zaključkov Gospodarskega odbora nismo še dobili, nisem članica
                  odbora; prijavila sem se na razpravo že prejšnji teden. Mislim, da je tudi prav,
                  da veliko govorimo tej problematiki, ker ob tem zakonu se porajajo vprašanja o
                  celovitem reševanju gospodarstva in celovitem reševanju brezposelnosti itd. in
                  verjetno, da ob vseh razpravah, ki se vlečejo ure in ure, je prav, da menimo tudi
                  veliko ur reševanju gospodarstva. Mogoče bo kdo rekel, da ta moja današnja
                  razprava niti ne paše k temu zakonu, samo jaz sem ob teh razpravah in ob
                  razmišljanju o reševanju podjetij na tak način dejansko pomislila na to, ali se
                  prav lotimo teh zadev in težko je govoriti proti nekemu takemu zakonu, proti
                  reševanju podjetja, če pomislimo, da za takim zakonom, za tako rešitvijo stojijo
                  tisoči ljudje. Tudi sem so nas prišli poslušati in vemo, kako imajo vsak svoje
                  stiske, kako so v težavah, ko razmišljajo, kaj bo z nami? Mi smo pa ravno
                  poklicani in verjetno Vlada in poslanci in Državni zbor in državne institucije, da
                  stvari rešujejo celovito in za vse približno enako. Tudi marsikateri poslanec je
                  že razpravljal na ta način, da ne smemo gasiti požarov posameznih oziroma, da ne
                  smemo za vsako podjetje posebej iskati rešitve in tudi meni se ob tem zakonu taka
                  razmišljanja pojavljajo, ker govorimo o tako velikih številkah, med dejansko
                  skrbi, če s takimi rešitvami in toliko denarja v eno podjetje pomagamo
                  gospodarstvu kot celoti in pomagamo sploh temu podjetju.</p>
               <p>Prejšnji teden je bilo govora o nekem Kompasu. Mislim, da je tu res potrebno
                  vprašati, kdo drži Kompas v reševanju gospodarstva, v reševanju brezposelnosti v
                  naši državi. Mislim, da ob tako pomembnih razpravah bi bilo nujno, da je prisoten
                  sam predsednik Vlade in da nam odgovori, kako si predstavlja nadaljnje reševanje
                  teh problemov, ker jaz vidim ob spremljanju teh razprav in reševanju teh podjetij
                  in perečih številk, ki se pojavljajo ob tem. Ko govorimo o 195 tisoč delavcih, ki
                  so zaposleni v podjetjih, ki imajo izgubo, o 130 tisoč nezaposlenih delavcih, to
                  niso majhne številke, to niso majhni problemi in verjetno samo minister Tajnikar
                  ne bo mogel tega reševati.</p>
               <p>Pozivam tukaj tudi ministrico Klinarjevo, ki je tudi pomembna za to reševanje.
                  Vprašam se, kam so šla sredstva za prezaposlovanje, za prekvalifikacije delavcev
                  iz takih podjetij, ker če bomo stalno samo vzdrževali tako stanje kot je, ne bomo
                  daleč prišli in se bodo težave samo povečevale. Zakaj govorim tako? Ko govorimo o
                  tem podjetju se vedno znova spominjam tudi mojega podjetja, da se tako izrazim.
                  Ker mi smo tukaj poslanci iz vseh področij, poznamo različno razmerje, različne
                  razmere na terenu in prav je tako, da tukaj strnemo svoje izkušnje in svoje
                  poglede. Govorim zato, ker ko vidim, kako se rešuje TAM, kako se vsi trudijo, da
                  bi milijarde in milijarde proračunskih sredstev namenili v eno podjetje, se
                  sprašujem, zakaj. Ker podjetij je po Sloveniji veliko, eno takih je tudi podjetje
                  Brest Cerknica. Za njega smo že velikokrat skušali in se trudili rešiti problem.
                  Postavila sem poslansko vprašanje, pisala sem predsedniku Vlade, postavila sem
                  amandmaje. Samo verjetno, da je še kljub temu premalo posluha za to podjetje, ker
                  kot vidim, dano je bilo v roke v reševanje stečajnemu upravitelju. Gospod Zdolšek
                  je zelo zaposlen odvetnik in izgleda, da ga zelo malo briga, kaj se bo zgodilo z
                  delavci, kaj se bo zgodilo z občino. Kot sem že večkrat opozorila, je 70%
                  prebivalstva vezanih na to podjetje. Mislim, da je vsaj tako, enkrat sem že rekla,
                  desetkrat bolj pomembno podjetje Brest za občino Cerknica kot eno podjetje TAM v
                  enem takem bazenu in Mariboru glede na število podjetij in glede na število
                  delovnih mest.</p>
               <p>Kaj se zgodi ob stečaju, kaj se zgodi ob počasnem reševanju podjetij, vidimo ravno
                  na primeru Bresta, ko prihajamo s 3000 delovnih mest na 400 delovnih mest in me
                  zanima, kako gleda na to predsednik Vlade in ministrica Klinarjeva. Ali bomo
                  permanentno nakazovali sredstva za brezposelnost, ali bomo končno začeli odpirati
                  delovna mesta? Ko take velike milijarde namenjamo v eno podjetje, gotovo zmanjka
                  denarja za reševanje na drugem koncu.</p>
               <p>Pojavljajo se celo zadeve, kot zadnje čase slišimo, da je na eni strani 130 tisoč
                  zaposlenih, po drugi strani pa nas direktorji podjetij sprašujejo, kako naj dobim
                  delavce, da bom izvedel program, ki ga imam, da bom zadovoljil trg, ki ga imam, če
                  ne bom izvedel plana programa, bom izgubil še te kupce, bom izgubil še to
                  proizvodnjo. Tu bi želela odgovor tako ministrice Klinarjeve, kot ministra
                  Tajnikarja, ali sploh imajo pregled nad stanjem v zaposlovanju v programih
                  podjetij. Bom povedala konkretno. Del podjetja Brest Masiva Martinjak ima program,
                  ima trg, pa ne more izvajati programa, ker ne dobi 20 do 30 delavcev, ki so nujno
                  potrebni za izvajanje programa. Zakaj pa ne dobi delavcev? Ker ima dvajset do 30
                  ljudi stalno na bolniški, so invalidi in tako dalje. Dvajset kilometrov stran je
                  podjetje Kovint Unec, ljudje so na čakanju, dobijo nadomestila za brezposelnost.
                  Kje je tu reševanje problematike, kje je tu država, ki mora imeti celovit pregled
                  nad tem? Hkrati imamo Kovinoplastiko Lož, uspešno podjetje, ki ne dobi delavcev za
                  izvajanje programa, kot sem rekla, pa je na drugi strani 100 tisoč ljudi
                  nezaposlenih. Kam, kako bomo ta sredstva namenjali za prestrukturiranje, za
                  prezaposlovanje, za prekvalifikacijo? Še enkrat poudarjam, to ni stvar enega
                  ministrstva, to ni stvar ministra Tajnikarja, ampak je stvar cele Vlade. Še enkrat
                  vprašam, kje je tu predsednik Vlade? Kot sem že rekla, težko je biti proti takemu
                  zakonu, samo potem se postavlja vprašanje, zakon za podjetje Brest, zakon za še ne
                  vem katera podjetja in kot je že moj kolega predhodno rekel, dejansko je treba
                  pogledati, ali so ti stečajni ukrepi pravilno izvedeni, ali je prav, da podjetje,
                  v katero je vlagala država, so vlagali ljudje svoje delo, prepustimo senatu,
                  stečajnemu upravitelju, da pusti dobesedno počasi umirati in propadati podjetja.
                  Ker s tem, ko prodaš nekaj sestavljenih podjetij, nekaj stavb, nekaj strojev, ne
                  rešiš podjetja. S tem mogoče delno rešiš upnike, proizvodnja propade, trgi se
                  izgubijo, ljudje izgubijo delovna mesta. Vem, da je težko poslušati ponavljanje
                  tega problema ampak upam, da če bomo dovolj ponavljali, da bo končno jasno, da na
                  tak način ne moremo nadaljevati reševanja gospodarstva in reševanja
                  brezposelnosti.</p>
               <p>Zato še enkrat pozivam ministrico Klinarjevo in predsednika Vlade, da povesta,
                  poleg gospoda Tajnikarja, kako mislijo to vprašanje celovito reševati, ker ob tem
                  zakonu se pojavljajo širša vprašanja. Pozabila sem povedati, da se na drugi strani
                  pojavlja tudi nezaposlenost oziroma pomanjkanje delovne sile v zdravstvu. Zadnjič
                  smo na enem sestanku slišali, menda je celo kolegica Omanova o tem pisala, da
                  mislijo uvažati 300 medicinskih sester iz Hrvaške. Zopet opozarjam, na drugi
                  strani imamo toliko nezaposlenih v Sloveniji itd. Želim odgovor, pregled, ali ima
                  Vlada sploh pregled, koliko je dejansko nezaposlenih, koliko je pa dejansko
                  podjetij, ki iščejo delavce, pa jih ne dobijo? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik ima repliko.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala za besedo, gospod podpredsednik. Kolegici Nadi Skuk bi rad repliciral samo v
                  dveh točkah. Prva je, 1,2 milijarde tolarjev smo mi z lanskim zakonom iz novembra
                  sprejeli obseg sredstev za pomoč pri prekvalificiranju delavcev oziroma za
                  premestitev viškov delavcev iz tovarne avtomobilov. To je bilo zapisano v zakonu,
                  šlo je za približno 15 milijonov mark. Tega denarja seveda TAM doslej ni vedel,
                  TAM-ovi delavci ga niso videli. Pripravljeni so spiski za prekvalifikacije oziroma
                  za tiste, ki bodo pravzaprav izgubili službo, za odpravnine, ki jih je država
                  dolžna plačati po zakonu. Gre za približno 1520 delavcev, morda sem se zmotil za
                  številko, se opravičujem za netočnost podatka in ta obseg sredstev bo uvrščen, kot
                  sem obveščen, v letošnji obseg denarja, ki ga bo gospa ministrica Klinarjeva imela
                  na voljo za prekvalifikacije. Tako da tega denarja še seveda nismo dali.</p>
               <p>Druga stvar pa je, govorili ste ob Brestu Cerknica. Jaz seveda sočustvujem z vsemi
                  tistimi, ki imajo probleme, ker vem, da problemi niso od danes in da so težko
                  rešljivi, posebej mi v Mariboru vemo, kakšne dimenzije lahko vse to ustvari, toda
                  zanimivo je, tudi jaz sem podprl vaš amandma na takratni člen zakona, da bi bil
                  Brest deležen določenega obsega sredstev za garancije, toda slišal sem oziroma
                  zapisan odgovor iz ministrstva je, da nihče iz Bresta ni prišel zaprositi niti za
                  en tolar garancije iz tega naslova.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Nada Skuk ima repliko.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Gospod Jagodnik, hvala za odgovor. Jaz bi pričakovala, da bi tak odgovor dala
                  ministrica Klinarjeva, ker jaz sem spraševala tu za celotno gospodarstvo, kako
                  poteka to, ne samo za TAM. Glede na to, da nihče iz Bresta ni zaprosil za tisti
                  denar, vam pa lahko povem, da pač, kot sem rekla, je pač usoda Bresta prepuščena
                  stečajnemu upravitelju, ki je zelo zaposlen odvetnik in je dal vedeti, da ne
                  dovoli, da Vlada da kakršenkoli dinar za Brest, čeprav smo odobrili sredstva.
                  Istočasno pa stečaj tako počasi poteka, kot sem že omenila, da bodo vsa, še tista
                  podjetja, ki imajo trge in ki imajo programe, izgubila trg in programe in ne bodo
                  pravočasno ne lastninjena, ne sanirana, ne izpeljan stečajni postopek, tako da jaz
                  take politike reševanja gospodarstva resnično ne morem razumeti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Besedo dajem gospe Bredi Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Glede na to, da je minil cel vikend in še nekaj ur vmes, bi rada
                  povedala nekaj razlogov, ki mene osebno vodijo k temu, da podpiram zakon o
                  sanaciji TAM-a in AM-BUS-a zaradi tega, ker menim, da je prav, da se sliši tudi
                  razloge, ki neodvisno od, temu bi rekla krajevne zavzetosti, podpirajo ravnanje
                  Vlade in s tem tudi podpirajo način sanacije oziroma pomoči slovenskemu
                  gospodarstvu, tak način, kot ga uporablja razvita kapitalistična tržna ekonomija v
                  Evropi in tudi v Ameriki. Povedala bi to, da tak sistem sanacije poznajo razviti
                  kapitalistični sistemi že desetletja, da so razviti kapitalistični sistemi že
                  davno pozabili na to, da naj se vsak sam znajde kot ve in zna, ampak razmišljajo
                  predvsem o tem, da je v takih sistemih, kot so TAM in njemu podobni, tudi Brest
                  Cerknica, kolegica Nada Skukova, v njem skrito znanje, ki ga država, s tem da taki
                  sistemi razpadejo, s tem da taki sistemi propadajo, izgubi. Ne izgubi ga država,
                  izgubi ga nacija, izgubi ga narod. Tu je eden od pomembnih momentov, zakaj se je
                  treba lotevati sanacij gospodarskih sistemov na tak način in zakaj so taki
                  gospodarski sistemi potrebni in zakaj obstajajo po celem kapitalističnem svetu.
                  Namreč, mi ves čas, zadnjih pet let je šlager sezone vsako leto posebej to, da bo
                  slovensko ekonomijo rešilo drobno gospodarstvo. Mi pa moramo vedeti, da je
                  kritična masa znanja lahko koncentrirana samo v velikih sistemih, da množica
                  drobnih zasebnih podjetji ne akumulira, ne združuje dovolj velike kritične mase
                  ljudi in s tem kritične mase znanja, da bi lahko prispevala k razvoju znanja v
                  državi. Tak sistem kot je TAM, ni nastal samo zaradi tega, ker smo bili
                  socialistična samoupravna družba, ampak je nastal zaradi tega, ker je logično in
                  potrebno združevati ljudi v velikih gospodarskih sistemih - samo poglejmo, celo
                  vrsto jih imamo, še vedno, kljub temu, da bi nekateri v tej državi najraje videli,
                  da bi imeli približno 50.000 majhnih podjetji, iz katerih nikoli ne bi nastalo
                  novo znanje, ampak bi to novo znanje nastajalo v tujini in mi bi ga morali drago
                  plačevati. Zaradi tega podpiram ta zakon, da bo ohranil sistem TAM-a kot jedro za
                  nadaljnji razvoj znanja raziskav in tistega, kar menim, da lahko tudi, ko se
                  vrnemo in pomislimo malo na preteklost, s ponosom ugotavljamo, da je TAM razvil
                  celo vrsto novih znanj, ki jih uporabljajo sedaj tudi v tujini in da se zaradi
                  tega tuje firme, podobne narave, kot je TAM, zanimajo za TAM, za sodelovanje z
                  njim, so celo solastnice TAM-a in so pripravljene nadaljevati sodelovanje, seveda
                  pod pogojem, da država ali slovenska družba, na široko povedano, poskrbi za to, da
                  TAM ne bo več nezanesljiv posloven partner in s takim posegom, kot je ta zakon,
                  bomo to dosegli.</p>
               <p>Jaz moram spomniti tudi na Splošno plovbo in svoje opozorilo pri sprejemanju
                  zakona o sanaciji Splošne plovbe, ko sem rekla: če Splošna plovba ne bo ostala,
                  bomo sicer imeli nekaj več kot država za plačilo tujim upnikom, istočasno pa bomo
                  dosegli še nekaj drugega, ne samo to, da bomo imeli račun izstavljen v večji
                  višini, kot je sedaj, ko smo zakon sprejeli. Namreč izgubili bomo tudi potrebe po
                  izobraževanju kadra, ki ga vzgajamo za to Splošno plovbo, pa tudi za tujce, ki
                  uporabljajo naš in to svetovno znan kvaliteten, po svetovnih merilih kvaliteten
                  pomorski kader. Če bi Splošna plovba propadla, če bi Splošna plovba šla v stečaj,
                  mi potrebe po srednji in visoki pomorski šoli v Sloveniji ne bi več imeli.</p>
               <p>Podobno je s TAM-om in s podobno strojno industrijo v Sloveniji. Brez strojne
                  industrije v Sloveniji, brez kovinarske industrije v Sloveniji mi pravzaprav,
                  vprašanje je, če potrebujemo kader, kakršnega izobražuje Strojna fakulteta v
                  Mariboru ali pa Strojna fakulteta v Ljubljani. Ali se zavedamo, da je družba
                  sestavljena v bistvu iz domin in da če eno domino brcneš, ali pa če jih brcneš
                  dovolj naenkrat, celo družbo porušiš. Tudi sistem izobraževanja in še celo vrsto
                  drugih podsistemov, ki so drug od drugega odvisni zaradi tega, ker je TAM pač ena
                  od celic te družbe, ki jo je treba ne samo podpirati, da lahko preživi, ampak ji
                  je treba dati možnost, da se začne znova razvijati na drugačnih osnovah, kot do
                  sedaj, ker so se pač razmere, gospodarske razmere, bistveno spremenile, ampak
                  predvsem, da se mu da možnost, da se začne znova razvijati. Se pravi, da se odlepi
                  od agonije in da mu damo možnost prosperitete.</p>
               <p>Jaz bi samo to rekla, da ne moremo ves čas, znova in znova ponavljati, temu bom
                  rekla kar floskul o dogovorni ekonomiji, pa nadzorovan stečaj, jaz nadzorovanega
                  stečaja ali pa kakšnega drugega stečaja ne morem ločiti od stečaja, stečaj je
                  vedno stečaj in za sabo potegne mnoge mnoge usode. Morda tukaj jemljem stvar
                  preveč individualno, ker bi pač kot poslanka morala razmišljati globalno,
                  strateško in državotvorno. Jaz moram razmišljati tudi o posameznih usodah, ki so
                  vezane na vsak stečaj, tako na stečaj TAM-a, kot na stečaj firme, ki ima samo 10
                  ali pa 15 zaposlenih, vedno so posamične usode tudi na to vezane in moram reči, da
                  vse take floskule, kot Vlada je vsak dan pametnejša zaradi tega, ker od začetka,
                  ko je vložila zakon, pa do danes, je tudi vlagala amandmaje. Pa počakajmo, da bo
                  Vlada toliko pametna, da bo kar sama naredila sanacijski program, pa da bo morda
                  sama vstopila kot sanacijska ekipa v TAM itn., toliko časa bomo čakali, da bo ta
                  Vlada postajala iz dneva v dan pametnejša in da bo ta Državni zbor, posebej
                  poudarjam, postal toliko pameten, da bo ugotovil, da je sanacija TAM-a ne le
                  potrebna, ampak tudi smiselna in nujna, da bo TAM ta čas sam od sebe poginil. Če
                  je to cilj tega Državnega zbora, da postanemo tako pametni, da bomo na koncu
                  ugotovili, da smo postali pametni prepozno, potem jaz tega seveda ne bom podprla
                  in bom podprla zakon. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Žaro Pregelj. Gospod Geržina ima repliko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Ali se Vlada uči ali se ne uči, gospa
                  Pečanova, mislim, da se uči. Uči se tudi parlament, uči se tudi matični odbor.
                  Drugače ne bi pisalo v današnjem Delu tako kot piše. Namreč za polovico je
                  skrajšal tisto, za kar naj bi šlo. To se pravi, sukcesivno, naj bi dajal, in ni
                  vlagal notri, kar je predvideno garancij in ne vse v enem paketu, kot je bilo
                  predvideno do sedaj.</p>
               <p>Strinjam se s tistimi, ki pravijo, da je treba ohraniti velike centre, predvsem
                  zaradi znanja, predvsem zaradi zagona podjetništva. Ker to sem že oni dan rekel,
                  da v mariborskem bazenu je bilo premalo, ravno zaradi tega, ker je bilo ogromno
                  paradnih konjev, ki so bili za celo Jugoslavijo in vzhodno Evropo.</p>
               <p>Vendarle je treba še kaj reči. Namreč, sanacijski program da. Toda Vlada ne zaupa
                  sanacijskemu programu, ki ga je v drugi polovici prejšnjega leta pripravilo
                  poslovodstvo v TAM-u. Kaj sedaj? Vlada pravi, sedaj dajte to in pridemo do
                  tistega, kar je bilo rečeno, gospa Pečanova, da so to domine, jaz pa pravim, da je
                  to črna luknja. To je pa ista zadeva. Nekaj se podira ali pa se nekje izgublja
                  tudi denar.</p>
               <p>Slišali smo, da je bil predstavnik Vlade stalno v TAM-u. Zakaj se ni vzelo še
                  nekaj strokovnjakov, če se ni tistemu programu konec lanskega leta zaupalo in se
                  je pripravila vsaj ena osnova, en skelet sanacije tega podjetja. Kot sem že rekel,
                  lahko mi rečemo danes ja. Ali je danes, gospa Pečanova, to 1.500 delavcev še, ali
                  je končno, kot sem vprašal že prej, pa ni bilo odgovora, 500 ali 400? To je
                  bistvo. Ker s tistim denarjem, če ga danes vržemo v luknjo, kar tako bomo rekli,
                  sedaj bomo pa obdržali proizvodnjo, pa center velik in bomo ohranili znanje, ki
                  beži, to tudi pišejo časopisi in to je tudi izjavil gospod minister, mislim, da
                  pred nekaj dnevi. Se pravi, obdržimo to, ampak dajmo reči, za to je potrebno 500
                  milijonov, 300 milijonov, ne vem koliko milijonov, ne pa reči, sedaj bo to nekje,
                  potem pa bomo šest mesecev čakali, da bo sanacijski program postavljen. Kaj pa če
                  se bo enako zgodilo kot se je zdaj zgodilo? Ti ljudje, ki so poznali sistem so
                  postavili sanacijski program, pa ni bil sprejemljiv. Sedaj bodo prišli pa novi, ne
                  vem, kakšni bodo. Ali bodo poznali dovolj ta sistem ali ne? Prišli bodo na novo.
                  Ker časopisi spet pišejo razne zadeve. Nekdo nima več zaupanja vase, je indolenten
                  že toliko let, pač mu država ni priskočila na pomoč dovolj itd., recimo,
                  predsednik poslovodnega odbora pravi, da že čaka ne vem koliko časa, da bi ga
                  zamenjali. Zakaj ga niso zamenjali? Zakaj mu niso prisluhnili v tej smeri, če ni
                  imel več idej?</p>
               <p>Strinjam se, da je treba TAM ohraniti, to sem govoril tudi že prej, nek center.
                  Samo prosim lepo, kolikšen center naj bo. Ali je podjetje, ki proizvaja vozila in
                  to kombinirana, avtobuse, kombije in ne vem kaj še, 2.500 delavcev in 10.000 tisoč
                  ostalih? Ali je to center, ki lahko pomeni v srednjeevropskem prostoru nekaj ali
                  ne pomeni? Ker taki sistemi so veliki. Tam notri v sanacijskem programu, ki ni bil
                  odobren, piše, da pač država ni priskočila na pomoč, ko se je šlo v kooperacijo
                  oziroma v sodelovanje z <q>"Invekom"</q>. Ne vem, če je bilo samo tisto. Mogoče bi bilo
                  tam še kaj narediti. O tem ni nič tu notri. Sedaj gremo kar na <q>"blef"</q>. To se
                  pravi, da se bomo spet nestrokovno, ampak politično odločili in bomo rekli, da
                  sedaj pa res bomo dali za 2.500 ljudi. Če pa ti ne bodo obdržali mesta, mogoče jih
                  bo pa 500. In se bomo srečali spet nazaj čez nekaj mesecev in bomo spet govorili o
                  teh zadevah. Dajmo danes govoriti. Naj se zamisli ministrstvo in naj pride z jasno
                  sliko, ali pa z jasnejšo sliko. Ali dvigamo roke ali ne dvigamo, tako je. Ker bomo
                  vrgli samo še nekaj dragocenega denarja proč, ki bi ga, po moje, lahko pametno
                  uporabili tudi za obdržanje tistega, kar pravi gospa Pečanova, proizvodnje in
                  centra za razvoj podjetništva tudi in za ohranjanje delovnih mest. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Rudi Moge ima repliko.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Predsedujoči, hvala za besedo. Rad bi samo tole rekel, ko poslušam to obravnavo
                  zdaj nekaj dni, mi nehote misel uhaja na to, kot da so tu nekateri vzroki zaradi
                  nasprotovanja Krščanskih demokratov temu, kar je pripravila Vlada. Saj smo namreč
                  vsi v koaliciji, v zadnjem času pa so glasovanja, ki jih opazujem, prav takšna, da
                  so nekateri popolnoma v desnem bloku, drugi del pa še drži to skupaj, kar smo
                  volivcem obljubili; samo do naslednjih volitev, do kam bomo do naslednjih volitev
                  državo pripeljali.</p>
               <p>Druga reč, ki jo vidim iz teh razprav, posebej kar je gospod Geržina govoril, mi
                  smo te reči izredno dobro iz magnetograma prebrali, jaz vas tukaj ne bi utrujal,
                  ampak je ogromno ogromno reči, ki niso bile pravilne, ki jih je v svojem govoru
                  minister izredno precizno razložil in dopolnil in se človeku včasih mogoče
                  vsiljuje misel, ali zaradi tega, ker na Štajerskem ni bilo belogardizma, ali
                  zaradi tega, ker ni nihče poslanec iz vrst SKD-ja tukaj v Mariboru in je zaradi
                  tega treba udariti po Mariboru kolikor se le da, čeprav tudi brez argumentov. Od
                  kolegov bi pričakoval, če so v koaliciji, da upoštevajo to, kar je Vlada rekla, da
                  se temu pridružujejo, da te stvari med seboj, če smo v koaliciji, razčistimo. Če
                  so pa še kakšni takšni odgovori, ima pa čisto vsak legitimno pravico tukaj, da te
                  stvari pove. Tako pa, ko to opazujem jaz, pa verjetno tudi vsi novinarji in vsi
                  ostali, se zdi, kot da je tu dvoboj med Krščanskimi demokrati in med ostalim delom
                  koalicije.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Geržina, gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Naj mi kolega Moge ne zameri, ampak jaz sem hotela najprej replicirati gospodu
                  Geržini, pa spotoma še tebi, kolega Moge. Mislim, da si totalno šel s tira in ne
                  bi bilo treba tega, kar si prej rekel, pa tudi če bi zares mislil, da je kaj
                  takega zadaj skritega, ampak kolegu Geržini bom pa to odgovorila: še eno
                  raziskavo, še eno študijo, še en sanacijski program, ravno to je tisto, kar sem
                  hotela v bistvu povedati. Toliko časa bomo postajali iz dneva v dan pametnejši,
                  dokler nam bolnik, oprostite izrazu, ne bo crknil. Ali to je naša želja? Mislim da
                  ne in mislim, da leto dni intenzivnega dela na tej problematiki, kile in kile
                  študij, raziskav in iskanja raznih solucij ob tem, da so se tudi na zadnje še
                  ugotavljali različni možni drugačni pristopi. Mislim, da je tega zdaj dovolj.
                  Odločimo se. Pritisnimo na gum in recimo: <q>"Proti temu zakonu smo, naj TAM gre v
                  stečaj."</q> Vendar, prevzemimo na sebe tudi odgovornost in recimo: <q>"Odrekli smo se
                  enemu od centrov tehničnega in tehnološkega, strojniškega, kovinarskega in
                  drugačnega znanja v tej naši državi Sloveniji."</q> To recimo jasno sami sebi in
                  slovenski javnosti v obraz.</p>
               <p>O tem se je treba danes odločati, ko se bomo odločali o tem zakonu, ne o
                  posameznih delavcih v TAM-u, ki sicer tudi o njih razmišljam, ker pač poznam
                  podobne zasebne, osebne težave delavcev v svojem okolju, ki so pred mnogimi leti
                  ostajali brez dela in vem kakšne usode so to in da so že leta in leta brez dela in
                  njihovo znanje ni več vredno praktično nič po štirih, petih letih čakanja na
                  Zavodu za zaposlovanje. Ali to želimo s pritiskom na gumb? Če to želimo, potem
                  recimo in nehajmo se tukaj <q>"prepucavati"</q>, bom rekla z neslovensko besedo. Nehajmo
                  s tem in raje recimo, kaj hočemo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Poglejte, ne gledam na TAM kot
                  krščanski demokrat, čeprav bi bilo mogoče dobro, ali pa slabše. Ne vem, kaj bi
                  bilo. Predvsem sem razpravljal kot bivši sindikalist in kot uporabnik, ki malo
                  pozna proizvode in sem svoje dvome izrazil.</p>
               <p>Gospa Pečanova, rekli ste, konec je tega papirja. 23. marca predlog amandmajev,
                  vladni amandma še dodatno papirje čaka. Šest mesecev bomo čakali in pripravljali
                  papirje. Ti zdaj niso dobri. Nisem rekel tega, to je rekel minister. Ne vem, kdo
                  je pameten, ali pa sem neumen, ali pa nič ne razumem, ali sem pa gluh. Gluh nisem,
                  ker sem vas slišal in slišim tudi vpitje iz TAM-a. Zato pa pravim, dajmo postaviti
                  eno bistvo, v katerega se bo tudi Vlada lahko, ta, ona ali tretja, ki do sedaj
                  niso reagirale. Če so TAM-u dali samo polovico ali tretjino, dajmo postaviti tisto
                  minimalno, kar je, da lahko sofinanciramo in izfinanciramo, da zdaj tega, kar trdi
                  tudi tisti sanacijski program, ki sem ga bral, ne pa časopis, kot mi je nekdo
                  rekel, ker sem ga že prej prebral, tam notri piše, da denarja niso dali. Zdaj se
                  pa dajmo dogovoriti. Nič več ne vem. Ali papirje ja, ali papirje ne, ali denar ja,
                  ali denar ne. Načelno damo denar. Odbor pravi, ne damo denar, samo polovico, zdaj
                  pa ne vem. Govoril pa bom, ker gre se za ljudi in za proizvodnjo in se ne gre ne
                  za SKD, ne za SDK, kot je nekdo tukaj pomotoma rekel, ampak mislim, da se gre
                  dejansko za slovensko gospodarstvo in če so me ljudje tudi izvolili zato, da jih
                  zastopam, jih zastopam tako, da če damo nekaj denarja, naj nekaj od tega pride.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replike so še gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Jaz bom spomnila poslanca Mogeta, da v ustavi v 82. členu piše, da smo
                  poslanci vsega ljudstva in mislim, da če je vaš SDS močan mariborski lobi, ni
                  treba to potem aplicirati, če ga drugje ni itd. in jaz mislim, da moja razprava ni
                  zvenela v tem tonu, da sem jaz proti TAM-u ali proti Mariboru, ampak jaz sem
                  govorila, da sem za celovito reševanje gospodarstva in za reševanje
                  brezposelnosti, na drugi strani pa podjetij, ki iščejo delavce. In nisem govorila
                  o tem, da je ena stranka za to ali za drugo, ampak sem iskala rešitve, ker sem
                  pozvala tukaj ministrico Klinarjevo, ki velika sredstva namenja za brezposelne, za
                  prekvalifikacije delavcev, po drugi strani pa nimamo delavcev, ki bi delali, kjer
                  je to potrebno, kjer imajo programe in ne morem poslušati takih razprav, ker z
                  najboljšimi nameni vsak skuša po svoje prispevati k reševanju. In govorila sem o
                  počasnem reševanju, o počasnih postopkih stečaja in tudi pred tem svarim, ker
                  vidim doma propadanje podjetja in se bojim, kaj se bo zgodilo, če bomo na takšen
                  način še eno podjetje reševali. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala. Replika gospe Pečanovi. Ne pristajam na trditev, da pomeni stečaj TAM-a
                  hkrati propad kovinarske stroke in vsega znanja, ki je na tem področju, tako v
                  fakultetah in v tem podjetju in seveda drugih podjetjih. Namreč, tako v Mariboru,
                  kolikor je meni znano, je še kar nekaj podjetij s področja kovinske branže, prav
                  tako že, samo če pogledam svoj kraj, torej Slovenske Konjice in širše področje, že
                  na našem delu imamo veliko zaposlenih v kovinarski branži, na primer uspešno
                  podjetje kot je Unior v Zrečah zaposluje preko 2000 ljudi in tem ljudem ni prišlo
                  na misel, da bi prosili državo za kakršnekoli subvencije, ampak so sami z uspešnim
                  vodenjem in poslovno politiko pripeljali podjetje do tod, kjer je. Seveda imamo pa
                  tudi na področju kovinarske industrije slabša podjetja, ki se srečujejo z velikimi
                  težavami, vendar doslej ni nobenemu prišlo na misel, da bi prišel s takšno
                  zahtevo, da bi pač mu iz državnega proračuna poplačali terjatve.</p>
               <p>Pa kratka replika na gospoda Mogeta. Sicer tu ne mislim zagovarjati SDK-ja, ampak
                  kar si je privoščil, je pa res bilo pod nivojem in je šlo predvsem za podtikanje
                  in tudi mi nismo govorili v svojih razpravah, če zdaj govorim pač o SKD-ju, kar je
                  verjetno imel v mislih, nismo govorili o tem, da smo za popolno združitev TAM-a,
                  ampak smo iskali način rešitve po drugi poti, kot jo pa ta zakon predvideva.
                  Toliko. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Spoštovani, hvala lepa za besedo. Spoštovane poslanke in poslanci! V množici A je
                  to pravilno, kar je kolegica Skukova povedala, da smo mi vsi, ki tukaj sedimo,
                  poslanci vsega ljudstva. Ampak ta množica A se najmanj deli na množico B in C. V
                  množici B je pozicija, v množici C je opozicija. In vsaj pričakoval sem, da se pri
                  tako velikih temah, kot je tukaj, šefi poslanskih klubov pozicije dobijo, da
                  nekoliko svoja mnenja uskladijo in da vidimo, kje se razhajamo. Ampak tukaj pa
                  nekateri tako razpravljajo tako, kot da so čista opozicija. To je bila moja prva
                  ocena. Da ne bi več čisto na zasebni nivo prišel, ker sem malo prizadet. Gre v
                  bistvu za tovarno in za ljudi, ki jih zelo dobro poznam. Gospodu Frimu raje ne bom
                  repliciral, ampak se bomo pač pomenili kdaj, ko bo prišel kdaj v poslansko pisarno
                  v Mariboru.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegice in kolegi! Za razliko od kolega Mogeta, bom jaz takoj repliciral gospodu
                  Frimu in ga ne bom čakal v poslanski pisarni. Govoriti o Uniorju v Zrečah, da
                  nikoli ni prosjačil denarja, tako sem razumel vaš nagovor tukaj, to je gola laž.
                  Gospod Osole, ki je sicer, vsaka mu čast, znal prekleto dobro partijske in ostale
                  blagajne bivšega sistema molsti in Unior ni kar tako zrasel - vsaka čast delavcem
                  Uniorja - ampak je uzorpiral cel lepi del Pohorja in spremenil in pravilno naložil
                  denar, samo ne z močjo svojega kapitala, ampak z močjo kapitala takratne države,
                  ali pa takratne republike v okviru države, ki je bila in na osnovi svojih zaslug
                  iz vojne in povojne graditve socializma in komunizma. TAM pa je, dovolite, gospod
                  Frim, prispeval, kot sem zadnjič rekel, velik denar v to slovensko blagajno in v
                  takratno državno jugoslovansko blagajno in ni čudno, da še danes kak denar
                  namenimo temu TAM-u. Sam sem dostikrat rekel med našimi osebnimi pogovori in tudi
                  nisem bil podpisnik prvega zakona, za katerega sem menil, da ni dober. Marsikaj
                  sem v Mariboru sedaj slišal zaradi tega. Takšno negiranje kot vi in kot ga iz vaše
                  skupine danes slišim, je pa nemogoče. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Govoril sem o prilagajanju trgov.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister Tajnikar. <stage xml:id="Redna-30-1995-03-28.stage39">(Ne.)</stage> Razpravo? Potem vam bom
                  dal na konec. V redu. Gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovani kolegice in kolegi! Mi z vso
                  upravičenostjo zahtevamo od Vlade in od podjetja, da se obnašajo strogo
                  racionalno. Sami tega dosledno ne spoštujemo, ampak tudi to je legitimno in upam,
                  da po tem, ko se malo odpre ventile in se sprosti pritisk, bo lažje potem voditi
                  naprej racionalno razpravo, ker edino ta nas lahko pripelje potem tudi do kolikor
                  toliko dobre odločitve.</p>
               <p>Najprej bi želel še nekaj besed reči k temu splošnemu delu razprave, ko smo pred
                  prvo odločitvijo, ali zakon zavrniti ali ga podpreti, drugo pa je drugi del, ki je
                  pa prav tako ali pa še bolj pomemben, kakšen zakon, ko bomo obravnavali, upam, da
                  bomo to počeli, amandmaje.</p>
               <p>Najprej bi rekel, da se v veliki meri strinjam s tistim, kar je rekel kolega
                  Henigman in tudi mnogi kolegice in kolegi danes in tudi v razpravi prejšnji teden,
                  ki smo jo imeli, da je velika škoda, ali pa velik problem ta, da obravnavamo TAM
                  kot izoliran problem. To smo ugotavljali tudi pri drugih takih velikih problemih.
                  Vendar ob tem ne smemo zapreti oči pred dejstvom, da je to posledica tega, ker ali
                  nismo imeli dovolj volje, ali pa tudi ne dovolj sposobnosti in tudi ne finančnih
                  možnosti, da bi prej sprejeli linearne ukrepe, ki bi veljali dejansko za celotno
                  gospodarstvo, za vsa podjetja, ki bi jim blažila posledice predvsem razpada
                  bivšega jugo trga in še nekaterih drugih trgov v posledici tega, kar se je
                  dogajalo v Evropi. Če bi se zgodilo to, verjetno danes TAM-a ne bi imeli na mizi
                  in tudi ne nekaterih drugih teh problemov, ki smo jih tukaj ločeno obravnavali z
                  zakoni za posamezna podjetja.</p>
               <p>Ne trdim, da je bila to napaka, ampak v tem je vzrok. Vem pa da je bila dimenzija
                  takšna, da verjetno, če bi šli takrat s takšnim zakonom, ko so bili vzroki, iz
                  gospodarstva, da bi to Slovenija težko zmogla in seveda potem je način reševanja
                  na nek način malo krivičen, ker veliko manjših podjetij je to skupaj s svojimi
                  bankami in tudi verjetno povezano s prebivalstvom v posameznih regijah, posledice
                  izgube trgov in teh drugih negativnih posledic so reševali sami.</p>
               <p>Še nekaj ne smemo pozabiti. V tem parlamentu oziroma že pravzaprav v prejšnji
                  sestavi slovenskega parlamenta, to je bila ena prvih velikih odločitev v
                  samostojni Sloveniji, je padla odločitev za sanacijo bank. Ne spuščam se zdaj v
                  to, ali je bila nujno potrebna ali ni bila, verjetno je bila potrebna, ampak ne
                  pozabimo, da je bilo veliko očitkov že takrat in tudi po sprejemu tistega zakona o
                  sanaciji bank, da pa se država ni lotila tako učinkovito, ali pa tako ambiciozno
                  sanacije realnega sektorja. In ker se to ni zgodilo, verjetno se tudi ni moglo
                  zgoditi, imamo posledice zdaj tukaj, v takšnih posameznih primerih kot je TAM in
                  kot so nekateri drugi.</p>
               <p>In še korak naprej, to, da imamo malo tega tavanja, ali pa da nimamo najboljših
                  kriterijev, na kakšen način reševati takšne velike probleme, je tudi posledica
                  tega, da nimamo industrijske politike, ki jo je Ministrstvo za gospodarske
                  dejavnosti nekaj časa pripravljalo, vendar je potem vendarle prevladala odločitev
                  v Vladi, da se s tem dokumentom ne gre naprej. Mislim, da je s tem dokumentom
                  oziroma s takim dokumentom potrebno čimprej priti tudi v Državni zbor.
                  Pripravljena je strategija gospodarskega razvoja Slovenije in prav na osnovi
                  tistega dokumenta je potrebna industrijska politika, ki bo med drugim tudi
                  postavila pravila igre, kako reševati takšne in podobne probleme čim bolj
                  linearno, čim bolj enako za celotno gospodarstvo.</p>
               <p>In še nekaj k temu zraven, ko postavljamo vprašanje, ali je tak način sploh
                  sprejemljiv ali ni sprejemljiv v tržnem gospodarstvu. Je tudi sprejemljiv.
                  Poglejmo si države, ki imajo zelo trdno tržno gospodarstvo, ki imajo urejen
                  sistem, ki imajo dosti bolj razvito gospodarstvo. Dal bom primer Nemčije, ki nam
                  je v tem primeru gotovo lahko za zgled, bodisi na zvezni ravni, ali pa posamezne
                  dežele kot je Bavarska.</p>
               <p>Bavarska ima svojo državno industrijsko politiko, kjer ima poleg drugih ukrepov
                  spodbujanja regionalnega razvoja prestrukturiranja in tako dalje, tudi predvideno
                  reševanje velikih podjetij. Takrat ko se, bi rekel, zamajejo podjetja, ki lahko
                  povzročijo veliko gospodarsko ali socialno nestabilnost v regiji, ali imajo
                  verižno reakcijo ali vpliv na vrsto drugih dejavnosti, takrat država, nemška
                  država, ali deželna ali zvezna tudi intervenira, več deželna, ker ima večje
                  pristojnosti na področju gospodarstva, in to s podobnim arzenalom ukrepov, od
                  državnih poroštev, od kombinacij skupaj z bankami, subvencij in nekaterih drugih
                  ukrepov. Tako da s tega vidika ne moremo reči, da ta sistem oziroma ta način ni
                  primeren za tržno gospodarstvo in je čisto odveč, da mu dajemo kakršne koli
                  atribute od prejšnjih starih socialističnih oblik in tako dalje.</p>
               <p>In zdaj bi rad še to rekel, da bi tudi olajšal odločitev v tej prvi fazi. Mi smo
                  upoštevali priporočilo oziroma predlog, govorim kot Odbor za gospodarstvo, predlog
                  predsedujočega prejšnji teden - mislim, da je dr. Kreft vodil takrat sejo, ko je
                  rekel, da naj bi se sestali in obravnavali amandmaje. Odbor se je sestal včeraj
                  popoldne in obravnaval amandmaje, ki so bili naknadno vloženi. To so amandmaji
                  Vlade in amandmaji poslancev. Moram reči, da je odbor večino odločitev sprejel
                  takorekoč skoraj s konsenzom. Ni bilo preglasovanja, ne glede na plane iz
                  opozicije ali pozicije. In da je bila zelo racionalna razprava predvsem v tej
                  smeri, kako zagotoviti take rešitve v zakonu, ki bodo zagotovile čimbolj
                  učinkovito sanacijo. V tem je tudi odbor upošteval bistvo razprav, ki so se vodile
                  že prejšnji teden, deloma je pa tudi apliciral te razprave, ki so danes tukaj tudi
                  prisotne. Mislim, da ni zgubljen čas ta, ki je porabljen bil in precej časa je
                  bilo uporabljeno v tej razpravi in prav da se jo vodi zato, ker kot sem prej rekel
                  uvodoma, nimamo dovolj izdelanih in sprejetih pravil igre, kako take primere
                  reševati. Zato, da bi olajšal odločitev, naj povem to, da so predvsem trije
                  amandmaji, ki jih boste sedaj v poročilu vsak trenutek dobili na mizo, ki jih
                  odbor ali podpira vladne amandmaje, podpira nekatere amandmaje poslancev in na
                  osnovi poslanskih predlogov je tudi oblikoval nekatere svoje amandmaje, predvsem
                  amandma k 1. členu, ki zelo decidirano določa, kako naj izgleda sanacijski
                  program, predhodni, v roku dveh mesecev in potem dokončni, ki ga je treba
                  pripraviti v roku 6 mesecev in tudi vsebinska usmeritev, ko se zahteva izrecno od
                  sanatorjev, da pripravijo tržno in programsko in organizacijsko prestrukturiranje
                  podjetja.</p>
               <p>Potem drugi amandma, ki je bil že danes tukaj v razpravi tudi omenjen k 13. členu,
                  to, kar je bila tudi zahteva razprave, da se v zakonu decidirano predvidi dinamiko
                  koriščenja poroštev države, soodvisno od priprave sanacijskega programa v
                  posameznih fazah. Zelo pomemben je amandma, tudi po mojem mnenju, k 14. členu, ki
                  naj zagotovi to, da Vlada ob tem, ko država ne bo imela kapitalskega deleža vsaj
                  zaenkrat v podjetju in ko še ni pravih lastnikov in to je velik problem, seveda
                  velik razlog zato tudi, da sanacija ne poteka dovolj učinkovito, da Vlada prevzame
                  večjo odgovornost in tudi pristojnosti, da ima odločilni vpliv na bistvene
                  odločitve tudi z vetom v primeru, če bi bile odločitve upravnega oziroma
                  nadzornega odbora in poslovodstva take, da ne bi služile oziroma bile v interesu
                  učinkovite sanacije. Mislim, da po teh amandmajih in če se bo še kakšen pojavil,
                  bi ga podprl, in po dodatnem sklepu, ki ga je kolega Rejc predlagal in ga je odbor
                  potem tudi sprejel kot svojega in predlaga zboru še dodatni sklep, ki še bolj
                  zaostri odgovornost Vlade za kadrovsko in organizacijsko prestrukturiranje in s
                  tem za zagotovitev učinkovite sanacije, da potem več ne bo moglo biti izgovora,
                  kot je bil do sedaj pri Vladi, češ nismo imeli pristojnosti, nismo imeli možnosti,
                  stvari so tekle, kakor so tekle, čedalje bolj navzdol.</p>
               <p>S tem zakonom s takimi amandmaji bo Vlada sprejela izredno decidirano odgovornost,
                  da od sprejema zakona naprej odgovarja za to, kako bo sanacija potekala in bomo
                  tudi vsak trenutek lahko poklicali potem tudi na odgovornost. Mislim, da bi bilo
                  tudi prav, da sprejmemo še en sklep, s katerim Vlado zavežemo, da ta predhodni
                  sanacijski program, ki bo zelo pomemben, ki ga je treba pripraviti v roku dveh
                  mesecev, da ga tudi Vlada predloži Državnemu zboru vsaj v informacijo, ali pa če
                  bomo ocenili, da je potrebno o njem tudi razpravljati in intervenirati potem v
                  sami fazi izvajanja zakona, če bo to potrebno.</p>
               <p>In končno, kar se stečajev tiče, o tem je bilo že danes rečeno nekaj in tudi v
                  dosedanjih razpravah, tako v povezavi s TAM-om kot tudi sicer: nesporno je, da je
                  izkušnja iz prakse ta, da stečaji ne potekajo zelo počasi in gospodarsko gledano
                  zelo neučinkovito in da je nujno nekaj narediti. Zato tudi predlagam dodaten
                  sklep, mislim, da ga imate na mizi, da zavežemo Vlado, da pripravi čimprej
                  informacijo o tem, kje so problemi, kje so vzroki, da stečaji potekajo tako kot
                  potekajo in da predlaga tudi ukrepe, če je treba spremeniti zakonodajo. Verjetno
                  bo pa treba še tudi kaj drugega narediti, ker očitno gre tudi za neustrezno
                  usposobljenost tistih, ki vodijo stečajne postopke, ker je to krizni menedžment in
                  so tu zelo zahtevna ekonomska in druga znanja, da bi lahko bili stečaji
                  učinkoviti. Takrat bi bilo možno tudi potem sprejeti predloge oziroma to, za kar
                  se zavzemajo nekateri kolegi poslanci upravičeno, da bi lahko podobne primere
                  reševali tudi s stečaji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Maks Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala, predsedujoči, za besedo. Skušal bom poenostaviti to moje nastopanje
                  predvsem zato, da vas ob eni uri spustim. Priglasil pa sem se k besedi predvsem za
                  to, da popravim vtis kakršen je v zadnjih dneh v javnosti. Namreč zaradi nastopov
                  nekaterih mojih kolegov, mislim, da sta to bila dva, se je v javnosti ustvaril
                  vtis, kot da poslanci Liberalne demokracije oziroma naše poslanske skupine ne
                  podpiramo ponujenega projekta Vlade. To ni res. Nasprotno, jaz sem prepričan, da
                  nas večina ta projekt podpira. Razlogov je več in verjetno vseh ne bom niti
                  poskušal zajeti, navsezadnje jih je bilo precej argumentirano predstavljenih prav
                  zdaj v času, ko je govoril predsednik odbora. Bi pa nekatere vseeno
                  izpostavil.</p>
               <p>Torej zdaj, v tem času ni več čas za diskusijo, ampak je čas za ukrepanje. To je
                  prvo, kar je neizpodbitno dejstvo. Drugo, da pred nami ni izbira prva, druga,
                  tretja, peta, ne vem koliko variant, ampak je izbira: vzemi ta zakon, ali pusti
                  stihiji, pravzaprav stečaju. Če bi namreč tako, kot smo takrat predvidevali, ko se
                  je zakon o prisilni poravnavi in stečaju sprejemal, stvari tekle tako kot smo si
                  to želeli oziroma predstavljali, potem bi rekel človek, imajo prav tisti, ki
                  rečejo, da je možno stvar pripeljati tudi v stečaju na nek urejen način do svojega
                  konca in ponovnega začetka. Tako pa v to opcijo, po moje, ne kaže verjeti že
                  zaradi tega ne, ker stanje v gospodarstvu temu ni v potrdilo.</p>
               <p>Naslednje dejstvo. TAM je bil bolj kot mnogi drugi gospodarski subjekti privezan
                  na južne trge in to ne gre spregledati. Če se je takrat, ko smo se odločali za
                  samostojno državo, govorilo, to bo drugi korak, ko bomo te zadeve urejali, je bilo
                  treba ugotoviti, kaj je treba najprej, ali sanacija realnega sektorja ali bančnega
                  sektorja. In če je bil pristop takšen, da smo se najprej lotili bank, mislim, da
                  je sedaj čas, da se lotimo proizvodnih, torej podjetij, ki proizvajajo. Namreč,
                  sam sem osebno prepričan, da Slovenija ne more živeti samo od bančništva in
                  pravzaprav to ne more nobena država na svetu. TAM je plačal ogromno ceno zaradi
                  neurejenih razmer na finančnih trgih, to je neizpodbitno dejstvo in da takrat,
                  torej zaradi tega, ker so bile obresti nore, so stvari takšne, kakršne so. In
                  naslednje, torej skupina razlogov je, škoda je vseh teh vrednot, ki se v primeru,
                  da se k taki sanaciji ne pristopi, podrejo. To je, nekaj jih je bilo omenjenih,
                  tehnična inteligenca, Know how, vzpostavljanje repro-verige, socialni položaj
                  navsezadnje družin, vezanih za rešitev tega problema in jaz mislim, da prav ta
                  zadnja poudarjena zadeva ima tako močen naboj, da ga, spoštovani kolegi, torej
                  vladajoče koalicije ne podcenjujmo. Nismo nekritični v naši poslanski skupini do
                  vsega, kar se je izoblikovalo zdaj, ob nastajanju tega zakona in zato mislim, da
                  ne držijo nekatere trditve mojega prvega soseda Mirka Geržine, da, kaj se je,
                  najprej se je ponudilo to, pa se je potem ponudilo to itn. Namreč, stvari so
                  nastajale, prišel je amandma, pa se je sprejel, pa je prišel proti amandma itn. Ne
                  pripisujmo tistega, kar ni bilo pripisano, ali pa zapisano v prvem, prvi dikciji
                  zakona Vladi. Vlada je pripeljala, bom rekel, še na nek način do bank dosti bolj
                  rigorozen zakon, kot je zdaj tukaj pred nami in zato recimo bomo podprli vse
                  amandmaje, ki so še, nekako čutim, v zraku, ki bi zmanjševali oziroma zniževali
                  obrestno mero za kredite, ker navsezadnje, če se bodo, torej če se država pojavi
                  kot 100%-ni porok zadaj, banka ne reskira nič in zato je normalno, da mora biti
                  obrestna mera, po kateri bo banka dala kredit, manjša od 12%.</p>
               <p>Naslednja zadeva. Ne enačiti lumparij in nepravilnosti, ki so se zgodile s tistim,
                  kar se zdaj počne in mi podpiramo, torej, da se raziščejo vse nepravilnosti.
                  Pričakujemo, in to mislim, da utemeljeno, da se bo to tudi naredilo in da bodo
                  ustrezni organi storili vse, da tisto, kar ni bilo dobrega, kar je bilo
                  nezakonitega, kar je bilo kaznivega celo, to se mora ne samo razčistiti, temveč
                  tudi ustrezno ukrepati.</p>
               <p>Mnogi predlogi, torej bom rekel sklepov in amandmajev, nas prepričujejo v to, da
                  bomo pravzaprav ves čas in, da bomo v zadevi, da bomo zraven, torej, da bomo
                  vedeli, kaj se v TAM-u po sprejetju tega zakona, sem prepričan, da do njega mora
                  priti, dogaja.</p>
               <p>In še nekaj bi vas spomnil zdaj. Kako, koliko krokodiljih solz je bilo pretečenih
                  prej ob obravnavi zakona, s katerim smo z levo roko razmetali 60 milijonov mark,
                  govorim o povrnitvi sredstev za izplačane devizne vloge. Zdaj, ko pa obravnavamo
                  proizvodni sektor, je pa nenadoma silna skrb za proračunski denar, silna skrb, da
                  se ne bo ne vem kaj zgodilo, skratka, koliko skrbi za linearnost, čimbolj pravično
                  porazdelitev bremena osamosvajanja itn. Mislim, da je tukaj ta hinavščina, da tako
                  rečem, silna in zelo težko se bomo jutri zjutraj pogledali v ogledalu, ko se bomo
                  brili ali pa ličili. Torej, zato mislim, da je treba, da ne smemo zadeve peljati
                  tako, da bi rekli: <q>"Pomagaj si vsak sam in država ti bo pomagala."</q> Mislim, da je
                  tukaj čas, ko je treba tudi na nek način regionalno opredeljeno selektivno
                  pristopiti in mislim, da je mariborski konec v tem trenutku na vrsti.</p>
               <p>Čisto za konec bom rekel tako malo za šalo malo za res; bi vas spomnil na moje
                  besede, ko smo razpravljali o sanaciji slovenskega železarstva. Danes se je že
                  nekdo zmotil in je rekel železniškega gospodarstva. Rekel bi to: torej, takrat sem
                  vam rekel, da se bojim, da ko bo končan naš mandat, da nas bodo tam zunaj kar
                  raztrgali lastniki kapitala, ali pa njihovi zastopniki, ker toliko ene gospodarske
                  stroke, kakor je bilo zdaj slišati te dni, v času teh ur, teh razprav je verjetno
                  slišati malo kje in prepričan sem, da bomo med bolje plačanimi gospodarskimi
                  svetovalci.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ura je 13.00. Prijav imam še, in sicer eno prijavo. Vitodrag Pukl bo
                  prvi razpravljalec v našem nadaljevanju ob 14.00 uri.</p>
            </sp>
            <stage type="time">(Seja je bila prekinjena ob 12.58 uri in se je nadaljevala ob 14.11
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotavljamo prisotnost! 46 poslank in poslancev. Ugotavljam, da smo sklepčni in
                  lahko nadaljujemo z delom. Predlagam, da glede na to, da je matično delovno telo
                  pripravilo uskladitveni amandma k 17. točki, to je predlog zakona o spremembah in
                  dopolnitvah zakona o davku od dobička pravnih oseb, da najprej zaključimo 17.
                  točko dnevnega reda.</p>
               <p>Prehajamo na nadaljevanje 17. točke, to je predlog zakona o spremembah in
                  dopolnitvah zakona o davku od dobička pravnih oseb.</p>
               <p>Odbor za finance in kreditno-monetarno politiko je pripravil predlog
                  uskladitvenega amandmaja k 4. členu, ki se glasi: se črta tretji odstavek 4. člena
                  predloga zakona. Doda se nov 14.a člen, ki se glasi: v 43. členu se doda nov drugi
                  odstavek, ki se glasi: <q>"Pri hranilno-kreditnih službah se oblikovane rezerve iz
                  dobička ne vštevajo v davčno osnovo"</q>. In k 18. členu, besedilo 18. člena se
                  spremeni tako, da se glasi: <q>"Ta zakon začne veljati naslednji dan po objavi v
                  Uradnem listu Republike Slovenije in se uporablja za obračun davka od dobička
                  pravnih oseb v letu 1995. Določbe tega zakona, razen določb drugega odstavka 4.
                  člena in 7. člena tega zakona, se uporabljajo tudi že pri obračunu davka od
                  dobička pravnih oseb za leto 1994. Davčni zavezanci oddajo davčni obračun za leto
                  1994 do 15.4.1995"</q>. Želi kdo besedo? Predsednik odbora? <stage xml:id="Redna-30-1995-03-28.stage41">(Ne želi.)</stage>
                  Proceduralno, gospod Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod podpredsednik, mene zanima obrazložitev, zakaj ste se odločili za
                  nadaljevanje te točke in prekinili točko TAM-a, ker konec koncev nismo čisto sami
                  in nekateri ljudje spremljajo tu in čakajo na to točko in včasih izgleda, kot bi
                  namerno zaradi tega prestavljali točko z enega časa na drugi čas. Ali mi lahko to
                  razložite, prosim?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ja, ta čas bi morda že izglasovali. Želi kdo besedo k temu amandmaju,
                  uskladitvenem? <stage xml:id="Redna-30-1995-03-28.stage42">(Nihče.)</stage> Zato prehajamo na glasovanje in na
                  glasovanje dajem uskladitveni amandma. Ugotovimo sklepčnost! <stage xml:id="Redna-30-1995-03-28.stage43">(54
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage44">(50 poslancev.)</stage> Je kdo proti?
                  <stage xml:id="Redna-30-1995-03-28.stage45">(Nihče.)</stage></p>
               <p>In sedaj dajem na glasovanje predlog zakona v celoti. Uskladitveni amandma se je
                  nanašal na 4. člen in 18. člen in amandma, tako sem tudi prebral in tako sem tudi
                  povedal. Tako da uskladitveni amandma v celoti, kakršen je, je sprejet.</p>
               <p>Na glasovanje dajem predlog zakona v celoti. Ugotovimo sklepčnost! <stage xml:id="Redna-30-1995-03-28.stage46">(55
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage47">(49 poslancev.)</stage> Je kdo proti?
                  <stage xml:id="Redna-30-1995-03-28.stage48">(Nihče.)</stage></p>
               <p>Ugotavljam, da je predlog zakona sprejet. S tem to točko dnevnega reda
                  zaključujem.</p>
               <p>Ponovno prehajamo na <title>9. TOČKO DNEVNEGA REDA</title>, k razpravi. Besedo
                  dajem Vitodragu Puklu.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani gospod podpredsednik, hvala za besedo. Spoštovani zbor! Podpiram
                  predlog zakona, podpiram zlasti, ker je k temu predlogu zakona še upoštevati
                  amandmaje, kot jih je obrazložil gospod Horvat. Podpiram tudi, da naj bi do
                  odločitve prišlo čimprej, ker menim, da je taka odločitev nujna. Ta moja podpora
                  ni vezana samo zaradi siceršnje masovne bede, katero bi sicer neodločitev oziroma
                  nasprotna odločitev povzročila pri delavcih TAM-a in njihovih družinah, čeprav bi
                  zaradi mojega prepričanja to dejstvo gotovo vplivalo na mojo odločitev. Menim pa,
                  da so za tako odločitev podani tudi čisti ekonomski razlogi. Gre namreč za to,
                  katera odločitev povzroča slovenskemu gospodarstvu kot celoti manj škode.
                  Prepričan sem, da veliko manj škode povzroča slovenskemu gospodarstvu podpora in
                  rešitev gospodarskega sistema TAM, kot pa njegovo prenehanje in likvidacija.
                  Namreč bilo je že rečeno, bi pa še enkrat opozoril, da nobeno gospodarstvo, tudi
                  najbolj razvito in najbolj liberalno se ne more odpovedati v urejenih ekonomskih
                  odnosih podpori raznim večjim in velikim sistemom, ker kljub temu, da so
                  gospodarstva trdna in urejena, pri takih sistemih večkrat pride do kratkih stikov
                  in do potrebe, da jih država pomaga. To delajo tudi Amerikanci.</p>
               <p>Drugo. Nobeno gospodarstvo ne more funkcionirati izključno samo na malih in
                  srednjih podjetjih ampak so potrebni veliki sistemi. Tudi pri nas so nujno
                  potrebni veliki sistemi, ker bi sicer gospodarstvo bilo invalidno.</p>
               <p>Tretje. Za potrebe Sveta Evrope so ekonomski strokovnjaki pred meseci preučevali
                  in preučili gospodarsko, politično in družbeno socialno stanje v državah bivšega
                  realnega socializma, to se pravi bivše Vzhodne Evrope. Ugotovili so, da je v
                  večini držav gospodarsko stanje, in v tej zvezi politično stanje, katastrofalno in
                  je pripravljeno priporočilo vsem vladam teh držav, da naj podpirajo gospodarske
                  sisteme, tudi velike, ne samo srednjeročno, ampak tudi dologoročno. Seveda velja
                  to za tiste sisteme, za katere strokovnjaki ugotovijo, da imajo tudi dolgoročno
                  perspektivo, da s tem preprečijo katastrofalno brezposelnost, kriminal, socialne
                  nemire, politično nestabilnost in v končnem učinku, da s tem ozdravijo in sanirajo
                  pravzaprav svoje gospodarstvo. To so razlogi, ki mi narekujejo, da bom kljub temu,
                  kar sem povedal že v uvodnih stavkih, to se pravi kljub mojemu prepričanju z mirno
                  vestjo glasoval za ta zakon, ker menim, da je ekonomsko opravičljiv in
                  potreben.</p>
               <p>Kar se tiče funkcije Vlade v tej situaciji pa je to, da lahko upravičeno od nje
                  pričakujemo večjo strokovnost, večjo strokovno analizo in pa seveda večje
                  angažiranje pri samem postopku podpiranja in sanacije. O tem bo seveda Vlada
                  morala poročati. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jožef Kocuvan.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Hvala lepa za besedo predsednik! Spoštovani kolegi in kolegice! Nimam dobrega
                  občutka, ali je predlog ukrepov za sanacijo gospodarskega položaja TAM Maribor,
                  delniška družba in njegovih odvisnih družb dober ali ne? Ali je pravi ali ne?
                  Nekako ob teh razpravah, ki so bile, se čutim razdvojenega. Seveda pa kot Štajerec
                  in tudi kot član stranke SKD podpiram predlog finančne sanacije TAM-a, torej vse
                  tiste operacije, ki so zvezane, kar se tiče prispevkov svežega kapitala, zagona
                  proizvodnje, garancij, vendar nisem prepričan v uspešen nadaljnji razvoj TAM-a.
                  Vlada ob predlogu sanacije sistema ni predložila nobene možne vezi razvoja TAM-a,
                  kaj šele, da bi dala nekakšno upanje, neko upanje na boljše, ali podala
                  zagotovilo, da ta sanacija pomeni uspešen nadaljnji razvoj. Gre samo za neko
                  hladno operacijo.</p>
               <p>Kot poslanec Državnega zbora bi želel vedeti, ali bo ta državni denar, bom rekel,
                  dobro naložen ali ne, ali postopamo v Državnem zboru kot dobri gospodarji? Želel
                  bi vedeti, kakšno bo programsko prestrukturiranje proizvodnje v TAM-u? Kakšne so
                  tržne možnosti TAM-a, doma in v tujini; podana vsaj minimalna perspektiva ali pa
                  upanje, da TAM kot sistem izplava in tudi minimalno upanje za delavce. Prav tako
                  bi želel vedeti, ali vsaj videti operativni program Vlade glede izvajanja sanacije
                  TAM-a. To sem zahteval že takrat, ko je bila sanacija SLovenskih železarn, kot
                  tudi, ko smo imeli na Državnem zboru temo o sanaciji slovenskega gospodarstva.
                  Torej, nekakšen operativni program, v katerem bi bili podani kratkoročni,
                  dolgoročni ukrepi Vlade, roki in pa odgovorni nosilci nalog. Zato nekako ob vsem
                  tem, ker tega ni, se čutim razdvojenega in bom torej z določenim nelagodnim
                  občutkom, glasoval za TAM.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa gospod minister. Ali še poslancem damo prej besedo ali boste na koncu?
                  Še kdo od poslancev želi besedo? Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Drage poslanke in poslanci! Rada bi vsem tem razpravam
                  dodala samo še nekaj razprav na bolj načelni ravni.</p>
               <p>Kot poslanki Državnega zbora oziroma sebi kot, upam, da državotvorni poslanki, se
                  zastavlja kar precej vprašanj. Prvo od teh je, koga rešujemo s tem zakonom? Ali
                  delavce in podjetje, ali banke? Kreditna banka Maribor je, mislim, da ena od dveh
                  bank v sanaciji, in sprašujem se, kako je neka banka, ki je bila že sanirana z
                  državnim denarjem, lahko odobravala kredite podjetjem ali podjetju, ki ni bilo
                  opredeljeno v tisti najvišji kategoriji A, B ali tudi mogoče C. Če se je to
                  dogajalo, se sprašujem, kakšna neki je bila oziroma je ta naša sanacija bank?
                  Mislim, da tudi to področje spada pod vprašanje, ki si ga moramo dobro zavedati in
                  ne ponavljati napak iz preteklosti zaradi trenutno res težkega položaja nekega
                  podjetja.</p>
               <p>Trdi se, da bo s tem, če ne bo sprejet ta zakon, prizadet Maribor in pa delavci
                  TAM-a in Avtomontaže ali AM-BUS-a. Sprašujem se, če je to res? Kaj s tem zakonom v
                  bistvu storimo za delavce? Nekaj mesecev bodo res dobivali plače, nato pa se bodo,
                  po mojem prepričanju pojavili spet podobni problemi. Delavcem s tem zakonom ne
                  damo nikakršne perspektive, pa mislim, da smo, vsaj po mojem mnenju, vsi skupaj
                  odgovorni za to.</p>
               <p>Tretja zadeva, vodstvo oziroma vodenje TAM-a. Večkrat je bilo slišati s strani
                  ekonomistov, da je edina rešitev za TAM stečaj. Zakaj? Mislim, da ne le zato, ker
                  so nelikvidni, mogoče tudi nesolventni, ampak v prvi vrsti zato, ker so, saj kot
                  je slišati, brez kadra, ki bi bil sposoben popeljati podjetje navzgor. In ocena
                  takih ekonomistov je, da je podjetje brez kadra, kadra, ki bi popeljal podjetje
                  navzgor, brezperspektivno podjetje. Sprašujem se, kaj storijo v takem primeru v
                  normalnem socialno-tržnem gospodarstvu, ki ga zastopa tudi naša stranka? V glavnem
                  je ugotovitev takih ekonomistov ta, da je socialistična podjetja oziroma take
                  velike konglomerate najbolje razdeliti na enote, da se dobi več takega vodilnega
                  kadra, ki poskrbi za razvoj te enote. Vemo, da manjša je enota, lažje jo je
                  obvladovati. V drugi fazi sledi privatizacija tega podjetja. Mislim, da je tudi
                  ministrstvo oziroma Vlada dolžna storiti nekaj več na tem področju, ne pa da
                  pripelje pred nas samo zakon, ki te potrebe oziroma probleme sanira trenutno.</p>
               <p>Rada bi poudarila samo še en aspekt tega problema, in sicer problem oziroma apsekt
                  štajerskega področja. Mislim, dan ni pametno, da govorimo samo o problemu
                  Maribora, ampak o problemu našega gospodarstva, kot celote. Moram reči, da me moti
                  to, da se poudarja ena firma za drugo, ne pogleda pa se tiste firme, ki dobro
                  poslujejo in mogoče na njihov račun živi marsikateri zaposleni oziroma marsikatero
                  podjetje.</p>
               <p>Glede Štajercev se pa sprašujem, toliko je bilo poudarka na tem projektu <q>"Maribor
                  jutri"</q>, slišati je bilo celo, da je bila cena tega projekta takšna, da bi nek
                  minister lahko 48 let delal na tem projektu in mislim, da je že stvar Štajercev
                  oziroma Maribora, tako kot je nekoč Slomšek pripeljal v ta konec slovenščino, tako
                  kot se je general Maister zavzel za to, da je ta teritorij ostal slovenski, tako
                  mislim, da so tudi Štajerci in pa še posebej mariborčani dolžni poskrbeti za
                  lastno eksistenco. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Očitno imamo dve repliki. Gospod Jelinčič in gospod Kopše.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Ta celotna razprava v bistvu ne kaže nič drugega kot razkol v
                  vladajoči koaliciji in kadar del koalicije ne vidi svojega direktnega interesa v
                  stvari, je pač proti določenim zakonom. Nisem proti takšnemu reševanju slovenskega
                  gospodarstva in mislim, da naj se problem slovenskega gospodarstva ne rešuje
                  danes. Treba ga je rešiti. Treba ga je rešiti mogoče v eni posebni razpravi,
                  vendar danes rešujemo tovarno TAM.</p>
               <p>Mislim, da ne smemo povzeti tega, kar počne Vlada in to počne slabo. Ne delajmo še
                  mi slabih potez in olajšajmo to zadevo in mislim, da zakon z vsemi amandmaji, ki
                  so predloženi, je sprejemljiv in mislim, da ga je potrebno sprejeti in zato ga bom
                  tudi podprl.</p>
               <p>Še nekaj. Mislim, da je že čas, da zaključimo to v dosti dela neprimerno in
                  neustrezno razpravo in da preidemo h glasovanju. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovani kolegici bi odgovoril samo na njena vprašanja, upam, da je prebrala
                  predloge amandmajev. Eden izmed njih rešuje to vprašanje, ki se meni zastavlja.
                  Ali bomo dajali denar bankam ali ne? Istega mnenja sem kot vi, gospa kolegica in
                  sem se tudi bal, da bi se to zgodilo, vendar eden od amandmajev k 13. členu pravi
                  naslednje: <gap n="..."/><stage xml:id="Redna-30-1995-03-28.stage49">(zelo grdo bere in se ga ne razume.)</stage><gap n="..."/> <q>"Vlada
                  Republike Slovenije obravnava ........ z osmimi člani skladno z izpolnitvijo
                  sledečih pogojev: do pridobitve soglasja k začasni sanaciji, se pravi 30% in tako
                  dalje in tako dalje."</q> Torej sukcesivno po izpolnjenih pogojih o tem, kot ste vi
                  govorili, o sanacijskem programu v prvi fazi 30%, naslednji fazi, toliko, ko pride
                  ta program, če ga odobri. Z amandmajem na vprašanje veta, članov upravnega odbora
                  nadzornega odbora, ki je iz Vlade se s tem stvar reši in mislim, da to ni več
                  problem tega zakona ker bo rešen, upam, da bo rešen z amandmaji.</p>
               <p>Nekaj bi pa rad o zgodovini govoril. Slovenci v Mariboru so prej govorili
                  slovensko preden je bila preseljena škofija, ampak hvala bogu, da je bila in
                  Slovenci so v Mariboru tudi prej živeli, preden ga je Maister osvobodil. Toliko,
                  da samo malo terminološko popravim.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pucko.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovani! Izgleda, da je ta Vlada s svojimi
                  predlogi zelo uspešna, kajti pridobiva tudi opozicijske poslance in to me
                  veseli.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Zelo zanimivo, da ni vas pridobila, gospod Pucko. Mene je pridobila, ampak v zelo
                  težkih pogajanjih, moram reči. Mogli so tak zakon narediti, ki je vsaj malo
                  kompatibilen, pa še amandmaji morajo biti sprejeti, potem me kot opozicijskega
                  poslanca pridobi. Koliko ste pa vi pozicija, jaz sem vsaj trikrat več opozicija,
                  kot ste pa vi pozicija.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Ta vladni zakon in ti predlogi me niso
                  prepričali, da rešujejo, dejansko rešujejo podjetje TAM. V bistvu rešujejo samo
                  <q>"zafurane"</q> banke in da pokriva dejansko tudi del, da ne rečem kriminalnih dejanj,
                  ki so se dogajala v tej firmi in okoli nje, da ne naštevam stvari, ki sem jih že
                  prej povedal. Sicer ne bi bilo štiri ali pet firm zunaj, po celi Evropi in
                  Sredozemlju, kjer se je tudi pral denar od TAM-a. Vse skupaj je pa šlo, utemeljeno
                  sumim, tudi za čisto privatne zadeve, te vodilne strukture in tistih, ki so okrog
                  tega bili.</p>
               <p>Še to bi rekel, tudi pri meni se je oglasil direktor Senica oziroma v naši
                  poslanski skupini, vendar na žalost nismo imeli dovolj časa, da bi se detajlneje
                  pogovorili, ker je prišel tik pred zasedanjem Državnega zbora in tudi iz njegovega
                  izvajanja nismo dobili nobenega zaključka, da bo dejansko po tej finančni
                  injekciji TAM-u šlo na bolje, čeprav je obljubil, da bo, vendar s konkretnim
                  programom me ni prepričal. Nekaj je govoril o sodelovanju z Mercedesom, pa s Puhom
                  itd., vemo pa, da TAM sloni na dolgoletni kooperaciji z <q>"Dojcom"</q> in vse skupaj se
                  mi je zdelo iz trte zvito, pa tudi kolikor poznam, ne vidim sedaj enega pametnega
                  proizvoda, ki ga izdeluje TAM. Imajo te manjše avtobuse, z neko novo karoserijo,
                  ki je na daleč še dopadljiva, moram vam pa povedati pa, da smo se lani jeseni
                  poslanci peljali s TAM-ovim avtobusom v Prekmurje, kjer je ta avtobus <q>"crknil"</q> in
                  smo potem lepo štopali oziroma je prišel drugi renojev kombi po nas. Ja, to so
                  dejstva. To je tako za mimogrede.</p>
               <p>Glede programa. Ne vem, kam bodo izvažali te tovornjake oziroma, oprostite,
                  avtobuse. Svoj čas so jih v afriške države, pa mogoče še danes imajo pogodbo s
                  kakšnim plemenom <q>"zulufu"</q>. In konkretno, včasih so imeli vsaj dober program za
                  vojsko, ker so proizvajali, moram reči, solidne kamione za vojsko in čudim se, da
                  današnja slovenska vojska nima enega TAM-ovega vozila. Ne vem, zakaj to. Ali zato,
                  ker tu ni provizij, ali zaradi česa drugega. Tudi to bi se verjetno dalo dobiti.
                  Mislim, da niso toliko kvalitetna in ne. Dejansko pa menim, da določena vozila, ki
                  jih poznam, bi še vedno bila sprejemljiva tudi za slovensko vojsko.</p>
               <p>Sedaj sem povedal nekaj stvari, da ne dolgovlačim naprej. Ampak dejansko mislim
                  to, kar sem povedal in sem prepričan, da je tako. Tudi po tej sanaciji mi je rekel
                  direktor Senica, da od 4.000 sedaj zaposlenih jih bo samo 2.500 zaposlenih v
                  TAM-u, tako da o kakšni uspešni sanaciji resnično dvomim. Ampak kljub vsemu, da
                  sem lokal patriot in Štajerec bom glasoval za. <stage xml:id="Redna-30-1995-03-28.stage50">(Smeh.)</stage> Mogoče. Saj
                  smo že večkrat kakšno neumnost potrdili, bomo pa še eno.
                  <stage xml:id="Redna-30-1995-03-28.stage51">(Smeh.)</stage></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Predlagani zakon je pač že tako prežvečen, da verjetno od njega ne bo
                  veliko ostalo. Bi pa vseeno, če dovolite, poskušal vzbuditi vašo pozornost mogoče
                  z razmišljanjem, da je potrebno ta zakon, ki je v bistvu instrument za določeno
                  sanacijo TAM-a, da ga poskušamo razumeti tudi v smislu, kaj bo pomenil za državo
                  oziroma kaj pomeni tak zakon za uporabo pri podobnih primerih.</p>
               <p>Glede na to, da pač nisem iz Maribora in da to področje sorazmerno bistveno slabše
                  poznam kot svoje, sem poskušal ta zakon gledati v luči poznavanja podobnih
                  podjetij z obale. Pred leti, davno je že tega je tudi Koper imel podobno tovarno,
                  nekoliko manjšo znamenito tovarno motorjev Slovenije, ki je pač še takrat, v času
                  stare države šla v stečaj. Zgodilo se je nekaj podobnega, kar se lahko zgodi sedaj
                  TAM-u, če se ne zgodi ta sanacija, ki jo Vlada predlaga. Dejansko se je število
                  zaposlenih ne samo prepolovilo, ampak skorajda zdesetkovalo, od 2.500 zaposlenih
                  je ostalo nekih 300 zaposlenih, potem so jih še 300 ponovno sprejeli, torej petina
                  je ohranila približno delovno mesto, ostali so šli, kamor so pač lahko šli. Nekaj
                  jih je šlo v Luko, nekaj jih je šlo na morje, marsikdo pa je še sedaj brez
                  dela.</p>
               <p>Taka usoda verjetno ni zaželena, bi pa rad opozoril v tem smislu, da bo nekaj
                  podobnega tudi s tem zakonom, tudi če ne pride do stečaja. Namreč sanacija, kjer
                  ni jasno, kaj bo država naredila, namreč celoten zakon je v resnici zelo
                  suhoparen, ekonomističen instrumetarij. Soglašam s tistimi, ki trdijo, da verjetno
                  rešuje bolj banke kot dejansko samo tovarno. Pomanjkanje volje, ki naj bi jo
                  država morala v takem zakonu izraziti, je očitna. Država mora jasno povedati,
                  kakšen bo njen delež v tem saniranem TAM-u. Država tega ne pove. V obrazložitvi
                  zakona oziroma v ugotovitvah in ocenah stanja beremo pač možne posledice. Pri
                  ciljih ugotovimo, da naj bi določeni upniki dobili posamezne deleže v zameno za
                  neizterljive terjatve, tako Zavod za pokojninsko in invalidsko zavarovanje, potem
                  Zavod za zdravstveno zavarovanje in podobno tudi Agencija za sanacijo bank, naj bi
                  pač ali del ali večino svojih terjatev spremenili v deleže v tem podjetju. Torej
                  bo to edini lastninski delež, sicer ne direktni, ampak posredni, države v tem
                  podjetju. Kaj to pomeni? Pomeni to, da tudi tem institucionalnim lastnikom država
                  ne da tiste prepotrebne garancije. Garancija, ki bi bila že iz zakona vidna, ni v
                  tem, da bo država obljubljala poplačilo, če pač tovarna ne bo mogla, in to
                  poplačilo bankam, ampak garancija bi bila v tem, da bi država, tako kot smo že v
                  nekaj primerih naredili, ugotovila, v kolikor bo uveljavljena garancija, bo v
                  zameno tolikšen moj delež v tem podjetju. Zakaj država tega ne naredi? Ali zato,
                  ker ta tovarna nima perspektive? Ali zato, ker je večina programa že odpisanega in
                  ga ni mogoče več obuditi v življenje? V poročilu se pojavlja zgolj nadaljnji tek
                  avtobusnega programa. Kaj več ni zaslediti. O vojaškem programu je bilo že nekaj
                  govorjenega. Ta bi verjetno za državo bil zelo zanimiv, pa tudi ni zaslediti. Jaz
                  bi popravil mojega predgovornika, da ima naša vojska še vedno TAM-ove tovornjake.
                  Kar precej jih je, še celo zelo starih letnikov in tečejo verjetno z velikim
                  trudom mehanikov, toda kljub temu iz tega zakona ni razvidno, ali bo država
                  uveljavila tisti svoj primarni interes, ki ga lahko kot država uveljavi.</p>
               <p>Običajni sanacijski zakoni potekajo po zelo podobnih scenarijih in imajo vsi eno
                  temeljno pomanjkljivost. Ta temeljna pomanjkljivost je v tem, da država nejasno
                  izrazi zakaj bo nekaj sanirala. Običajno je vedno slika taka, da zato, da bo
                  ohranila določen socialni mir oziroma minimalni socialni standard prizadetih
                  delavcev. Pa ni to glavni vzrok. Vse države, ki količkaj dajo nase, ki se obnašajo
                  kot države, zahtevajo v takih sanacijskih postopkih zgolj sanacijo tistih
                  projektov tiste proizvodnje, ki je za državo pomembna. To bi moralo iz tega zakona
                  biti razvidno. Zdaj pa, zakaj ni razvidno? Samemu se mi vedno postavi to vprašanje
                  in odgovor je vedno zelo enostaven oziroma ga ne znam drugače oblikovati.
                  Razmišljam takole, nekdo ima interes, da država tukaj ne izrazi jasno svojega
                  namena. Nekdo, ki pač očitno ve, da je del te proizvodnje v TAM-u še sposoben za
                  ustvarjanje dobička, da s to finančno sanacijo lahko postane popolnoma solidno
                  podjetje in jasno ima namen tisto ohraniti za sebe, medtem ko država v tem primeru
                  sodeluje pač kot molzna krava. Tak pristop mislim, da ni primeren za državotvorno
                  dejanje. Zato še enkrat prosim, predlagam in zahtevam, da Vlada tokrat kot Vlada,
                  ne samo kot prisotni minister, ki tukaj potrpežljivo posluša to razpravo, ampak da
                  Vlada kot celota jasno razmisli in pripravi ustrezno dopolnilo zakona, ki bo
                  izražalo njen primarni interes v tem podjetju. Neumnost, glejte, dobesedno
                  neumnost bom rekel, čeprav v resnici je to zelo umno in prebrisano dejanje vnašati
                  v zakon neke popolnoma nepojasnjene termine. Gre recimo za sanacijski program, ki
                  ga naj sprejmejo nadzorni odbor TAM-a, poslovne banke in nič država. Država potem
                  šele v nekem amandmaju se pojavi kot tista, ki naj bi dala soglasje. Potem se v
                  zakonu pojavlja nek sporazum, ki je bil sklenjen, kot razumem, med bankami in
                  TAM-om in ta sporazum ima neka načela. Kakšna so ta načela v tem službenem
                  predlogu, ni nikjer jasno razvidno, razen nekaj malega, nekaj točk. Gre za nek
                  moratorij, gre za načela financiranja novih poslov. Potem sodelovanje bank pri
                  odkupu posameznega premoženja in to je vse, kar zvemo o tem. Toda ta sporazum je
                  pa sestavni del zakona. Zakaj ni sestavni del zakona nek program, ali pa vsaj
                  člen, ki bi usmerjal v ta program, ki ga v bistvu pripravi država. Po potrebi ga
                  lahko celo Državni zbor nekako izglasuje. Tukaj menim, da je tista osnovna trhla
                  deska, na kateri stoji ta sanacijski posel oziroma v bistvu bom rekel kar posel,
                  dejansko je to posel. Mi se moramo zavedati, da so sanacije, kot sedaj potekajo,
                  pač popularni posli, ki jih tako ali drugače, v tem primeru pretežno domače banke,
                  sicer pa običajno tuje banke, delajo po svetu in pri nas in od tega več ali manj
                  dobro živijo. To so pač realna dogajanja in verjetno mimo njih ne moremo, ali pa
                  težko, je pa prav, da tisto, kar lahko sami odločimo, se pravi namen, za kar naj
                  se ta sanacija zgodi, potem dajmo to narediti.</p>
               <p>V detajle same finančne razdelave ne bi posegal. Zelo sem si vtisnil v spomin
                  razpravo iz prejšnjega tedna na to temo, da pač naj bi se s tem ukvarjali samo
                  izrazito izkušeni strokovnjaki. Jaz kot značilen nestrokovnjak potem jasno lahko
                  kaj preveč globoko premislim, potem je vse napačno, nestrokovno in podobno, tako
                  da se tokrat v to ne bi vtikal. Kljub vsemu pa me v finančnih posledicah moti to
                  oziroma bi rad poudaril, da je levji delež posledic le namenjen proračunu
                  Republike Slovenije. Praktično skoraj dve tretjini naj bi nosil proračun,
                  indirektno pa praktično vse. Zakaj predsednik Državnega zbora ni avtomatično po
                  poslovniku dal tega zakona oziroma dodelil tega zakona Odboru za finance,saj ima
                  izredne posledice za proračun? Sicer res smo kasneje sprejeli sklep, da bo tudi ta
                  odbor dal svoje mnenje in ga je baje že dal, toda gre le za odnos do te
                  problematike. Še enkrat sprašujem, zakaj pri obravnavi tako pomembne
                  problematike</p>
               <p>ni finančnega ministra, ali pa vsaj njegovega namestnika oziroma tistega, ki ga
                  lahko tukaj zastopa. O predsedniku Vlade ne bi zgubljal besed. Vem, da so to
                  premalo pomembna dejanja za tako pomembnega moža in pač jasno, škoda časa, da bi
                  tukaj poslušal brbljanje takih in drugačnih poslank in poslancev Državnega zbora.
                  Toda odločitev, ki jo željno pričakujejo zaposleni v TAM-u, je pa le pomembna.
                  Vsaj za polovico od teh zaposlenih bo to odrešitev. Odrešitev vsaj v nekem
                  doglednem času. Zato mi je nerazumljivo, še enkrat moram poudariti, tako
                  nastopanje Vlade, ki prepusti tako zapleteno problematiko zgolj dežurnemu
                  ministru, ki je sicer izredno podkovan, izredno tudi marljiv in sposoben to
                  diskusijo voditi, ne zdi se mi pa do njega pošteno, da mora tudi vse pobrati, kar
                  bi sodilo h kakšnemu drugemu ministru. Pa tukaj ga ne bi rad posebej zagovarjal,
                  toda gre za nek popolnoma nerazumljiv pristop in vprašam se, komu je namenjena
                  taka popolnoma nerazumljiva situacija? Ali je to zgolj fasada za neke
                  znotrajkoalicijske igre, ali je pa to mogoče kaj drugega? Ne delam si nobenih
                  iluzij, da se tam kaj posebej kuha, toda želim potegniti nekaj drugega. Strah me
                  je takšnih odnosov v Vladi. Namreč, dobil sem občutek, da vsak resor glede na to,
                  v kateri stranki koalicije pripada, skrbi zgolj zase. Se pravi, za svoje področje
                  in to včasih tako neusklajeno, da na koncu dobiš na istem problemu vsaj tri, če ne
                  pet rešitev oziroma nerešitev potem jasno, ker ni usklajenega pristopa. Tako, da
                  še enkrat, če dovolite, bi poudaril. Vlada zasluži pri vodenju tega postopka v
                  zvezi z obravnavo zakona o sanaciji TAM-a vso grajo. Tako se ne dela. To ni odnos
                  ne do Državnega zbora, še manj pa odnos do vseh tistih, ki jih sprejem ali
                  nesprejem tega zakona prizadeva.</p>
               <p>Za konec, če dovolite, upam, moram začeti s pogojnikom, upam, da bom lahko podprl
                  ta zakon, kajti želim pomagati pri razrešitvi tako zapletenega položaja te
                  tovarne. Zakaj sem rekel upam? Zato, ker upam, še enkrat poudarim, da bodo
                  sprejeti takšni amandmaji, ki bodo omogočali tako sanacijo tovarne, kot njeno
                  prihodnost, kakor tudi pošteno poplačilo tistega, kar je pač ta tovarna še dolžna,
                  in da pri tem ne bo potegnil koristi zgolj nekdo, nekdo v obliki sence, za
                  katerega ne vemo, kdo je oziroma ne smemo vedeti, in da gre dejansko zgolj za
                  državno skrb, ki s tem za izpolnjevanje tiste osnovne, temeljne dolžnosti, čemur
                  je tudi namenjeno vladanje, to je služenje državljanom, služenje davkoplačevalcem
                  in ne služenje zgolj nekim, spet bom rekel, senčnim koristim oziroma interesom
                  neznanih grupacij, ki so lahko tako ali drugače nevarne in škodljive. Mislim, da
                  bo dovolj. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Jaz bom imel v bistvu repliko na moja dva predgovornika, kolega iz opozicije. In
                  sicer se zgodi tukaj, da tri dni grmimo in je ogromno grmenja in potem pričakuješ,
                  da bo izid tesen. Pravzaprav niti ne veš, ali bo zadeva, ki je recimo interes od
                  tam nekje, uspela ali ne bo uspela. Na koncu bo glasovanje približno 40:20.
                  Ljudje, eni uporabljajo torej grmenje, čemu potem služi? Grmenje služi javnosti,
                  dejansko se pa ljudje nekako počasi lepo skesajo in se prilagodijo oblasti. Na tak
                  način tudi na en način trpi ugled poslanca. Če v parlamentu grmi, potem mora biti
                  ali tesen izid, ali pa mora biti celo predlog premagan. Jaz vam tu, poslanci,
                  zamislite se v to. Mi ne govorimo samo zato, da nekaj izgleda, ampak tudi zato, da
                  nekaj nastane. In jaz vam povem, da v primeru Splošne plovbe sem dobil etiketo, da
                  spadam v protidelavsko parlamentarno večino. To, Delavska enotnost 23., ampak v
                  primeru Splošne plovbe sem glasoval proti tistemu zakonu. V tistem zakonu je bilo
                  mogoče recimo 5 ali 10% interesov delavcev oziroma delavskega interesa v tistem
                  zakonu, ostalo je interes bank spet in mafije. V tem primeru, TAM Maribor je
                  mogoče 20% interesov, saj to sem že govoril, pa še enkrat ponovim. Mogoče 20%
                  interesov delavcev, jaz sem na tisti strani, toda ker je samo 20%, ne bom in bom
                  glasoval proti zaradi tega, ker 80% je interesov bank ali pa še raznih mafij,
                  Rusija, Ciper itn.</p>
               <p>Jaz bi pa prosil, če je mogoče in če se tisti ljudje, ki so tako načelni, pametni,
                  brihtni in razsodni, vzdržijo od tega, da me etiketirajo s protidelavskim v
                  primerih, ko je delavski interes že tako majhen oziroma je pod 50%. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Gospod predsedujoči, spoštovane poslanke in spoštovani poslanci! Na neki način
                  razumem nelagodje številnih poslancev, ki so ga izrazili tudi v svojih razpravah
                  ob sprejemanju tega zakona, ker je del tega nelagodja konec koncev tudi bil
                  prisoten pri meni. Lahko zelo natančno povem, zakaj pravzaprav obstaja del tega
                  nelagodja in sicer zato, ker za rešitev vsakega problema običajno moramo izpolniti
                  neke potrebne pogoje in neke zadostne pogoje. Zakon, ki ga mi danes tukaj
                  sprejemamo, spada med potrebne pogoje in ne spada med zadostne pogoje za sanacijo
                  TAM-a in od tod izvira vsa nelagodnost. Če bi seveda mi lahko naredili zakon, ki
                  bi tako potrebne pogoje zadovoljil, kakor zadostne pogoje, potem bi to pomenilo,
                  da bi s tem, ko bi vi dvignili danes tukajle roke, TAM pravzaprav sanirali in bi
                  od jutri naprej tako rekoč TAM deloval kot zdravo, konkurenčno podjetje na
                  svetovnem trgu. Jaz upam, da sem s to preprosto obliko izražanja svoje misli jasno
                  povedal, kaj pravzaprav je problem. Ni mogoče pričakovati od nobenega zakona, ne v
                  Splošno plovbi, ne v TAM-u, ne v Slovenskih železarnah, da smo podjetje sanirali.
                  Tisto, kar mi danes pravzaprav s tem zakonom delamo, mi izpolnjujemo potrebni,
                  torej pogoj za sanacijo TAM-a. Mi ustvarjamo določene finančne možnosti, nič več
                  kot finančne možnosti, da bodo tisti, ki bodo jutri, bodisi kot lastniki, bodisi
                  kot upravljavci, bodisi kot zaposleni, lahko podjetje uspešno vodili naprej. Ampak
                  seveda tudi, če bomo takšen zakon sprejeli, še ne pomeni, da bodo to vsi ti, ki
                  sem jih naštel, tudi sposobni in zmožni narediti. Ni rečeno. Na žalost je pač
                  tako, da z nobenim zakonom ne moremo tega zaukazati in tega doseči. In to je tisto
                  nelagodje, o katerem ste govorili številni v vaših razpravah in ki konec koncev,
                  morate razumeti, obremenjuje tudi mene kot ministra, ki seveda zagovarjam zakon.
                  In seveda od tod izhajajo tudi številni očitki, da mi v resnici v parlament ne
                  prinašamo sanacijskega programa in jaz bi rekel, saj tudi noben zakon ne more biti
                  sanacijski program, ali obratno, bolje rečeno, ne more sanacijski program postati
                  zakon. Zakoni so pač zakoni in tukaj je nekaj pravnikov, vedo, kaj se piše v zakon
                  in kaj se piše v sanacijski program.</p>
               <p>Sanacijski program v TAM-u obstaja. Jaz sem dejal, da sanacijski program, kakršen
                  danes obstaja v TAM-u, mi tudi uradno 20.12.1994 predložen Vladi Republike
                  Slovenije glede na zakon o restrukturiranju dolgov, da ta v resnici tudi ne
                  odgovarja na številna vprašanja in da tudi iz tega sanacijskega programa ni mogoče
                  reči, da natančno vemo, kako bodo tekli postopki v naprej. Nekdo je prej tu
                  govoril, da bi moralo biti zapisano kdo je za kaj odgovoren, do katerega roka se
                  bo naredilo in kaj se bo naredilo. Takšnega programa v tem trenutku o tem
                  sanacijskem programu ni.</p>
               <p>Jaz sem tudi za tem govorniškem odrom nekajkrat rekel, da do takega sanacijskega
                  programa moramo v najkrajšem času priti. Sanacijski program mora nekdo napisati in
                  tisto, kar je zelo važno, je, da najdemo ljudi, ki bodo takšen sanacijski program
                  z dušo, znanjem in telesom napisali. Prepričan sem, da ekipa, in tudi to sem že tu
                  povedal, ki je danes in ki je do sedaj pisala ta sanacijski program, takega
                  sanacijskega programa ne bo sposobna napisati. Zaradi najrazličnejših razlogov. Ne
                  zaradi tega, ker ne bi bili nesposobni, ali ne bi znali ali tako naprej. Tudi že
                  dolgo časa živijo v tem okolju, obremenjeni so s številnimi in vsakodnevnimi
                  problemi in je težko pričakovati od te ekipe, da bo to naredila. Prav zaradi tega
                  sem tudi dejal, da tako Vlada po eni strani, kakor sedanji upravni odbor TAM-a, se
                  trudi, da bi dobili novo ekipo. Mislim, da je zametek, zelo resen zametek take
                  nove ekipe tudi imamo. V vsakem podjetju je tako, da je več odvisno - jaz bom
                  rekel, da ne bom govoril fraze - ampak običajno pravijo, pomembnejši so ljudje v
                  podjetju kot pa ideje ali finance. In mislim, da gre tudi v tem primeru za to.
                  Včasih lahko narediš iz slabe podjetniške ideje o dobrih ljudeh dobre rezultate.
                  Včasih pa tudi obratne. Imaš dobre podjetniške ideje, imaš odličen sanacijski
                  program, ampak enostavno nimaš ljudi, ki bi ga uresničili. Zato se meni zdi
                  odločilno za naprej, ne to ali danes tukaj lahko razložim nek sanacijski program,
                  ki bo popolnoma prepričljiv in s katerim bom vse tukaj prepričal, kot pa to, da
                  ustvarimo neko okolje, v katerem bo lahko sposobna ekipa podjetje rešila in ga
                  spremenila v zdravo podjetje.</p>
               <p>To tudi poskušamo delati in tako delamo ne samo v TAM-u, tako delamo tudi v drugih
                  podjetjih, kjer tako ali drugače poskušamo na nek način intervenirati.</p>
               <p>Osnovno vizijo razvoja TAM-a smo mi povedali in jaz sem jo tudi prvi dan na nek
                  način razložil, kam je mogoče TAM peljati, katere so tiste poti, ki vodijo do
                  sanacije. Tudi te stvari sem razložil. Moram reči nekaj, da seveda ne gre v TAM-u
                  za to, da bi organizacijsko shemo TAM-a v tem trenutku opredeljevali. Prepričan
                  sem, da v začetni fazi, v tem trenutku moramo določeno obliko izpeljati v obliko
                  centralizacije poslovanja v TAM-u zato, da bi razrešili nekatere probleme. Kasneje
                  pa TAM še vedno ostaja velika gospodarska družba in nobena tako velika gospodarska
                  družba ne more centralizirano uspešno poslovati in zato bo potrebno speljati
                  določeno decentralizacijo. Verjetno tudi kar precej drugačno od te, ki je danes
                  prisotna v TAM-u.</p>
               <p>To je tisto, kar bo moral sanacijski program zapisati ali pa imeti zapisano. To je
                  tisto, kar bodo morali novi ljudje v TAM-u tudi izpeljati. Rekel bi, da s polno
                  odgovornostjo ministra in tudi ministrstva, ki ga vodim, in Vlade, bomo skušali to
                  doseči. Ampak brez teh pogojev, ki jih nekako poskušamo postaviti z zakonom, tega
                  ne bomo mogli enostavno doseči.</p>
               <p>Povem naj to, da Ministrstvo za gospodarske dejavnosti ni v TAM-u od včeraj ali od
                  predvčerajšnjim. Mi se s TAM-om ukvarjamo že približno leto dni in pol z različno
                  stopnjo intenzivnosti. Dejal bi tako, da tudi kategorijo, v katero uvrščamo TAM po
                  zahtevnosti in po težavah, tudi ta kategorija se menja. Mi nismo imeli vseskozi
                  enake informacije o TAM-u. TAM je bil družbeno podjetje res z 10% državnim
                  deležem, ampak to ne pomeni ne kontrole, ne velikega zanimanja države za podjetje
                  itd., marsikje je država za 10% delničar, ali pa lastnik. TAM smo razumeli
                  podjetje tudi kot relativno samostojno družbeno podjetje, ki posluje v okolju,
                  kakor številna druga podjetja.</p>
               <p>Mi smo podjetje podpirali takrat, kadar je pač vodstvo TAM-a prišlo k nam na
                  ministrstvo in dejalo: Za ta ali oni namen bi bilo dobro, če nas podprete. Mi smo
                  skupaj poskušali sešteti koliko denarja je v zadnjem letu šlo v TAM. To je skoraj
                  600 milijonov denarja, ki je že šlo v TAM in smo ga podpirali, podobno kot
                  številna podjetja, več kot 150 podjetij smo, recimo, v lanskem letu na ta način z
                  različnimi obsegi finančnih sredstev podpirali. In v isto kategorijo smo šteli
                  tudi TAM. Jeseni se je prvič pokazalo lanskega leta, da je tak način podpiranja
                  preprosto kvantitativno, ne samo kvalitativno premali in zato smo prosili za tisto
                  garancijo, če se spomnite, kjer je 6,8 milijonov mark poroštva dobil TAM, zato da
                  je lahko financiral proizvodnjo.</p>
               <p>Na žalost je bil takšen pristop k sanaciji TAM-a prešibak. Preprosto ni zagotovil
                  dovolj velik obseg sredstev in moram zelo jasno povedati to, kar sem javno že
                  nekajkrat povedal, tudi sodelovanje bank, ki so takrat sodelovale pri sanaciji
                  TAM-a ni bilo dovolj korantno dovolj hitro, da bi lahko ta začetni zagon, ki je
                  nastal iz 6,8 milijonov mark, pravzaprav potem pripeljali v neko normalnejšo rast.
                  Tako se je tudi rodila ta situacija, ko dejansko moramo več ali manj na vrat in
                  nos tudi z rigoroznimi ukrepi intervenirati. Tako, da mi s TAM-om na ministrstvu
                  imamo dovolj dobre izkušnje tudi, če ti koraki niso bili do sedaj dovolj veliki,
                  da bi ustvarili ugodno okolje za sanacijo TAM-a, pa so bili pomembni z nekega
                  drugega vidika. Mislim, da danes poznamo v resnici, kaj se dogaja v TAM-u. Ne bom
                  rekel, da smo recimo v 6 mesecu lanskega leta poznali razmere v TAM-u na ta način
                  ali tako podrobno, kakor jih poznamo sedaj. Zato tudi sedaj z mnogo več avtoritete
                  govorimo o TAM-u s strani seveda ministrstva in Vlade, kakor smo bili sposobni
                  recimo pred pol leta.</p>
               <p>Rekel bi, da seveda tudi, če tako razumemo problematiko TAM-a, da se moramo
                  zavedati, da ne Državni zbor, ne Vlada in ne ministrstvo ne more prevzeti vloge
                  manengerja, vlogo direkcije, ki bo pravzaprav razreševala probleme v TAM-u. Mi
                  igramo funkcijo lastnika. Mi igramo funkcijo lastnika v tem smislu, da ustvarimo
                  določeno okolje in da izbiramo tisti manegament, ki bo uresničil naše cilje.
                  Mislim, da je do tod naša meja, do katere mislimo iti. Vse kar gre preko tega,
                  pravzaprav posegamo na področja, kjer mi kot lastnik nimamo funkcije in po mojem
                  tudi nismo dovolj usposobljeni, da bi igrali pozitivno vlogo.</p>
               <p>Ko sem rekel, da ustvarjamo pogoje, bi še enkrat rad opozoril na nekaj, kar sem že
                  v tem Državnem zboru povedal. Denarji, ki jih dajemo v TAM, niso tako veliki,
                  kakor včasih izgleda iz nekaterih razprav, ki sem jih tukaj poslušal. Res je, da
                  gre za dolg na ravni 20 milijard tolarjev TAM. Ampak, ko mi pogledamo, kaj je
                  tisto, kar slovenski davkoplačevalec preko naših odločitev sprejema na svojo grbo
                  in kaj je recimo zapisano v proračunu za leto 1995, boste videli, da so številke
                  seveda bistveno drugačne. V proračunu za leto 1995 ni postavke za TAM. Ni postavke
                  za TAM. Obstaja postavka na ravni slabe milijarde 300 v Ministrstvu za delo,
                  družino in socialne zadeve v okviru tistih sredstev, ki so namenjene za reševanje
                  presežnih delavcev. Druge postavke pa v proračunu za leto 1995 ni. In tudi ni
                  nobenih razlogov, da bi se pojavila takšna postavka do leta 1999, torej šele v
                  1999 letu je možno, da se vzpostavi, če sprejmemo seveda moratorije na izdane
                  kredite, o katerih pravzaprav vseskozi govorimo, in ki jih imamo zapisane v
                  zakonu.</p>
               <p>Rekel bi še nekaj. Veste, tudi če bi vzeli najbolj črno varianto, takšno
                  primerjavo sem že delal, pa jo bom še enkrat naredil, pa naj mi moji kolegi
                  ministri, ki so odgovorni za druga področja oprostijo, nočem kritizirati njih,
                  ampak hočem samo red velikosti problema izpostaviti. Najbolj črna varianta pravi,
                  da stane državo TAM 13 milijard. To je čisto nerealna varianta, ni nikjer napisana
                  v zakonu, ampak nekajkrat sem jo tukaj slišal. Letošnje leto samo za sanacijo
                  Slovenskih železnic dajemo 20 milijard tolarjev. Lepo vas prosim, naredite takšne
                  primerjave. Poglejte še enkrat proračun, boste videli številke v tem proračunu in
                  se potem odločajte o teh rečeh, da ne boste iz preprosto napačnega prepričanja,da
                  zmečemo ogromne denarje v ta TAM, sedaj glasovali proti takemu zakonu, ker to ni
                  res. Če bi bilo to res, potem je vprašanje, če bi Vlada sploh prišla s takim
                  zakonom do parlamenta.</p>
               <p>Jaz bi dejal, tukaj je bilo nekaj razprav, kako druga podjetja nič ne dobijo. Jaz
                  vas vljudno vabim, da pridete k meni na ministrstvo, popijete kavo in moji
                  sodelavci vam bodo pokazali, kaj so katera slovenska podjetja dobila. Obstajajo
                  tudi gradiva, ki so bila predložena Državnemu zboru. Unior je bil imenovan. Jaz
                  sem tudi Koničan, pa Štajerec, da se razumemo. Stvar je v tem, da lahko o Uniorju
                  tako rekoč govorim. Unior je ravno tako imel podporo s strani Ministrstva za
                  gospodarske dejavnosti. Finančno podporo, dobil je subvencionirane obrestne mere.
                  Lepo vas prosim, malokatero slovensko dobro podjetje je, ki ni sodelovalo na tem
                  žiro računu mojega ministrstva. Tako, da ne govoriti, da nekateri nič ne dobijo.
                  Prav nasprotno. Tudi najboljša slovenska podjetja, ko so prišla na nove trge, ko
                  so iskali nove trge in so težko prišla do novih plasmajev, ko so šli v
                  financiranje novih obratnih sredstev ali v investicije, so dobivala finančno
                  podporo. Včasih iz mojega ministrstva, včasih iz ministrstva za znanost, včasih iz
                  slovenske izvozne družbe itd. Ni res, da dobiva samo TAM pa še nekaj podjetij.
                  Enostavno to ni res. In jaz bi rekel, ni normalno, da se država ne bi obračala
                  proti tem podjetjem tudi s takimi oblikami podpore. V razmerah, kakršne so danes v
                  Sloveniji, ko makroekonomska politika čestokrat ne da ustreznih rezultatov ali pa
                  je precej, kot jaz pravim, ujeta v past, so prav take oblike podpore zelo pomembne
                  in jih tudi druge države po svetu delajo. In to z bistveno večjimi sredstvi
                  včasih, kot pa, jih delamo mi. Tako, da ne smemo misliti, da je sedaj TAM nekaj,
                  kar je izrednega. TAM je samo po kvantiteti, ker je tukaj 4.200 ljudi na enem
                  mestu nekaj drugega, kot pa če govorimo o podjetju, kjer je zaposlenih samo 300
                  ljudi. To razliko je treba spoštovati. Včasih je treba tako veliko podjetje
                  tretirati nekoliko drugače, kot pa druga podjetja.</p>
               <p>Ampak naš zakon je bil ravno zaradi tega vložen, ker smo rekli, izkoristimo tiste
                  možnosti, ki jih ponujamo tudi drugim podjetjem. Zakon o restrukturiranju dolga,
                  ki smo ga nedavno tega popravili, ta zakon je v bistvu veljaven za vsa slovenska
                  podjetja. Je zelo pomemben del sestavina zakona o TAM-u. Zakon o merilih in
                  pogojih za poroštva, ki ga imate v proceduri, mislim, da še ni bil sprejet. Ta
                  zakon recimo je zakon, ki velja, ki je tako rekoč napisan od 8. člena zakona o
                  TAM-u naprej. Pomeni, ne ponujamo te stvari samo TAM-u. Pri TAM-u so samo številke
                  nekoliko večje, obveznosti in metode, kako se ga lotevamo nekoliko drugačne in
                  specifične in ga zato izoblikujemo v posebnem zakonu. Včasih se nam bolj mudi, kot
                  pa kaka druga zadeva. Na žalost, jaz bi rekel, da to celo ni najboljši
                  argument.</p>
               <p>Drugače je pa to sistem, kakršnega danes nudimo iz paketa ukrepov za sanacijo
                  slovenskega gospodarstva. In kot sem že rekel, dvakrat smo o tem paketu
                  razpravljali, tako da ne moremo reči, da ga ne poznamo in da ne vemo, katere
                  ukrepe hoče država pravzaprav ponuditi.</p>
               <p>Rad bi rekel še nekaj. Rad bi rekel to, da ste veliko govorili o stečaju. Tudi to
                  sem jaz že zadnjič - gospod Kopač je tukajle govoril o stečaju. Mislim, da neresno
                  obravnavate stečaj. Verjamem, da je na strani Vlade in midva s kolegom Gasparijem
                  sva se na to temo že nekajkrat pogovarjala. V resnici je zakon o stečaju, o
                  prisilni poravnavi in likvidaciji potreben revizije. Nekateri deli, od katerih smo
                  zelo veliko pričakovali, da bodo lažje omogočili sanacijo, ne dajo rezultatov,
                  kakršne bi morali dajati. Ampak trenutno imamo ta zakon na voljo. Jaz bi rekel, da
                  v teh razmerah kontroliran stečaj, beseda kontroliran ni nikjer, v nobenem zakonu
                  napisana. Ni mogoč. Tukaj sem prej poslušal poslance, Brest, primer je bil Brest,
                  ni slabo voden stečaj. Ampak rezultati so povsem slabi. Imam številne, jaz bi
                  lahko naštel nekaj podjetij, pa da ne bom javnosti govoril o podjetjih, ker včasih
                  to ni primerno, marsikje je s tečajem zelo težko reševati problem. Zelo težko. Je
                  res to, ni več v kompetenci ne Vlade, ne tistih ljudi, ki se ukvarjamo vsak dan z
                  gospodarstvom, ampak stečajnega upravitelja in stečajnega sveta. In je zelo težko
                  kontrolirati, kaj se v stečaju dogaja. Videm Krško lahko, tukaj je nekaj
                  poslancev, ki so podpirali, poglejte kot primer, pa boste videli, v kakšni nerodni
                  situaciji smo danes, tudi če stečaj omogoča leto ali dve relativno ugodnega
                  poslovanja. Pojdite Bernardin pogledati, natančno ga poglejte, pa boste videli.
                  Kaj boste na koncu ugotovili? Da je iz tečaja zlesti v normalno stanje ravno tako
                  težko. Jaz mislim, da če se le da, je treba speljati sanacijo na ta način, da se
                  ne uporabi stečaj.</p>
               <p>Če na koncu rečem, verjetno bi še marsikaj lahko povedal in komentiral iz teh
                  razprav, bi rekel, da bi vas vseeno pozval, da seveda zaupate po eni strani tistim
                  ljudem, ki so zaposleni v TAM-u, da zaupate tistemu menedžmentu, ki bo izbran.
                  Nekaj ga bo gotovo tudi ostalo, nekaj bo novega, ki bo vodil jutrišnji TAM. Rekel
                  bi, da zlasti zaupajte tudi nam, Vladi, ki smo pravzaprav vso stvar pripravili in
                  ponudili to Državnemu zboru v obravnavo. Če bi imeli boljšo rešitev, če bi znali
                  poiskati boljšo rešitev, rešitev, ki stane manj slovenske davkoplačevalce, bi jo
                  zagotovo ponudili. Nobenega skritega interesa ni zadaj, gre preprosto za strokovno
                  presojo o tem, kaj je v tem trenutku možno narediti in kaj je z vidika
                  davkoplačevalcev najbolj ugodno narediti.</p>
               <p>Mi se zavedamo problema, da pri TAM-u ni mogoče pridobiti lastništva države. Šele
                  če bi se ta poroštva, ker ne gre za kapital, ki se vlaga kar tako, vnovčevala,
                  šele tedaj bi v bistvu lahko nastajal delež države. Zato smo mi tudi dali
                  amandmaje oziroma skupaj z Odborom za gospodarstvo smo oblikovali amandmaje na 14.
                  člen, ki govorijo o tem, da v upravnih odborih morajo sedeti predstavniki Vlade in
                  da imajo veto na odločilne odločitve v sanaciji TAM-a.</p>
               <p>Na koncu bi rekel še to, če mi dovolite. Nekateri so menili, da se je Vlada na nek
                  način učila ob tem, ker smo ob osnovnem zakonu, v osnovnem tekstu dali veliko
                  amandmajev in marsikateri amandma smo prediskutirali in smo ga na novo napisali.
                  Razumem sodelovanje med Vlado, tudi med resornimi ministri in parlamentom ravno na
                  ta način. Konec koncev ne vem zakaj je razprava tukaj, zakaj jaz sedim skozi tukaj
                  in poslušam vaše razprave, če se ne bi iz tega tudi kaj, da tako rečem, naučil in
                  seveda tudi kakšen vaš argument poslušal, če me ne bi kakšen vaš argument
                  prepričal, da spremenim tekst zakona, ki sem ga ponujal v proceduro in to smo tudi
                  naredili. Zato imamo precej amandmajev in mislim, da smo s tem skupaj prišli do
                  boljšega zakona in boljših rešitev za TAM. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani, repliciram ministru. Gre za tole. Vaš odgovor je bil, bom rekel, lahko
                  tudi popoln, toda ostal je v krogu, ki ga določa zakon na čisto instrumentalni,
                  ekonomski ravni. Tukaj ste strokovnjak in očitno z vso vehemenco svojo rešitev
                  zagovarjate. V redu. A sprašujem vas, zakaj ne rečete nič na to, kar sem vsaj že
                  dvakrat pri tem problemu poskušal vprašati, toda odgovora še nisem dobil. Zakaj
                  niste v zakonu jasno napisali: Država bo pomagala TAM-u za te in te namene, kajti
                  to je v interesu Republike Slovenije. Republika</p>
               <p>Slovenija mora v takih primerih ugotoviti, da imamo tam neko proizvodnjo, imamo
                  tam toliko zaposlenih, a to rabimo. Ugotovimo, da rabimo. Ugotovimo, da je to
                  najcenejše, kar lahko je, potem je odgovor enostaven. Če ugotovimo, da je to zelo
                  drago, kar rabimo, da bi verjetno, če bi kje drugje kupili, bilo ceneje, je
                  odgovor veliko težji. In razumem, da vsaj polovica tega, kar je zdaj TAM, država
                  ne rabi, ker se je odločila, da bo pol manj ljudi rabila in da tudi tega, kar ni
                  ekonomsko zanimivo, kar nima perspektive, kar nima nobenih možnosti, pač ne bo
                  več. Zato ves čas sprašujem, niste dali zraven, če že v zakon to ne gre. Jasno, da
                  ne gre v zakon sanacijski program. Toda v obrazložitvi bi moralo biti jasno
                  zapisano. Zgolj v enem odstavku je nakazano, na strani 10, da naj bi v teku prve
                  polovice leta 1995 se dokončno razčistilo skupaj z domačimi strokovnjaki in
                  potencialnimi domačimi in tujimi strateškimi partnerji dolgoročno proizvodnjo in
                  poslovno perspektivo in usmeritev TAM-a, še posebej glede finalne proizvodnje
                  gospodarskih vozil in avtobusov in s tem je konec konkretnosti. Lahko bi tukaj
                  bili nekoliko bolj radodarni in poslancem povedali, kaj je tisto, kar naj bi TAM
                  za državo še predstavljal. Ostalo pa naj bo prepuščeno interesom managementa,
                  interesom zaposlenih in naj razvijajo po najboljših močeh, kot morejo, kajti tak
                  pristop bi tudi vas kot ministra dal v popolnoma drugačno vlogo. Vi ste zdaj
                  stalno na skušnjavi, stalno ste pod pritiskom, vsak dan imate na vratih toliko in
                  toliko direktorjev in drugih vodilnih delavcev podjetij, ki vas prosijo to in to,
                  ki zahtevajo to in to itn. V kolikor bi vi kot predstavnik države, tisti, ki ima
                  nalogo predlagati in voditi postopke, predlagali: država je na podlagi strokovnih
                  analiz ugotovila, da to in to potrebuje, da je to ceneje delati doma, da je tudi
                  strateško pametno, da imamo to doma zaradi takih in takih namenov, naredite
                  program in potem je jasno; imate okvir in vsi tisti prilivi oziroma odlivi v
                  podjetja, ki ste jih prej omenjali, gredo po tem programu. In niste vi nikoli pred
                  to skušnjavo, da se boste nekomu zamerili, nekomu dali preveč, da bi vas nekdo
                  izsiljeval itn. Sprašujem, zakaj ne uporabite tega tako enostavnega principa? Jaz
                  to razumem kot en pošten odnos države do svobodnega podjetništva. Vi pozabljate,
                  da nismo več v družbi, kjer je bilo vse naše. Tudi če je zdaj to naše, kar bo
                  država prevzela, že jutri, ko bo enkrat začelo poslovati normalno, ne bo več naše,
                  bo pač od nekoga, ki bo to razvijal, ki bo tam ustvarjal dobiček. Zato je prav,
                  menim, da bi že na primeru tega zakona postopali na takšen način in da bi jasno
                  pisalo: v TAM-u bomo ohranili te in te programe in samo to bi pisalo v zakonu.
                  Ostalo je pa jasno stvar sanacijskega programa, ki nastane tam, kjer vemo, da ima
                  za nastati.In moja dilema je v tem.</p>
               <p>O številkah, jasno, da jih je potrebno tako ali drugače poravnati. Razumem, da je
                  država poiskala tisto varianto, ki je zanjo najcenejša, da je naložila bankam, da
                  tudi svoj del greha nesejo itn. in mislim, da to ni glavni problem, kajti veliko
                  več, kot je bilo danes že večkrat omenjeno, veliko večjih obremenitev za proračun
                  smo že sprejeli. Tako da verjetno zaradi tega zakon nikoli ne bi padel. Narobe je
                  to, ker se ve, da so bile marsikatere stvari, ki niso bile v redu in da se še ne
                  ve, ali se lahko take stvari spet ponovijo. To je ta bojazen, ki nas poslance
                  stalno muči, ko moramo pritisniti na to znamenito sivo tipko. Zato vas še enkrat
                  prosim in vam predlagam, da toliko spremenite predlog oziroma, da ga dopolnite, da
                  bo jasno in že iz zakona razvidno, kakšen je interes države v tem podjetju. Nič
                  več kot to.</p>
               <p>Za naprej vam pa predlagam, da tisti gospodarski program, ki ste ga takrat
                  pripravili in nekje kroži po proceduri, pa nikamor ne pride, ker v resnici ni
                  konkreten, da naredite en tak konkreten program, kjer bo jasno, lahko mu rečemo
                  tudi nacionalni program, kakorkoli, tako in tako ga bomo potrebovali, ko bo treba
                  deliti kupnino in podobne zadeve, da ga enostavno, naredite v doglednem času in z
                  njim pridete v parlament, da bodo enkrat končno ti odnosi v tej državi dovolj
                  javni in s tem dovolj pošteni. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Po nastopu gospoda ministra bi lahko izgledalo, kot da imam jaz samo destruktivni
                  odnos do zadeve. Nisem nameraval govoriti o tem, kar bom povedal, ampak sedaj sem
                  se odločil, pa bom vseeno povedal. Torej, nisem za stečaj TAM-a. Predlagal sem in
                  sem pisal, da predlagam - seveda imam svoje pojmovanje - TAM podržaviti, vojaška
                  industrija. Slovenska država mora imeti nekaj vojne industrije. Tisto, kar so
                  sedaj delavnice, je premalo, čeprav smo majhna država in majhen narod, imamo lahko
                  svojo malo vojno industrijo. In če TAM sedaj izdeluje recimo 400 avtobusov, lahko
                  tudi na leto naredi 200 oklopnih vozil, pa bo prvih 600 oklopnih vozil za namene
                  slovenske vojske, ostalo pa, tačas se bo tehnično izpililo, bo lahko izvoz. Vsak
                  se smeje, vendar mislim, da če<gap n="..."/> Potem pa država ne more imeti takšne industrije,
                  ki bi bila lahko, tudi če je izguba, recimo, da je izguba 5 milijard na leto, sem
                  zadovoljen, ampak bo izguba končala v oklopnih vozilih. Ne bo izguba končala,
                  sedaj bo lahko denar zopet končal kot izguba na avtobusih. Ta izguba bo končala v
                  rokah tujcev, kamor bomo prodali, niti ne naših. Tako, to sem povedal na kratko in
                  enostavno in sem tudi pisal Vladi, da kdo ne bo mislil in zato sem povedal, da
                  boste vedeli, da imam konstruktiven odnos. Če pa v Sloveniji tisti, ki so na
                  oblasti, nimajo te fantazije, na žalost nimajo te fantazije, da bi iz te države
                  naredili tudi<gap n="..."/> Mala Švica ima močno vojno industrijo, ne da bi imela Slovenija
                  močno, ampak, da bi nekaj imela. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod minister! Z nekaterimi amandmaji, ki so predlagani od Odbora za
                  gospodarstvo se bo zakon sigurno spremenil. Vendar bi, če boste odgovarjali
                  gospodu Preglju, posebej pa ni potrebno, ali pa, če želite, prosim. Rad bi vedel,
                  ker bom po enem izmed amandmajem, ki pa upam, da bo sprejet, in to je ta, da bo
                  član pravnega odbora in pa en član nazornega odbora iz Vlade s pravico veta, me
                  zanima, ali bo ministrstvo nadaljevalo delo s podjetji, s posredniki, ki so
                  omenjeni v revizijskem poročilu in na kakšen način boste to preprečili. Tisto, kar
                  poslanci lahko naredimo in kar moramo narediti, bom poskušal sam predlagati v naši
                  Komisiji za lastninjenje in nadzor lastninskega preoblikovanja, da to poročilo še
                  enkrat podrobno predelamo. Upamo, da bo sprejeto. Zanima me, kako boste vi kot
                  podpredsednik Vlade in sedaj, če bodo ta dopolnila sprejeta, odgovoren direktno za
                  sanacijo TAM-a, Vlada in pa njen gospodarski minister preko svojih članov
                  upravnega odbora in preko članov nadzornega odbora s pravico veta uredili te
                  stvari in kako nameravate to urediti, ker v tem boste morali po vsej verjetnosti
                  menjati tudi management, ki je sodeloval s temi podjetji, s temi bankami, s temi
                  finančnimi institucijami in vsemi temi, ki se v revizijskem poročilu
                  pojavljajo.</p>
               <p>Mislim, da ob današnjem sprejemu, preden sprejmemo ta zakon, in upam, da ga bomo,
                  s temi dopolnili seveda, sprejeli, moramo poslanci tega Državnega zbora tudi to
                  vedeti, da bi še eno preiskovalno komisijo ustanavljalo, to nima nobenega smisla.
                  Imamo druge možnosti, vendar vaše zagotovilo, da boste poskušali</p>
               <p>te stvari urejati, pa vendarle ne bo dobro slišati v tem Državnem zboru. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Gospod Kopše! Stvari, na katere ste vi opozorili, smo, mislim v javnosti, med
                  prvimi pravzaprav opazili prav na Ministrstvu za gospodarske dejavnosti. To sem
                  sedaj povedal naroden stavek, ampak upam, da sem dovolj jasno povedal za tiste, ki
                  so hoteli razumeti. Po mojih informacijah, ki jih imam, je upravni odbor, ki je do
                  sedaj vodil, in ki še vedno vodi TAM, v bistvu že preko finančne prokure poskušal
                  preprečiti vse take poteze, ki seveda gredo na škodo teh odnosov, o katerih ste vi
                  govorili. V bodoče je pa potrebno narediti natančno to, kar ste vi rekli. To
                  pomeni, seveda treba je prekiniti poslovne vezi, tiste, ki so seveda bile
                  škodljive narave za poslovanje TAM-a in seveda tudi ljudi, ki so sodelovali pri
                  teh poslih; ti ljudje ne morejo sodelovati več naprej, to je popolnoma jasno.</p>
               <p>Rad bi še gospodu Preglju povedal, govoril je o tem, da ni imel dovolj informacij
                  o TAM-u. Zavedali smo se, da obrazložitev, ki je priložena k zakonu, je tista
                  formalna obrazložitev, iz katere še marsikaj ne sledi in mi smo predložili Odboru
                  za gospodarstvo dokument, ki ga imam tukaj v rokah. Vem, da so ga številni
                  poslanci in poslanke videli. V tem dokumentu mislim, da kolikor je možno v tem
                  trenutku govoriti, so zapisani vsi odgovori na vprašanja, tudi kako naprej, ne
                  samo, kaj je bilo do sedaj, pač pa tudi za naprej. In jaz sem prepričan torej, da
                  se sama obrazložitev, ki je priložena k zakonu, skupaj s tem dokumentom dovolj
                  dopolnjuje, tako da ste lahko imeli, poslanke in poslanci, dovolj informacij za
                  odločanje in jih imate seveda še vedno.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-30-1995-03-28.stage52">(Nihče.)</stage> Splošno razpravo
                  zaključujem in prehajamo na drugi del, to je na obravnavo posameznih členov,
                  amandmajev in obravnavo naslova zakona.</p>
               <p>V obravnavo dajem 1. člen oziroma še to prej, pregled amandmajev k predlogu zakona
                  imate na klopi, datum 28.3.1995. To je današnji datum, samo še ura manjka. Pregled
                  amandmajev, prosim, če si ga vsi vzamete. V obravnavo dajem 1. člen in amandmaje k
                  1. členu.</p>
               <p>Amandma pod točko 1, predlagatelj Odbor za gospodarstvo, Vlada amandmaju ne
                  nasprotuje.</p>
               <p>Amandma pod točko 2, predlagatelj Vlada, Odbor za gospodarstvo amandma podpira.
                  Želi kdo besedo? <stage xml:id="Redna-30-1995-03-28.stage53">(Nihče.)</stage></p>
               <p>Prehajamo na glasovanje. Na glasovanje dajem amandma pod točko 1. Ugotovimo
                  sklepčnost! <stage xml:id="Redna-30-1995-03-28.stage54">(55 prisotnih.)</stage></p>
               <p>Kdo je za? <stage xml:id="Redna-30-1995-03-28.stage55">(52 poslancev.)</stage> Je kdo proti?
                  <stage xml:id="Redna-30-1995-03-28.stage56">(Nihče.)</stage></p>
               <p>Ugotavljam, da je amandma pod točko ena k 1. členu sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage xml:id="Redna-30-1995-03-28.stage57">(58
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage58">(53 poslancev.)</stage> Je kdo proti?
                  <stage xml:id="Redna-30-1995-03-28.stage59">(Nihče.)</stage></p>
               <p>Ugotavljam, da je amandma pod točko 2 sprejet. S tem je 1. člen tudi v celoti
                  spremenjen.</p>
               <p>V obravnavo dajem 2. člen in amandma oziroma amandmaje k 2. členu. Prvi amandma
                  predlaga Vlada, Odbor za gospodarstvo amandma podpira. Drugi amandma, predlagatelj
                  skupina poslancev, prvopodpisani je Jože Jagodnik. Odbor za gospodarstvo je
                  opozoril predlagatelje na napako. Tretji amandma, predlagatelj skupina poslancev,
                  prvopodpisani Jože Jagodnik, Odbor za gospodarstvo podpira, Vlada amandmaju
                  nasprotuje.</p>
               <p>Še opomba, ki je pri prvem amandmaju, to je amandma, ki ga predlaga Vlada in ga
                  odbor podpira. V kolikor bo ta amandma sprejet, ne bo potrebno glasovati o
                  amandmajih pod točko 2 in 3 k 2. členu. Ali želi kdo razpravljati?
                     <stage xml:id="Redna-30-1995-03-28.stage60">(Nihče.)</stage> Prehajamo na glasovanje. Na glasovanje dajem amandma
                  pod točko 1 k 2. členu. Ugotovimo sklepčnost! <stage xml:id="Redna-30-1995-03-28.stage61">(59 prisotnih.)</stage></p>
               <p>Kdo je za? <stage xml:id="Redna-30-1995-03-28.stage62">(50 poslancev.)</stage> Je kdo proti? <stage xml:id="Redna-30-1995-03-28.stage63">(2
                     poslanca.)</stage></p>
               <p>Ugotavljam, da je amandma pod točko 1 sprejet.</p>
               <p>S tem je člen v celoti spremenjen in o amandmajih pod točko 2 in 3 ni potrebno
                  glasovati.</p>
               <p>V obravnavo dajem 3. člen in amandmaje k 3. členu. Pod točko 1 imamo amandma na
                  amandma odbora, ki je pod točko 6. Predlagatelj je Odbor za gospodarstvo z opombo,
                  če bo ta amandma sprejet, ni potrebno glasovati o nadaljnjih amandmajih. Amandma
                  pod točko 2 - predlagatelj je Jože Jagodnik; amandma pod točko 3 - predlagatelj je
                  skupina poslancev s prvopodpisanim Jožetom Jagodnikom, Odbor za gospodarstvo je ta
                  amandma povzel v svojem amandmaju in v primeru, da je ta amandma sprejet, potem ni
                  potrebno glasovati o amandmaju na amandma Vlade, ki je pod točko 4. Pod točko 4 -
                  predlagatelj je Vlada. Odbor tudi ta amandma povzema in pod točko 5 je odbor
                  umaknil amandma. Ali želi kdo besedo? Ker ni razpravljavcev, prehajamo na
                  glasovanje. Na glasovanje dajem amandma pod točko 1 k 3. členu. Ugotovimo
                  sklepčnost! <stage xml:id="Redna-30-1995-03-28.stage64">(63 prisotnih.)</stage></p>
               <p>Kdo je za? <stage xml:id="Redna-30-1995-03-28.stage65">(53 poslancev)</stage>. Je kdo proti? <stage xml:id="Redna-30-1995-03-28.stage66">(2
                     poslanca.)</stage></p>
               <p>Ugotavljam, da je amandma sprejet.</p>
               <p>S tem ni potrebno glasovati o nadaljnjih amandmajih in tudi 3. člen je v celoti
                  spremenjen. V obravnavo dajem 4. člen in amandmaje k 4. členu. Prvi amandma
                  predlaga Odbor za gospodarstvo. Če bo ta amandma sprejet, piše v opombi,
                  glasovanje o starih amandmajih ne bo potrebno. Drugi amandma, ki je amandma na
                  amandma Vlade, predlaga Jože Jagodnik. Odbor za gospodarstvo ta amandma povzema v
                  svojem amandmaju. Tretji amandma - predlagatelj je Vlada. Odbor za gospodarstvo
                  podpira, razen druge alinee, ki jo povzema v svojem amandmaju. Četrti amandma -
                  amandma na amandma skupine poslancev. Predlagatelj je Odbor za gospodarstvo. Vlada
                  ne nasprotuje. Peti amandma je amandma na amandma. Predlagatelj je Ivo Verzolak,
                  poslanska skupina SND, odbor za gospodarstvo amandmaja ne podpira. Šesti amandma,
                  ki je tudi amandma na amandma, predlagatelj je Jože Jagodnik, Odbor za
                  gospodarstvo amandma podpira in povzema v svojem amandmaju. Sedmi amandma je
                  amandma skupine poslancev, prvopodpisani je Jože Jagodnik, Odbor za gospodarstvo
                  vsebinsko podpira in vlaga najbrž svoj amandma. A, to, integralni tekst amandmaja.
                  Vlada ne nasprotuje, razen druge alinee prvega odstavka tega člena in drugega
                  odstavka tega člena in daje amandma na amandma. Želi kdo o 4. členu in o
                  amandmajih na 4. člen razpravljati? <stage xml:id="Redna-30-1995-03-28.stage67">(Nihče.)</stage> Prehajamo na
                  glasovanje. Na glasovanje dajem amandma pod točko 1 k 4. členu. Ugotovimo
                  sklepčnost! <stage xml:id="Redna-30-1995-03-28.stage68">(62 prisotnih.)</stage></p>
               <p>Kdo je za? <stage xml:id="Redna-30-1995-03-28.stage69">(51 poslancev.)</stage> Je kdo proti?
                  <stage xml:id="Redna-30-1995-03-28.stage70">(Nihče.)</stage></p>
               <p>Ugotavljam, da je amandma sprejet.</p>
               <p>S tem glasovanje o ostalih amandmajih ni potrebno in tudi člen smo v celoti
                  spremenili.</p>
               <p>V obravnavo dajem 5. člen in amandmaje k 5. členu. Amandma pod točko 1 predlaga
                  Vlada. Odbor za gospodarstvo amandma podpira. Če bo ta amandma sprejet, ne bo
                  potrebno glasovati o amandmajih pod točko 2 in 3. Amandma pod točko 2 je amandma
                  na amandma skupine poslancev, predlagatelji so poslanci, prvo podpisani je Jože
                  Jagodnik. Odbor za gospodarstvo je opozoril samo na napako. Amandma pod točko 3.
                  Predlagatelj je skupina poslancev, prvopodpisani je Jože Jagodnik, Odbor za
                  gospodarstvo podpira, Vlada ne nasprotuje, a daje svoj amandma, ki je preciznejši.
                  To je amandma pod točko 1. Želi kdo o amandmaju in členu razpravljati?
                     <stage xml:id="Redna-30-1995-03-28.stage71">(Nihče.)</stage> Prehajamo na glasovanje. Na glasovanje dajem amandma
                  pod točko 1 k 5. členu. Ugotovimo sklepčnost! <stage xml:id="Redna-30-1995-03-28.stage72">(63 prisotnih.)</stage></p>
               <p>Kdo je za? <stage xml:id="Redna-30-1995-03-28.stage73">(50 poslancev.)</stage> Je kdo proti? <stage xml:id="Redna-30-1995-03-28.stage74">(1
                     poslanec.)</stage></p>
               <p>Ugotavljam, da je amandma pod točko 1 sprejet.</p>
               <p>S tem ni potrebno glasovati o amandmajih pod točko 2 in 3. Dajem na glasovanje 5.
                  člen. Ugotovimo sklepčnost! <stage xml:id="Redna-30-1995-03-28.stage75">(63 prisotnih.)</stage></p>
               <p>Kdo je za? <stage xml:id="Redna-30-1995-03-28.stage76">(38 poslancev.)</stage> Je kdo proti?
                  <stage xml:id="Redna-30-1995-03-28.stage77">(Nihče.)</stage></p>
               <p>Ugotavljam, da je 5. člen sprejet.</p>
               <p>V obravnavo dajem 6. člen in amandmaje k 6. členu. Amandma pod točko 1,
                  predlagatelj Ivan Verzolak, poslanska skupina SND, Odbor za gospodarstvo amandmaja
                  ne podpira. Če je sprejet ta amandma, potem glasovanje pod točko 2 ni
                  potrebno.</p>
               <p>Amandma pod točko 2, predlagatelj Ivan Sisinger, Odbor za gospodarstvo amandmaja
                  ne podpira.</p>
               <p>Amandma pod točko 3, predlagatelj skupina poslancev, prvopodpisani Tone Peršak,
                  Odbor za gospodarstvo amandmaja ne podpira. Želi kdo razpravljati o tem členu in o
                  amandmajih? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci, jaz sem dvakrat utemeljeval, zakaj sem dal ta
                  amandma. Amandma pravi, da naj bi država, če že prevzema jamstva, prevzela jamstvo
                  tudi za poplačilo terjatev kooperantov, se pravi upnikom, podjetjem, obrtnikom
                  itn., ne samo bankam in drugim upnikom in kupcem. Gospod minister me je obakrat
                  poizkušal potolažiti, češ, saj bo tovarna tako pametna, ko bo dobila določena
                  sredstva, bo najprej šla poplačevati upnike, pa kooperante, ker sicer bo pretrgala
                  to verigo, od katere je sama odvisna. Jaz upam, da bo seveda res tako pametna.
                  Zakaj pa vztrajam pri amandmaju, vztrajam pa iz dveh razlogov. Prvič, v mnogih
                  primerih, in to kaže številka, kolikšne so terjatve kooperantov oziroma
                  dobaviteljev, ta številka je pa 3 milijarde in pol in ta številka je seveda za
                  slovenske razmere zelo velika, kaže, da so bili verjetno ravno ti na nek način
                  najzvestejši kreditorji TAM-a. Seveda so imeli pri tem tudi interes in upanje, da
                  bodo nekoč prišli do tega, da se jim bo to začelo vračati. Dejstvo pa je, da če je
                  nekaj teh, naj bo nekaj 100 ali 1000, ali kolikor jih pač je, malih obrtnikov,
                  malih podjetnikov, ki jim je TAM dolžan 3 milijarde in pol, pomeni, da so to
                  relativno visoki zneski za te ljudi, za te obratovalnice, za male podjetnike in da
                  je seveda prihodnost mnogih odvisna od tega, ali bodo kdaj to realizirali, ali ne.
                  To je prvo. In na neki način gre tukaj tudi za njihovo zvestobo. To je prvi
                  problem.</p>
               <p>Drugi problem je pa naslednji. V preteklosti se je že dogajalo, da je TAM
                  praktično izdelal avtobuse in avtobuse menda namerava še naprej delati recimo,
                  ampak sta ena, dve manjši komponenti manjkali in tisti avtobusi so stali na
                  dvoriščih, se niso mogli izročiti, TAM ni mogel realizirati svoje proizvodnje, da
                  tako rečem in seveda se je problem kopičil naprej in se povečeval. Če seveda
                  predpostavljam, mnogi izmed teh ljudi ne bodo v kratkem času izplačani, če ne bodo
                  imeli tudi kakšnega velikega upanja na to, da bodo v kratkem izplačani, se bo
                  lahko ista zgodba z, bom rekel 90%, 95%, izgotovljenimi izdelki nadaljuje. Mislim,
                  da se seveda marsikomu tukaj notri zdi v slogu starih časov, da to ni bistveno, da
                  bomo za privatnike že nadomestili, konec koncev je to en človek, dva človeka v
                  mnogih primerih. To se da hitro nadomestiti, ampak ti ljudje, kot rečeno, vsi
                  skupaj pomenijo 2000 do 3000 ljudi in tudi s temi se bo Vlada nekega dne srečala.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa gospod podpredsednik, drage gospe, spoštovani gospodje! Glede na to, da
                  se je čas prepričevanja ministra in matičnega dela telesa iztekel, bi predvsem o
                  istem amandmaju spregovoril vam, kajti tudi naša mnenja o tem so bila očitno
                  različna. Mislim, da ta zakon pomeni zelo jasno politično dejanje države. Država
                  ne dela ekonomskih potez. Zakoni so politična poteza. Država se je torej odločila,
                  da posega v TAM. Ta Državni zbor, ta zakonodajalec se je odločil, da bo posegal v
                  TAM, če bomo seveda zakon na koncu sprejeli. In za politično odločitvijo verjetno
                  mora stati neka volja in drža, ki je skladna s tistim pojmovanjem ekonomske
                  politike, kakršna pač v tem Državnem zboru prevladuje. Rad bi, da v tem Državnem
                  zboru prevlada tako pojmovanje poseganja države v ekonomijo, ki ne bo v škodo
                  malim in srednjim podjetjem, ki ne bo videlo samo socialistične gigante. Odločamo
                  se za sanacijo, kar je prav tako gledano skozi zakon politična poteza in ne
                  ekonomska in ta sanacija nam, če imamo kaj od nje na papirju, tudi program, ki
                  nam, kakorkoli je debel na papirju, ponuja nek sodoben poslovni sistem takega
                  brez, kot tudi sam minister priznava brez kooperacije z malimi in srednjimi
                  podjetji ni. Toda, kdo bo šel v tak rizik sodelovanja s podjetjem, ki ga je vzela
                  v roke država tako ali drugače, če ta država ne želi jamčiti za kooperante. To
                  pomeni, da tudi tiste nove, kajti teh ne bo več dobila, če ne bo jamčila za njih,
                  ti gredo v stečaj, te nove seveda noben norec ne bo mogel privleči sodelovanje s
                  takim podjetjem, še zlasti ne v sodelovanje s podjetjem, kjer ima roko zraven
                  država, ki ima tako pojmovanje gospodarstva, da morajo mala in srednja podjetja
                  propasti. TAM dobi podporo države, ker je slabo posloval. Ti, ki si se pa zakopal
                  v sodelovanje s TAM-om, si se pa pač napačno odločil, zakaj si pa sodeloval s
                  TAM-om, kdo te je pa v to silil, in boš sam nosil posledice, kajti TAM ti ne bo
                  plačal dolgov. Več dolgov narediš, več ti pokrijejo, to je stara logika
                  socialističnega gospodarstva. V sferi srednjih in malih podjetij, če želimo, da
                  preživijo in da delujejo, velja druga morala. Delaš po pogodbi, si plačan po
                  pogodbi. Če te morale ta Državni zbor ne bo podprl pri tem zakonu, pač te morale v
                  ekonomski politiki ne bo. Edini, ki poslujejo pozitivno v celem tem sistemu, edini
                  so ti kooperanti in njih bomo postavili na kant. Edina dobra in zdrava podjetja,
                  ki jih imamo danes v razpravi, ki imamo v razpravi že cel teden. Edina.</p>
               <p>Prosil bi, da ta amandma podpremo. Gre za celo serijo malih in srednjih podjetij,
                  ki so posejana po vsej Sloveniji in gotovo se bo našel kakšen kraj, manjši od
                  Maribora, za katerega pa bo delovanje nekega takega podjetja, ki ga bomo sedajle
                  sunili pod vodo, prav tako pomembno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ja, gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala za besedo. Skoraj ne morem verjeti, da sem to slišal iz ust dr. Krefta, kar
                  sem prej poslušal. Povedal bom pa, da pri tej stvari zares nekajkrat nisem vedel
                  pravzaprav, kdo igra in kdo pleše. Še enkrat bom povedal, zakaj sam takšnega
                  amandmaja ne morem podpreti. Zaradi tega, ker bo TAM s tem zakonom dobil neka
                  zagotovila države, najel bo kredite in po čisto normalnih sodnihpoteh se bodo
                  poplačali vsi, ki imajo do TAM-a kakršne koli terjatve. Do sedaj se to ni dalo.
                  TAM, bom rekel, je bil v takšni likvidnostni situaciji, da v tem tudi sanjati ni
                  nihče mogel, da bi bil lahko poplačan. To je prvo.</p>
               <p>Drugo. TAM-u naj bi prišla nova poslovodna ekipa, ki bo prav gotovo skrbela za to,
                  da utečene reproverige, bom rekel te poti in tako naprej, da se peljejo še
                  dalje.</p>
               <p>Skratka, govoriti zdaj, se postaviti, da rešuje država v tem primeru nekega
                  socialističnega kulaka, da tako rečem, nekega giganta, ob tem pa zanemarja
                  perspektivno majhno, drobno srednje gospodarstvo se mi zdi v tem primeru
                  neupravičena obrazložitev.</p>
               <p>Zato mislim, da celo vprašljiva bi bila ustavna pobuda v takem primeru, če bi
                  takšno določbo sprejeli, tako da vas kar ljubeznivo prosim, da sledite tistemu,
                  kar je sprejemal oziroma podpiral odbor. Stvari smo pretehtali tudi skupaj s
                  Sekretariatom za zakonodajo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovane poslanke in poslanci, spoštovani predstavniki Vlade! Sem v
                  rahli zadregi. Ne vem, ali govorimo o TAM-u ali govorimo o majhnih perspektivnih
                  podjetjih, ki jih potapljamo, če ne bomo sprejeli tega amandmaja.</p>
               <p>Prosim ministra za gospodarske dejavnosti, da mi razloži, ali se pogovarjamo o
                  TAM-u ali o majhnih perspektivnih podjetjih, ki so bila tako nora, da so se
                  povezovala oziroma sodelovala s TAM-om?</p>
               <p>Res, tukaj mi nalivate vodo in vino skupaj, pa pravite, da točite čisto vino. Ne
                  verjamem več, da je tako. Če pa je tako, prosim povejte, kaj je voda in kaj je
                  vino. Seveda trdim, da je vino tisto, ko govorimo o Mariboru, da je pa drugo voda,
                  da ne rečem kaj hujšega.</p>
               <p>Zato tudi sem zadnjič v repliki povedal, da ne razumem čisto dobro gospoda
                  Peršaka, zakaj je to povezal, usodo malih podjetjih, ker tudi sam razumem tako,
                  kot je zdaj gospod Lavrinc razlagal stvari. Se na ekonomijo slabše spoznam, ampak
                  če mi zdrava pamet govori, pomeni zdravljenje TAM-a obenem tudi, da bodo tisti, ki
                  sodelujejo s TAM-om, potem nekoliko lažje z njim sodelovali, ker bodo sodelovali z
                  zdravim ne pa z bolnikom, da se vsaj okužili ne bodo več. Pričakujemo, ali ne? Če
                  se bodo, se bodo pač po svoji krivdi, ker pričakujem, da bo zdaj razmerje vendarle
                  jasno. Če bo zdaj tisti, ki bo še sodeloval s TAM-om in bo vedel, da je to bolnik,
                  si bo pač moral to naložiti na svoja ramena, ne pa, da še naprej že zdaj ga
                  zavarujemo za vsak primer, da se bo narobe odločil. Govorim pa seveda o tem, da
                  bomo za nazaj te stvari uredili in če jih urejamo za nazaj, pričakujem, da bodo
                  tisti, ki so bili nevede in nehote okuženi, dobili zdravje tudi s pomočjo tega, o
                  čemer zdaj govorimo, se pravi s pomočjo sanacije TAM-a. Ministra prosim še enkrat,
                  da nam tu pojasni, morda bo stvar bolj pregledna, ker če ni tako, potem se jaz
                  tudi za zakon ne morem odločiti, ker potem nismo govorili o TAM-u, ampak o mnogih
                  bolnikih, ki so še pripeti nanj. Potem moramo odpreti novo razpravo, da sploh
                  vidimo, koliko je teh bolnikov, ker na tako lahek način se pa res ne moremo
                  odločati, oziroma vsaj jaz se zagotovo ne bom. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod minister.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Jaz sem pravzaprav na vprašanje že odgovoril. Rekel sem, da lahko z različnih
                  vidikov in lahko še kakšen argument zraven dodam. Če se samo omejimo na sam tekst
                  amandmaja, potem se moramo zavedati, da ta amandma pomeni, da v roku enega meseca
                  mora država iz proračuna nakazati 1,7 milijard za poplačilo teh terjatev in da
                  mora dati poroštvo za preostanek, ki se naj poplačuje v zaporedju 5 mesecev itd.
                  Tega nismo imeli v namen in tudi ni potrebno. Vi dobro veste, da čisto vsako
                  podjetje je na nek način zadolženo tudi pri dobaviteljih. Celotni obseg zadolžitev
                  pri dobaviteljih je 20% vsega dolžniškega kapitala. To ni nenormalna številka. To
                  je dokaj normalen obseg zadolženosti pri dobaviteljih. Trenutno je TAM nesposoben
                  servisirati katerikoli del svojega dolga, ali pa dolg v celoti, ampak če mi z
                  ostalimi ukrepi razbremenimo servisiranje dolga do bank in še do nekaterih, recimo
                  do države, potem TAM postane nesposoben, da servisira ta del dolga do
                  dobaviteljev. Če bo hotel TAM poslovati z dobavitelji, bo moral urediti odnose z
                  njimi. Ena od pomembnih posledic sprejetja zakona je ravno v tem, da mi TAM v
                  toliki meri razbremenimo, da on lahko normalno posluje potem naprej z dobavitelji.
                  Tisto, kar je še pomembno, to je tudi praktično neizvedljivo. Zavedati se morate,
                  da je odnos med banko in TAM-om popolnoma drugačen, da ne bom razlagal
                  podrobnosti, kot odnos med takšnim dobaviteljem in TAM-om in tu bi moralo biti na
                  stotine hipotekarnih pogodb, s katerimi bi država prevzemala te obveznosti. Tega
                  si preprosto v praksi ne predstavljam in nihče si tega ni predstavljal ne v TAM-u
                  ne v Vladi. Jaz imam veliko kontaktov še vedno z malim gospodarstvom - resor za
                  malo gospodarstvo je na mojem ministrstvu. Oni mene vprašajo zelo preprosto: <q>"Ali
                  boste rešili TAM?"</q> in ne: <q>"Ali mi boste vrnili moj dolg?"</q> Besede <q>"ali boste rešili
                  TAM"</q> je čisto dovolj. Oni se zavedajo, da če bo TAM obstajal, bodo oni še naprej
                  poslovali s TAM-om, ohranili to terjatev verjetno na zelo podobni ravni recimo do
                  TAM-a, ampak dobili normalno servisirano. Jutri TAM ne bo takšen, da bo imel
                  namesto 3,5 milijard obveznosti do dobaviteljev, samo 500 mio do dobaviteljev. To
                  je napačna predpostavka, ker sem rekel, da je 20% vsega dolžniškega kapitala in bo
                  ta verjetno v obsegu dobaviteljev ostal približno na isti ravni, če jaz kaj vem o
                  TAM-u. Niti ni ideja, da se to v celoti vrne dobaviteljem, potem se pa znova začne
                  zgodba. Gre samo za to, da se ta odnos, ta promet med dobavitelji in TAM-om vrti
                  naprej in zato je tak amandma popolnoma nepotreben. V praksi, mi smo se ravno
                  včeraj pogovarjali s finančniki, je v bistvu tudi neizvedljiv. Tako da si ga težko
                  predstavljam, kako bi ga sploh izpeljali in ga seveda zato tudi na Vladi nismo
                  podprli.</p>
               <p>Če še enkrat ponovim, mislim, da malo gospodarstvo, tisti del, ki je sodeloval s
                  TAM-om, ima največje koristi ravno od tega, da TAM obstaja naprej. To pa je
                  bistveno za njih, ker to pomeni, da imajo na dolgi rok enega kupca in ti ljudje so
                  tudi pripravljeni v bistvu marsikaj pri sebi počakati, potrpeti zato, da bi lahko
                  na dolgi rok s TAM-om poslovali. To pa je pomembno. Tako da ne vidim razloga,
                  zakaj bi takšen amandma vlagali in dodajali tak amandma v zakon. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Jaz bi nekaj po uradni dolžnosti moral povedati, verjetno brez upa na
                  uspeh ampak vendarle, da ostane zabeleženo zaradi mogočih kasnejših težav, ki bi
                  lahko nastopile. Za kaj gre? Gre za ta 6. člen in za oba amandmaja oziroma tri, ki
                  so vloženi, zlasti pa za prva dva, ki zadevajo pokojninsko in zdravstveno
                  zavarovanje. Mi smo v našem mnenju opozorili na ta problem, vendar sta tako Vlada,
                  kot Odbor za finance oziroma pristojni odbor šla mimo tega problema in mislim, da
                  vendarle kaže nekoliko pozornosti zbuditi. Za kaj gre? Namreč 6. člen obravnava
                  usodo terjatev v prvem odstavku proračuna iz naslova davkov in prispevkov iz
                  plač, v drugem delu, drugi odstavek pa terjatve iz invalidskega in pokojninskega
                  zavarovanja in pa zdravstvenega zavarovanja. Se pravi, da se z enako močjo loteva
                  obeh področij: državnega proračuna in zdravstvenega in pokojninskega zavarovanja,
                  ki sta čisto druga sfera po karakterju, po upravljanju in po razpolaganju. V prvem
                  primeru odpiše, v drugem primeru pa spremeni zakon, spremeni terjatve brez
                  soglasja upnika v neko drugo kategorijo - v delež v kapitalu. Namreč moramo reči,
                  da je treba upoštevati, da imamo tu opravka z dvema skladoma, z dvema področjema
                  pokojninskega in zdravstvenega. Tukaj imamo sistem zavarovanja v obeh sferah in za
                  samostojne sklade za samoupravno sfero po sistemski ureditvi s tem, da imamo točno
                  določeno kaj lahko država oziroma zakon na tem področju uredi. To imamo urejeno.
                  Državni zbor, se pravi država, ima roko nad temi področji v globalnem bilančnem
                  smislu ob memorandumu, ob proračunu in tako naprej, ima roko nad prispevki,
                  prispevke določa Državni zbor na predlog teh njihovih samoupravnih organov, vendar
                  pa Državni zbor oziroma država ne more gospodariti s temi sredstvi, ne more
                  razpolagati s terjatvami. To so upniško dolžniška razmerja in tukaj zakon zastopa
                  ta upniško dolžniška razmerja drugih subjektov na ta način kot do proračuna. Na to
                  bi rad opozoril, ker mislim, da je to sporno.</p>
               <p>Opozarjam še tudi na to, ker se tukaj že nakazuje spor, kajti pokojninski zavod je
                  poslal v vednost Državnemu zboru svoje sklepe v zvezi s tem. Se pravi, da je on
                  čutil tukaj svojo pristojnost in je sprejel dva sklepa, s katerima v svoji
                  kompetenci razpolaga s temi terjatvami, za TAM Maribor je odložil plačilo za
                  določeno obdobje, kasneje se to plačuje v obrokih. Za AM-BUS ravno tako odobri
                  plačilo v šestih zaporednih obrokih in tako naprej. Imamo sklepe pristojnih
                  organov iz teh zavarovalnih področij, kjer imajo svoje organe in tako naprej. In
                  tu je zdaj že konkurenca teh pravnih aktov zavodov oziroma organov, ki zastopajo
                  zavarovance, ki prispevajo sredstva in z njimi upravljajo, ob delodajalcih, ki
                  tudi prispevajo sredstva in konkurenco s tem, kar zakon tukaj zdaj določa. To
                  utegne biti sporno pri izvedbi in zato opozarjam, da bi se kazalo odločiti za
                  kakšen amandma. Amandmaji v tej smeri, kot so predlagani, da vse prevzame država
                  je ena pot. To je vsebinska stvar v katero se ne spuščam. Druga pot bi bila, da se
                  država v to ne spušča in se pravi, da se drugi odstavek izpusti - amandmajev v to
                  smer za enkrat ni - da se to uredi tako, kot želijo tam oziroma tako, kot
                  zavarovanci preko svojega organa v to normalno regulirajo in gre svojo pot. Če ne
                  bo sprejet noben amandma, seveda potem ostane rešitev, kakršna je, tudi
                  procesualna v naslednji fazi ni mogoče v to smer več posegati. Opozarjam pa zato
                  na ta problem, ker če bo prišlo do spora pred ustavnim ali pred nekim drugim
                  tribunalom oziroma sodiščem, ne morem jamčiti, da bomo potegnili kratko. Po uradni
                  dolžnosti sem dolžan na te stvari pač samo opozoriti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Ravno to sem želel povedati. Tudi
                  sam sem dobil pisno in sklepe Skupščine zavoda za pokojninsko in invalidsko
                  zavarovanje, ki seveda na to resno opozarjajo in mislim, da je sedaj to pot
                  opravil to zadevo kar zelo odločno in dobro pojasnil gospod Baškovič, zato seveda
                  je pred tem Državnim zborom, ali resnično glasujemo o enem ali drugem amandmaju,
                  ker prvi in drugi amandma pravzaprav rešujeta tisto zadevo, da to prevzame
                  proračun države, kar je seveda možno in ni v nobenem nasprotju z zakonodajo. In
                  drugo, če seveda to ni, potem pa ta državni zbor drugega odstavka ne more
                  sprejeti, ker je to stvar zavoda, Skupščine zavoda za zdravstveno varstvo in
                  Skupščine zavoda za pokojninsko in invalidsko zavarovanje, ki lahko rečeta,
                  odpišemo, se odpovemo roku, do kdaj plačati, mi pa tega sprejeti ne moremo. To je
                  ustavno izpodbitno in mislim, da je prav gospod Baškovič na to opozoril.</p>
               <p>Glede na včerajšnjo tiskovno konferenco, ki sem jo pa prebral samo preko časopisa,
                  ki jo je imel gospod Mitja Gaspari v zvezi s proračunom, pa se pojavljajo ista
                  vprašanja, ki jih je pred dnevi že prejšnji teden si zastavil tukaj pred nami
                  vsemi gospod dr. Jože Pučnik, ko je dobesedno vprašal, če je ta pokojninski zavod
                  v težavah, v finančnem minusu in tako dalje, potem ne vem, kaj o tem govorimo
                  drugače, kot da to prevzame proračun. Včeraj smo lahko prebrali, da je gospod
                  Gaspari povedal, da seveda ta pokojninski zavod in tudi govoril o zdravstvenem,
                  oba sta v silnih težavah, finančnem minusu, gre za preko 11 milijard, ki jih bo
                  potrebno pokriti, zato je toliko bolj upravičeno, da sta ta dva amandmaja vložena
                  in ali pa mora predlagatelj umakniti drugi odstavek v celoti in se naj rešuje po
                  drugi poti. V tem primeru tako ni mogoče tega rešiti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala za besedo. Z vsem spoštovanjem do pravne stroke, ki jo je gospod Baškovič
                  tukaj predstavil oziroma pomislekov pravne stroke, bi si vseeno dovolil tole.
                  Poglejte, v primeru, ko nekdo dobiva, kot so dobivali nekateri občinski
                  funkcionarji, tudi neko, da rečem občinsko apanažo, je ta izplačevalec tudi
                  plačeval neki prispevek v SPIZ, pa to ne gre v pokojninsko osnovo. Na kaj me to
                  napotuje? Da v enem delu mi prav na tem področju imamo še ostanek starega sistema,
                  nek atavizem, ki je tak ostal in da torej ne moremo govoriti nenadoma, od zdaj
                  naprej smo pa mi sklad, popolnoma samostojni, država pri tem nima nič zraven itn.
                  Zato mislim torej, da če se bo pač to zgodilo, da zadeva v ustavni presoji pade,
                  nam seveda ne bo v odliko, to se strinjam in zato bo prihodnjič treba res bolj
                  tehtati, pretehtati in premisliti, ampak nisem pa prepričan, da zadeva ne bo
                  obstala prav zaradi teh mojih pomislekov, ki sem jih zdaj navedel. In rekel bi še
                  tole, navsezadnje, da če bi, kakor se gospod Sisinger boji, zaradi primanjkljaja,
                  bom rekel, tolikšnega, kolikšnega bomo tu povzročili, bil načet cel pokojninski
                  sistem, sem prepričan, da bo ta Državni zbor poskrbel za to, da upokojenci tega ne
                  bodo čutili. Ker pa vem, da so likvidnostne težave tam že sedaj, torej so problemi
                  verjetno drugje, ne pri zakonu o sanaciji TAM-a.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? <stage xml:id="Redna-30-1995-03-28.stage78">(Ne.)</stage> Prehajamo na glasovanje. Na
                  glasovanje dajem amandma pod točko 1 k 6. členu. Ugotovimo sklepčnost! <stage xml:id="Redna-30-1995-03-28.stage79">(59
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage80">(16 poslancev.)</stage> Je kdo proti? <stage xml:id="Redna-30-1995-03-28.stage81">(31
                     poslancev.)</stage></p>
               <p>Ugotavljam, da amandma pod točko 1 ni sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage xml:id="Redna-30-1995-03-28.stage82">(61
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage83">(16 poslancev.)</stage> Je kdo proti? <stage xml:id="Redna-30-1995-03-28.stage84">(30
                     poslancev.)</stage></p>
               <p>Ugotavljam, da amandma pod točko 2 ni sprejet.</p>
               <p>Na glasovanje dajem amandma pod točko 3. Ugotovimo sklepčnost! <stage xml:id="Redna-30-1995-03-28.stage85">(65
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage86">(13 poslancev.)</stage> Je kdo proti? <stage xml:id="Redna-30-1995-03-28.stage87">(34
                     poslancev.)</stage></p>
               <p>Ugotavljam, da amandma pod točko 3 ni sprejet.</p>
               <p>Na glasovanje dajem 6. člen. Ugotovimo sklepčnost! <stage xml:id="Redna-30-1995-03-28.stage88">(61
                  prisotnih.)</stage></p>
               <p>Kdo je za? <stage xml:id="Redna-30-1995-03-28.stage89">(37 poslancev.)</stage> Je kdo proti? <stage xml:id="Redna-30-1995-03-28.stage90">(10
                     poslancev.)</stage></p>
               <p>Ugotavljam, da je 6. člen sprejet.</p>
               <p>V obravnavo dajem 7. člen in amandma k 7. členu. Predlagatelj amandmaja je Odbor
                  za gospodarstvo, Vlada amandmaju ne nasprotuje. Želi kdo besedo?
                     <stage xml:id="Redna-30-1995-03-28.stage91">(Nihče.)</stage> Amandma dajem na glasovanje. Ugotovimo sklepčnost!
                     <stage xml:id="Redna-30-1995-03-28.stage92">(61 prisotnih.)</stage></p>
               <p>Kdo je za? <stage xml:id="Redna-30-1995-03-28.stage93">(45 poslancev.)</stage> Je kdo proti? <stage xml:id="Redna-30-1995-03-28.stage94">(3
                     poslanci.)</stage></p>
               <p>Ugotavljam, da je amandma k 7. členu sprejet, s tem tudi 7. člen v celoti
                  spremenjen.</p>
               <p>V obravnavo dajem 8. člen in amandma k 8. členu. Predlagatelj je skupina poslancev
                  s prvopodpisanim Jožetom Jagodnikom. Odbor za gospodarstvo amandma podpira, Vlada
                  amandmaju ne nasprotuje. Ali želi kdo besedo? <stage xml:id="Redna-30-1995-03-28.stage95">(Nihče.)</stage> Zato dajem
                  amandma na glasovanje. Ugotovimo sklepčnost! <stage xml:id="Redna-30-1995-03-28.stage96">(61 prisotnih.)</stage></p>
               <p>Kdo je za? <stage xml:id="Redna-30-1995-03-28.stage97">(40 poslancev.)</stage> Je kdo proti? <stage xml:id="Redna-30-1995-03-28.stage98">(3
                     poslanci.)</stage></p>
               <p>Ugotavljam, da je amandma k 8. členu sprejet, s tem je tudi 8. člen v celoti
                  spremenjen.</p>
               <p>V obravnavo dajem 9. člen in amandma k 9. členu. Predlagatelj je skupina
                  poslancev, prvopodpisani Jože Jagodnik. Odbor za gospodarstvo ga podpira, Vlada
                  amandmaju ne nasprotuje. Ali želi kdo besedo? <stage xml:id="Redna-30-1995-03-28.stage99">(Nihče.)</stage> Zato dajem
                  amandma na glasovanje. Ugotovimo sklepčnost! <stage xml:id="Redna-30-1995-03-28.stage100">(61 prisotnih.)</stage></p>
               <p>Kdo je za? <stage xml:id="Redna-30-1995-03-28.stage101">(41 poslancev.)</stage> Je kdo proti? <stage xml:id="Redna-30-1995-03-28.stage102">(2
                     poslanca.)</stage></p>
               <p>Ugotavljam, da je amandma k 9. členu sprejet, s tem tudi 9. člen v celoti
                  spremenjen.</p>
               <p>V obravnavo dajem 10. člen in amandmaje k 10. členu. Prvi amandma je amandma na
                  amandma odbora. Predlagatelj je Jože Jagodnik. Odbor za gospodarstvo amandma
                  podpira. Drugi amandma je amandma na amandma Odbora za gospodarstvo. Predlagatelj
                  je Vlada. Odbor amandma podpira. Tretji amandma na amandma skupine poslancev.
                  Predlagatelj je Odbor za gospodarstvo. Vlada vlaga svoj amandma na amandma. Četrti
                  amandma - predlagatelji so poslanci, prvopodpisani Jože Jagodnik. Odbor za
                  gospodarstvo ga vsebinsko podpira in ga z amandmajem na amandma redakcijsko
                  popravlja. Vlada amandmaju ne nasprotuje. Ali želi kdo besedo?
                     <stage xml:id="Redna-30-1995-03-28.stage103">(Nihče.)</stage> Prehajamo na glasovanje. Na glasovanje dajem amandma
                  pod točko 1 k 10. členu. Ugotovimo sklepčnost! <stage xml:id="Redna-30-1995-03-28.stage104">(61 prisotnih.)</stage></p>
               <p>Kdo je za? <stage xml:id="Redna-30-1995-03-28.stage105">(37 poslancev.)</stage> Je kdo proti? <stage xml:id="Redna-30-1995-03-28.stage106">(11
                     poslancev.)</stage></p>
               <p>Ugotavljam, da je amandma pod točko 1 sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage xml:id="Redna-30-1995-03-28.stage107">(61
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage108">(45 poslancev.)</stage> Je kdo proti? <stage xml:id="Redna-30-1995-03-28.stage109">(1
                     poslanec.)</stage></p>
               <p>Ugotavljam, da je amandma pod točko dva sprejet.</p>
               <p>Na glasovanje dajem amandma pod točko tri. Ugotovimo sklepčnost! <stage xml:id="Redna-30-1995-03-28.stage110">(63
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage111">(33 poslancev.)</stage> Je kdo proti? <stage xml:id="Redna-30-1995-03-28.stage112">(6
                     poslancev.)</stage></p>
               <p>Ugotavljam, da je amandma pod točko tri sprejet.</p>
               <p>Na glasovanje dajem amandma pod točko štiri. Ugotovimo sklepčnost! <stage xml:id="Redna-30-1995-03-28.stage113">(56
                     prisotnih.)</stage></p>
               <p>Obrazložitev glasu? Gospod Jagodnik.</p>
               <p>Ponovno dajem na glasovanje amandma pod točko štiri. <stage xml:id="Redna-30-1995-03-28.stage114">(Pripombe iz
                     klopi.)</stage> To ni moj problem. Obrazložitev glasu? Dajem samo na
                  glasovanje, kar ste naredili. Saj je še tretje branje.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala za besedo. Spoštovani zbor! Umikam ta amandma zaradi tega, ker smo ga s
                  sprejetjem prvega amandmaja k 10. členu na enajsti strani in drugega amandmaja ter
                  prav tako tretjega amandmaja v bistvu povsem spremenili.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Moja strokovna svetovalka, sekretarka pravi, da bomo tudi o tem glasovali, ker so
                  bili vsi drugi amandmaji amandmaji na amandma. Torej, ugotovimo sklepčnost!</p>
               <p>Jože Jagodnik, Jože Protner, Ivan Sisinger, Rudi Moge. Vsi se strinjate? Kaj bodo
                  pa amandmaji na amandma, ker tega amandmaja ni več? Amandma na amandma, ki ga ni
                  več. V redu, amandma pod štiri je umik. <stage xml:id="Redna-30-1995-03-28.stage115">(Pripombe sekretarke: Celoten člen
                     pade.)</stage> To boste razčistili. Gospodje so umaknili svoj amandma.</p>
               <p>Na glasovanje dajem 10. člen. Ugotovimo sklepčnost! <stage xml:id="Redna-30-1995-03-28.stage116">(57
                  prisotnih.)</stage></p>
               <p>Proceduralno?</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod predsedujoči! Prosim preverite, kar boste dali najprej na glasovanje.
                  Vrstni red glasovanja je pomemben po moje. Še enkrat preverite.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Saj smo povedali gospodje. Vsi amandmaji pod točko ena, dva, tri so bili amandmaji
                  na amandma pod točko štiri. Zdaj je amandma pod točko štiri umaknjen, amandmaje na
                  amandma smo sicer izglasovali, vendar jih ni več. Je 10. člen tukaj, o katerem
                  bomo glasovali. Proceduralno?</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Jaz bi predlagal, kolegi poslanci, da bi o 4. točki vseeno glasovali, tudi če smo
                  proti. Tako, pa bomo potem razčistili.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ja, morajo gospodje ponovno vložiti amandma. Gospa Simšičeva je imela tudi
                  proceduralno. Ne želi, gospa Simšičeva. Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani! Sprašujem se naslednje, pa prosim, da se to tudi v poslovniku preveri,
                  ali je tako, kot bom zdajle povedal. Ali je volja poslanca najvišja volja? Torej,
                  če je gospod Jagodnik umaknil, potem je ta volja, ne pa procedura. Enostavno mi ni
                  jasno. Prosim, ta odgovor, ali je volja poslanca najvišja volja, ali ni.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jagodnik.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Jaz se še enkrat opravičujem, bila je moja napaka. Jaz ne umikam, pa tudi gospod
                  Moge ne umika tega amandmaja in prosim, da glasujemo. Prosim pa, da glasujemo
                  proti temu amandmaju in potem bo ves proceduralni zaplet razrešen. Se pa
                  opravičujem. Jaz mislim, da je nastala ta napaka zaradi napake pri včerajšnji seji
                  odbora. Poglejte prosim amandma, sklep oziroma kaj smo sprejeli pod točko 3, lepo
                  prosim, to poglejte. Ta je skoraj istoveten, tam ni bilo nobenega problema, ker je
                  bil napisan zelo logično, zdaj pa je nastal problem, ker je napisan, po mojem
                  mnenju, malo nelogično.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej amandma imamo in o amandmaju bomo glasovali, kar pomeni, da je moja
                  strokovna sodelavka, da sva imela prav. Če bi to poslušali, bi bilo že rešeno. Ja,
                  zdaj o amandmaju glasujemo, ker ni umaknjen. Zdaj ga imamo tukaj in smo pri
                  glasovanju. Obrazložitev glasu? Gospod Kreft, gospod Lavrinc.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa. Glasoval bom za amandma pod točko 4, razloge bom navedel pa zelo
                  preprosto. Glasoval sem za</p>
               <p>amandma na amandma Vlade na amandma Odbora za gospodarstvo. Glasoval sem za
                  amandma na amandma Odbora za gospodarstvo in potem sem glasoval še za amandma na
                  amandma skupine poslancev s prvopodpisanim Jožetom Jagodnikom. Spuščal sem se po
                  stopničkah in glasoval za vsak amandma, ki je vložen na naslednji amandma. Če bi
                  zdaj glasoval proti 4. točki, so izničeni vsi ti amandmaji na amandma, ki smo jih
                  prej sprejeli. Mi zdaj glasujemo o amandmaju skupine poslancev, ki smo ga
                  spremenili tako, kot smo prej glasovali. Če ga zavrnemo, je bilo brez zveze, da
                  smo ga sploh spreminjali, zato bom seveda glasoval za. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrnic. Ni več potrebno. Zdaj pa prosim, da se skoncentrirate,
                  da ne bo prišlo do napake. Na glasovanje dajem amandma pod točko 4. Ugotovimo
                  sklepčnost! <stage xml:id="Redna-30-1995-03-28.stage117">(60 prisotnih.)</stage></p>
               <p>Kdo je za? <stage xml:id="Redna-30-1995-03-28.stage118">(40 poslancev.)</stage> Je kdo proti? <stage xml:id="Redna-30-1995-03-28.stage119">(6
                     poslancev.)</stage></p>
               <p>Ugotavljam, da je amandma sprejet. S tem je tudi 10. člen v celoti spremenjen.</p>
               <p>V obravnavo dajem 11. člen. Želi kdo o 11. členu razpravljati?
                     <stage xml:id="Redna-30-1995-03-28.stage120">(Nihče.)</stage> Zato dajem 11. člen na glasovanje. Ugotovimo
                  sklepčnost! <stage xml:id="Redna-30-1995-03-28.stage121">(60 prisotnih.)</stage></p>
               <p>Kdo je za? <stage xml:id="Redna-30-1995-03-28.stage122">(43 poslancev.)</stage> Je kdo proti? <stage xml:id="Redna-30-1995-03-28.stage123">(1
                     poslanec.)</stage></p>
               <p>Ugotavljam, da je 11. člen sprejet.</p>
               <p>V obravnavo dajem 12. člen. Želi kdo besedo? <stage xml:id="Redna-30-1995-03-28.stage124">(Nihče.)</stage> Zato dajem
                  12. člen na glasovanje. Ugotovimo sklepčnost! <stage xml:id="Redna-30-1995-03-28.stage125">(57 prisotnih.)</stage></p>
               <p>Kdo je za? <stage xml:id="Redna-30-1995-03-28.stage126">(38 poslancev.)</stage> Je kdo proti? <stage xml:id="Redna-30-1995-03-28.stage127">(2
                     poslanca.)</stage></p>
               <p>Ugotavljam, da je 12. člen sprejet.</p>
               <p>V obravnavo dajem 13. člen in amandmaje k 13. členu po naslednjem vrstnem redu.
                  Amandma pod točko 1, je sicer napovedan umik. Predlagateljica Metka Karner-Lukač,
                  Odbor za gospodarstvo ga spreminja in povzema v svojem amandmaju. Umik. Torej
                  amandma pod točko 1 je umaknjen.</p>
               <p>Kot drugi amandma bomo obravnavali in sprejemali amandma, ki je pod točko 4.
                  Predlagatelj poslanci, prvi podpisani Jože Jagodnik, Odbor za gospodarstvo ne
                  podpira, Vlada ne nasprotuje. Kot amandma pod številko 3 oziroma tretji amandma bo
                  amandma na amandma Odbora za gospodarstvo. Predlagatelj Jože Jagodnik.</p>
               <p>Naslednji amandma bomo sprejemali amandma, ki je pod točko 3. Predlagatelj Odbor
                  za gospodarstvo.</p>
               <p>In amandma, ki ga bomo sprejemali kot zadnjega in ga ni v pregledu, je amandma
                  poslanske skupine Slovenske ljudske stranke. Doda se nov 13.a člen, ki se glasi:
                  <q>"V primeru, da bo Republika Slovenija dana poroštva iz 2. in 8. člena prisiljena
                  poravnati, si zagotavlja prednostno pravico pri poplačilu dolgov v primeru stečaja
                  oziroma konvertirane v lastninski delež"</q>. Želi kdo o teh amandmajih razpravljati?
                  Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Amandma na 13. člen pod številko 4: drugi odstavek 13. člena se v celoti črta.
                  Glasoval bom proti temu amandmaju. Obrazložitev glasu. Ali je umik? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ne, ni umik, ni umik. Pod številko štiri ni umik. Umik je pod številko ena. Pod
                  številko štiri je umik. Umikate. Želi še kdo besedo? Nihče. Torej, sedaj imamo
                  amandma o katerem bomo glasovali pod številko dva, pod številko tri in posebej
                  amandma, ki ga ni v pregledu, to je amandma poslanske skupine Slovenske ljudske
                  stranke. Prehajamo h glasovanju. Na glasovanje dajem amandma, ki je v pregledu pod
                  točko dva. Predlagatelj Jože Jagodnik. Ugotovimo sklepčnost! Obrazložitev glasu
                  gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti. Amandma je pod številko dva, ker je amandma pod številko tri
                  mnogo bolj ugoden in o tem smo veliko razpravljali danes.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? Gospod Jagodnik.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala. Tokrat ne bom glasoval proti svojemu amandmaju oziroma predlagal, kot prej.
                  Prosil bi, če bi podprli ta amandma tudi zaradi razprave, ki smo jo vodili ob 6.
                  členu in amandmaju gospoda Peršaka in skupine poslancev. Namreč, ta
                  prerazporeditev odstotkov poroštev zagotavlja v dobršnem delu tudi poplačilo
                  tistega, kar ste vi pravzaprav v tistem 6. členu nameravali in mislim, da je ta
                  amandma pokril celotno to zadevo zato prosim, da upoštevate to novo razdelitev 50
                  - 70 - 100. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane poslanke in poslanci! Ne morem podpreti amandma na gospoda Jagodnika.
                  Včeraj smo imeli dokaj obširno diskusijo na Odboru za gospodarstvo in mislim, da
                  smo prišli do optimalne rešitve. Poglejte, mi hočemo, da takoj, ko vstopi zakon v
                  uveljavo, pridejo do 30% zneska tistih poroštev od 8 milijard. To je vendar velik
                  denar, ampak potem hočemo pa tudi poslovodstvu TAM-a in pa vse iste, ki bodo
                  naredili sanacijski program, prisiliti, da tega čimprej predložijo, in ko
                  predložijo ta sanacijski program, lahko pridejo do 60, to se pravi, predhodni
                  sanacijski program, ne tisti končni, pridejo do 60% višine poroštev. Dajmo
                  zainteresirati tudi TAM, da išče rešitev in to čimprej in ne prepustiti, da kar
                  naenkrat dobi 50% sredstev, torej 4 milijarde. In podprimo ta amandma, ki smo ga,
                  ki je kompromisen, in ki ga je odbor sprejel. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Tega amandmaja pod številko 2 ne bom
                  podprl iz preprostega razloga, ker smatram, da je amandma Odbora za gospodarstvo
                  bistveno boljši, bolj odgovoren in skladno s tem, kar smo se dogovorili na Odboru
                  za gospodarstvo in skladno s tem, kar smo tudi zavezali Vlado in prihodnje vodstvo
                  TAM-a, da se čimprej nekaj zgodi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Bom podprl tudi ta amandma Odbora za gospodarstvo, ker mislim, da je
                  to eden od pritiskov na vodstvene strukture, da bodo zares zagotovile zdravo
                  podjetje, da bodo tisti kooperantje, o katerih so prej govorili, lahko čimprej
                  poslovali z zdravim, ne pa s kakšnim bolnikom.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo obrazložiti svoj glas? Nihče. Prehajamo na glasovanje.
                  Glasovali bomo o amandmaju, ki je pod točko 2 v pregledu k 13. členu. Ugotovimo
                  sklepčnost! <stage xml:id="Redna-30-1995-03-28.stage128">(54 prisotnih.)</stage></p>
               <p>Kdo je za? <stage xml:id="Redna-30-1995-03-28.stage129">(11 poslancev.)</stage> Je kdo proti? <stage xml:id="Redna-30-1995-03-28.stage130">(40
                     poslancev.)</stage></p>
               <p>Ugotavljam, da amandma pod točko 2 ni sprejet.</p>
               <p>Na glasovanje dajem amandma, ki je pod točko 3. Ugotovimo sklepčnost! <stage xml:id="Redna-30-1995-03-28.stage131">(59
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage132">(49 poslancev.)</stage> Je kdo proti? <stage xml:id="Redna-30-1995-03-28.stage133">(1
                     poslanec.)</stage></p>
               <p>Ugotavljam, da je amandma pod točko 3 sprejet.</p>
               <p>Na glasovanje dajem amandma, ki ga nimate v pregledu, to je amandma, ki ga je
                  vložila poslanska skupina Slovenske ljudske stranke, ki glasi: Doda se nov 13.a
                  člen, ki se glasi: "V primeru, da bo Republika Slovenija dana poroštva iz 2. in 8.
                  člena prisiljena poravnati, si zagotavlja prednostno pravico pri poplačilu dolgov
                  v primeru stečaja oziroma konvertiranja v lastninski delež. Gospod Kopše,
                  obrazložitev glasu.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>V primeru stečaja so prvi tisti, ki se bodo poplačali, delavci. Zato o tem
                  amandmaju glasujem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo obrazložiti svoj glas? Nihče. Prehajamo na glasovanje.
                  Ugotovimo sklepčnost! <stage xml:id="Redna-30-1995-03-28.stage134">(59 prisotnih.)</stage></p>
               <p>Kdo je za? <stage xml:id="Redna-30-1995-03-28.stage135">(39 poslancev.)</stage> Je kdo proti? <stage xml:id="Redna-30-1995-03-28.stage136">(7
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 13. člen. Ugotovimo sklepčnost! <stage xml:id="Redna-30-1995-03-28.stage137">(59
                  prisotnih.)</stage></p>
               <p>Kdo je za? <stage xml:id="Redna-30-1995-03-28.stage138">(48 poslancev.)</stage> Je kdo proti?
                  <stage xml:id="Redna-30-1995-03-28.stage139">(Nihče.)</stage></p>
               <p>Ugotavljam, da je 13. člen sprejet.</p>
               <p>V obravnavo dajem 14. člen. Prvi amandma ni pravilen in o njem ne bomo glasovali.
                  Sicer je tudi umik napovedan. Drugi amandma je odbor umaknil. Amandma pod točko 3
                  - predlagatelj je Odbor za gospodarstvo. Če bo ta amandma sprejet, potem
                  glasovanje o ostalih amandmajih ni potrebno. Amandma pod točko 4 - predlagatelji
                  so poslanci, prvopodpisani Jože Jagodnik. Odbor za gospodarstvo ga ne podpira, ker
                  vlaga svoj amandma. Amandma pod točko 5 - predlagatelj skupina poslancev, prvo
                  podpisani Tone Peršak, Odbor za gospodarstvo ne podpira.</p>
               <p>Amandma pod točko 6, predlagatelj Jože Jagodnik, Odbor za gospodarstvo ne podpira.
                  Opomba - gospod Jagodnik, ali črtamo opombo, ali jo upoštevamo. Napovedan je umik.
                  Torej amandma pod točko 6 je umaknjen. Želi kdo o 14. členu in amandmajih
                  razpravljati? Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Se opravičujem, ampak hitri postopki niso prijazni do preciznosti
                  posameznih rešitev, pa bi samo nekaj opozoril. Če boste smatrali, da je pomembno,
                  prosim, drugače samo, da ostane kot opozorilo, eventualno za nadaljnjo, če bo
                  tretja faza še kaj šla v kakšne detajle. Namreč tu, kar se sedaj predlaga kot
                  amandma glede te pravice veta v obeh organih, sedaj po novem tudi v upravnem
                  odboru in v nadzornem svetu obeh teh podjetij, gre za izjemno specifično ureditev,
                  poseg globok v odločanje v teh gospodarskih družbah, v načelu verjetno bi to
                  zdržalo, ampak v preciznosti pa samo tole bi rad nekako položil avtorjem na dušo.
                  Prvič, pravica veta, to je tujka veto, ki ima več pomenov. Pri nas, ki imamo ta
                  veto nekako urejen v razmerju Državni svet - Državni zbor, v ustavi ne govorimo o
                  vetu, ampak direktno po domače, po slovensko rečemo: lahko zahteva ponovno
                  odločanje. Se pravi, s tem je to dosegel. Veto je lahko odložilni, je lahko
                  odločilni, razveljavitveni itn. Tu bi razumel, da verjetno gre za ta veto, po
                  domače bi bilo rečeno za razveljavitve, neveljavnost odločitve brez soglasja tega
                  predstavnika države oziroma Vlade. To je en problem, če bi se ga dalo jezikovno
                  precizno povedati.</p>
               <p>In drugič, opozarjam na to, da je precejšnja splošnost v tem, če nasprotujejo
                  usmeritvam sanacijskih programov. Tudi te usmeritve so zopet nekaj, kar ni dobro
                  oprijemljivo. Če bi bilo direktno: nasprotuje sanacijskim programom, bi bila stvar
                  veliko bolj precizna, jasna in bi povzročala manj sporov. Ali gre za postavke
                  programa, ali za neke usmeritve, ki so bolj, mislim težko jih je definirati in
                  potem v tem primeru s tako močjo uveljavljati. Mislim, to je samo en tak majhen
                  problemček, če se zamislite o tem, če bi bila še možnost to precizno narediti,
                  prav, drugače pa lahko doživimo tudi kakšno potrebo po obvezni razlagi kasneje, če
                  se bo to v praksi slabo razumelo ali pa če bodo ob tem nastale kakšne sporne
                  situacije. Samo toliko po uradni dolžnosti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage xml:id="Redna-30-1995-03-28.stage140">(Nihče.)</stage> Prehajamo na glasovanje.
                  Na glasovanje dajem amandma, ki je pod točko 3 k 14. členu. Ugotovimo sklepčnost!
                     <stage xml:id="Redna-30-1995-03-28.stage141">(56 prisotnih.)</stage></p>
               <p>Ugotovimo sklepčnost! <stage xml:id="Redna-30-1995-03-28.stage142">(56 prisotnih.)</stage></p>
               <p>Kaj želite, gospod Kopše? Obrazložitev glasu.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom za, vendar bi prosil, da predlagatelj preuči skupaj s sekretariatom
                  glede tega, kar smo govorili za tretjo obravnavo in da v tretji obravnavi
                  eventualno predloži amandma, ki bo uskladil te stvari, na katere je opozoril
                  gospod Baškovič.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Ugotavljam, da nihče. Prehajamo na
                  glasovanje. Ugotovimo sklepčnost! <stage xml:id="Redna-30-1995-03-28.stage143">(57 prisotnih.)</stage></p>
               <p>Kdo je za? <stage xml:id="Redna-30-1995-03-28.stage144">(39 poslancev.)</stage> Je kdo proti? <stage xml:id="Redna-30-1995-03-28.stage145">(1
                     poslanec.)</stage></p>
               <p>Ugotavljam, da je amandma sprejet.</p>
               <p>O ostalih amandmajih ni potrebno glasovati in tudi člen je v celoti
                  spremenjen.</p>
               <p>V obravnavo dajem 15. člen. Želi kdo? Prosim. <stage xml:id="Redna-30-1995-03-28.stage146">(Neke pripombe - več
                     hkrati.)</stage> Besedilo 14. člena se spremeni tako, da se glasi: Cel člen je
                  spremenjen. <stage xml:id="Redna-30-1995-03-28.stage147">(Pripombe iz klopi.)</stage> Saj je še tretje branje. Prosim?
                  Amandma je tako vložen in cel člen je spremenjen.</p>
               <p>V obravnavo dajem 15. člen. Želi kdo o 15. členu razpravljati?
                     <stage xml:id="Redna-30-1995-03-28.stage148">(Nihče.)</stage> Zato dajem 15. člen na glasovanje. Ugotovimo
                  sklepčnost! <stage xml:id="Redna-30-1995-03-28.stage149">(57 prisotnih.)</stage></p>
               <p>Kdo je za? <stage xml:id="Redna-30-1995-03-28.stage150">(35 poslancev.)</stage> Je kdo proti? <stage xml:id="Redna-30-1995-03-28.stage151">(2
                     poslanca.)</stage></p>
               <p>Ugotavljam, da je 15. člen sprejet.</p>
               <p>S tem smo člene izčrpali in v obravnavo dajem naslov zakona. Želi kdo o naslovu
                  zakona besedo? <stage xml:id="Redna-30-1995-03-28.stage152">(Nihče.)</stage> Zato dajem naslov zakona na glasovanje.
                  Ugotovimo sklepčnost! <stage xml:id="Redna-30-1995-03-28.stage153">(55 prisotnih.)</stage></p>
               <p>Kdo je za? <stage xml:id="Redna-30-1995-03-28.stage154">(43 poslancev.)</stage> Je kdo proti? <stage xml:id="Redna-30-1995-03-28.stage155">(2
                     poslanca.)</stage></p>
               <p>Ugotavljam, da je naslov zakona sprejet.</p>
               <p>S tem smo drugo obravnavo znotraj hitrega postopka zaključili.</p>
               <p>Jaz sicer ne bi želel biti tisti, ki noče, da zakon sprejmemo, vendar 15 minut še
                  imamo do 17. ure. Bilo je veliko amandmajev sprejetih, tako da je verjetno
                  najbolje, da danes prekinemo. Kdor želi pripraviti amandmaje, zlasti tiste, na
                  katere smo bili opozorjeni z vidika pravnega reda, to točko danes prekinemo in jo
                  nadaljujemo jutri. Proceduralno? Gospod Pregelj proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Predlagam, da dobimo čistopis glede na to, da je bilo sprejetih veliko
                  amandmajev in da so bili nekateri zelo zapleteni zaradi amandmajev na amandmaje in
                  tako naprej; bi bilo umestno, da dobimo čistopis, da bo potem predlaganje
                  amandmajev v tretji obravnavi bolj korektno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, na glasovanje dajem predlog, da Sekretariat za zakonodajo in
                  pravne zadeve pripravi čistopis. Ugotovimo sklepčnost! <stage xml:id="Redna-30-1995-03-28.stage156">(56
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage157">(34 poslancev.)</stage> Je kdo proti? <stage xml:id="Redna-30-1995-03-28.stage158">(4
                     poslanci.)</stage></p>
               <p>Ugotavljam, da je predlog sklepa sprejet.</p>
               <p>S tem to točko dnevnega reda prekinjam.</p>
               <p>Prehajamo na <title>12. TOČKO DNEVNEGA REDA</title>, to je <title>OBRAVNAVA
                     PREDLOGA ZAKONA O SOGLASJU REPUBLIKE SLOVENIJE DARS D.D. ZA NAJETJE KREDITOV
                     PRI EVROPSKI INVESTICIJSKI BANKI B.C. - HITRI POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Proceduralno? Prosim.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovani gostje! Samo predlagal bi zaradi tega, da bo
                  nekako zadeva bolj logična, da bi ti dve obe točki, ki sta na sporedu, obrnili.
                  Predlagam, da najprej obravnavamo zakon o garanciji in potem zakon o soglasju.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Naše mnenje tukaj je pa, da je pravilno tako, kot smo postavili: enajst -
                  dvanajst, dvanajst - enajst, da je vrstni red pravilen: dvanajst - enajst.</p>
               <p>Najprej je predlog zakona o soglasju in potem zakona o garanciji.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Potem je v redu. Potem je to to, hvala lepa. Se odpovedujem proceduralnemu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Dobro. Tudi tisti, ki sedimo za to mizo zgoraj, imamo včasih kaj prav ali ne?</p>
               <p>Torej, želi predstavnik Vlade besedo? <stage xml:id="Redna-30-1995-03-28.stage159">(Ne želi.)</stage></p>
               <p>Predlog zakona je obravnaval Odbor za finance in kreditno monetarno politiko kot
                  matično delovno telo. Želi poročevalec odbora besedo? <stage xml:id="Redna-30-1995-03-28.stage160">(Ne
                  želi.)</stage></p>
               <p>Proceduralno?</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Predlagam proceduralni sklep, da zbor odloči, da Vlada poda uvodno
                  pojasnilo, glede na to, da je ta zakon predlagan zelo zelo na hitro, ne samo po
                  hitrem postopku in želim, da o tem zbor odloča.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predlog smo slišali. Predlog dam na glasovanje. Ugotovimo sklepčnost! <stage xml:id="Redna-30-1995-03-28.stage161">(47
                     prisotnih.)</stage></p>
               <p>Kdo je za? <stage xml:id="Redna-30-1995-03-28.stage162">(31 poslancev.)</stage> Je kdo proti? <stage xml:id="Redna-30-1995-03-28.stage163">(6
                     poslancev.)</stage></p>
               <p>Ugotavljam, da je predlog sprejet.</p>
               <p>Torej, predstavnik Vlade. Če pri tej točki ni predstavnika Vlade, potem to točko
                  ne moremo obravnavati in jo prekinjam.</p>
               <p>Glede na to, da smo rekli, da mora biti vrstni red dvanajst - enajst, potem gremo
                  lahko na točko trinajst.</p>
               <p>Torej, prehajamo na <title>13. TOČKO DNEVNEGA REDA</title>, to je <title>PREDLOG
                     ZAKONA O SPREMEMBAH IN DOPOLNITVAH ZAKONA O VETERINARSTVU - SKRAJŠANI
                     POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije.</p>
               <p>Želi predstavnik Vlade besedo?</p>
               <p>Ugotavljam, da predstavnikov Vlade ni več tukaj pri teh točkah, res, da smo
                  nekoliko mi skakali, vendar tudi to točko prekinjam in zaključujem za danes.
                  Nadaljujemo jutri.</p>
            </sp>
            <stage type="time">(SEJA JE BILA PREKINJENA 28. MARCA 1995 OB 16.46 URI IN</stage>
         </div>
      </body>
   </text>
</TEI>