<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-33-2007-11-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ABA0B992DE156E8BC12573A900360399</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=ABA0B992DE156E8BC12573A900360399</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-33-2007-11-21.DZ" n="33">
               <name>Redna</name>
               <date when="2007-11-21"/>
            </setting>
         </settingDesc>
         <particDesc>
            <listOrg>
               <org xml:id="Redna-33-2007-11-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 33. seje</stage>
            <stage type="date">(21. november 2007)</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 10.00.</stage>


            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 33. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: Zvonko
               Černač, Rudolf Moge, dr. Marko Pavliha in Milan Petek.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA ZAKONA O TRGOVINI</title> v okviru rednega postopka.</p>
               <p>Predlog zakona je v obravnavo Državnemu zboru predložila Vlada Republike Slovenije.
               Besedo dajem predstavniku Vlade za dopolnilno obrazložitev predloga zakona. Izvolite,
               prosim. Besedo ima gospod mag. Tomaž Jeršič, državni sekretar.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala za besedo, predsedujoči. Poslanke in poslanci, lep pozdrav v imenu Ministrstva
               za gospodarstvo in v imenu Vlade! Zakon o trgovini je bil sprejet leta 1993 in je
               ostal nespremenjen v prvotnem besedilu, razen določb, ki urejajo obratovalni čas
               prodajaln. Glede na navedeno je Ministrstvo za gospodarstvo pripravilo nov predlog
               zakona in dovolite mi, da ga na kratko predstavim.</p>
               <p>Predlog ureja dejavnost trgovine tako, da še vedno zagotavlja okvir za opravljanje
               dejavnosti in tako zagotavlja varstvo zaposlenih, potrošnikov in okolja. Predlog
               zakona o trgovini opredeljuje pojem trgovine, način in pogoje za opravljanje
               trgovinske dejavnosti ter izvajanje nadzora.</p>
               <p>Poglavitni cilji zakona so naslednji: izenačitev pogojev poslovanja vseh gospodarskih
               subjektov, ki ponujajo potrošnikom blago, ne glede na to, ali so ga proizvedli sami
               ali so ga kupili z namenom nadaljnje prodaje. Naslednji cilj je deregulacija poklicev
               prodajalec in trgovski poslovodja, kar prinaša trgovcem možnost, da si ne glede na
               smer in stopnjo izobrazbe izberejo kader, ki bo najbolj primeren za prodajo njihovih
               izdelkov.</p>
               <p>Predlog zakona odpravlja obveznost vodenja evidenc v trgovini, katerih namen je bil
               predvsem v preverjanju izvora blaga in preverjanje sprememb prodajnih cen blaga v
               primeru prodaje s popusti, akcijske prodaje in razprodaje. Predlagana ureditev še
               vedno nalaga trgovcu, da zagotovi podatke o izvoru blaga, ki se prodaja, in podatke o
               spremembi prodajne cene blaga, le da bo te podatke lahko zagotovil tudi iz drugih
               zbirk podatkov, ki jih trgovec vodi že v druge namene. S tem se odpravlja dvojnost
               vodenja določenih podatkov.</p>
               <p>V luči zadovoljevanja potreb in želja potrošnikov se omogoča, da trgovci izdelke
               dodatno obdelajo ali dodelajo v lastnih prodajalnah ter določene vrste napitkov in
               živil tudi ponudijo potrošniku. Predlog zakona določa, da se lahko opravlja
               trgovinska dejavnost v prodajnih objektih ali zunaj njih. Če se v prodajalni opravlja
               tudi druga dejavnost, mora biti prostor, namenjen tej dejavnosti, vidno ločen od dela
               prodajalne, ki je namenjen trgovinski dejavnosti, ali pa kot tak določen v internem
               načrtu tega prostora. Trgovec lahko v svoji prodajalni dodatno obdela hrano, tako da
               je primerna za uživanje, ne sme pa potrošniku omogočiti uživanja hrane ali pijače v
               prodajalni ali pred njo. Ne glede na določbo tega stavka pa lahko trgovec zaradi
               zaokrožitve svoje ponudbe brez izpolnjevanja posebnih pogojev, ki jih določa zakon, v
               prodajalni nudi potrošnikom tudi določene vrste napitkov in živil. V duhu tega člena
               je vložen tudi amandma, in strinjamo se, da je vsebinska narava amandmaja primerna,
               vendar se nam zdi sprejetje amandmaja nepotrebno, ker sam Zakon o davku na dodano
               vrednost določa o stopnjah obdavčitve teh izdelkov. Amandma namreč govori, da bi
               dodali stavek, ki govori naslednje: <q>"Za prodajo napitkov in živil iz prejšnjega
               odstavka se davek obračuna in plačuje skladno s predpisi o davku na dodano vrednost."</q>
               Menimo, da je to določilo že vneseno, že zakonsko določeno v Zakonu o davku na dodano
               vrednost in tudi pojasnila društva so naslednja tako, da ne bo privilegiranega
               položaja trgovcev v primerjavi z gostinci.</p>
               <p>Predlog zakona daje tudi ministru, pristojnemu za trgovino, pooblastilo, da lahko
               reprezentativni ali drugi zbornici z odločbo na podlagi javnega razpisa podeli javno
               pooblastilo za izdajanje aktov za področje trgovine, ki urejajo sezonske
               razprodaje.</p>
               <p>Na Ministrstvu za gospodarstvo menimo, da predlog zakona sledi trendom razvoja
               trgovinske dejavnosti v želji po večji konkurenčnosti trgovcev in hkrati sledi
               potrošniškim navadam v smislu dodatne ponudbe.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo.</p>
               <p>Prosim predsednika odbora gospoda Ferija Horvata, da predstavi poročilo odbora.</p>
               <p>Prosim.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovani državni sekretar s sodelavkami in
               sodelavcem. Spoštovani kolegice in kolegi.</p>
               <p>Odbor za gospodarstvo je kot matično delovno telo obravnaval predlog zakona o
               trgovini na 37. seji 7.11.2007. Predlog zakona je bil deležen velike pozornosti
               zainteresiranih organizacij. Odbor je bil seznanjen z mnenjem Zakonodajno-pravne
               službe, pripombe so bile upoštevane v amandmajih koalicijskih poslanskih skupin, ki
               jih je odbor tudi sprejel. Odbor je bil seznanjen s pripombami in predlogi Državnega
               sveta za amandmaje odbora. Svoja stališča sta odboru posredovali Trgovinska zbornica
               Slovenije, ki podpira predlog Vlade, in Obrtna zbornica Slovenije. Poleg amandmajev
               koalicijskih strank sta amandmaje vložili tudi Poslanska skupina SD k 5. členu in
               Poslanska skupina NSi k 8. členu. O teh členih je bilo na odboru tudi največ
               razprave.</p>
               <p>V zvezi z dopolnilnimi dejavnostmi v trgovini je bilo enotno mnenje, da je bistvena
               enaka obdavčitev dejavnosti oziroma storitev.</p>
               <p>V zvezi s 5. členom in amandmajem Socialnih demokratov je bilo največ razprave o
               predlagani rešitvi, da ni predpisane nobene izobrazbe, ampak je to v celoti
               prepuščeno trgovcem. Torej, popolna deregulacija izobrazbe za trgovske delavce. Tudi
               pri 8. členu v zvezi z obratovalnim časom trgovin je ob amandmaju poslanske skupine
               Nove Slovenije, da se omeji obratovanje oziroma prepove obratovanje ob nedeljah in
               državnih praznikih, prevladalo stališče Vlade in večine poslancev, tako koalicije kot
               opozicije, da je smiselno ostati pri sedanji rešitvi in je bil amandma zavrnjen
               oziroma ni bil sprejet. Sprejeti amandmaji so vključeni v dopolnjeni predlog zakona,
               ki je sestavni del poročila, ki ga imate. Predlagam, da predlog zakona sprejmemo.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Kristijan
               Janc v imenu poslanske skupine SLS. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Spoštovani državni sekretar s sodelavci,
               kolegice in kolegi!</p>
               <p>Zakon o trgovini smo zadnja leta pogosto obravnavali, predvsem v zvezi z obratovalnim
               časom prodajaln. O obratovalnem času oziroma o tem, ali naj bodo trgovine odprte ob
               nedeljah in drugih dela prostih dneh, smo odločali tudi na referendumu. Verjetno se
               vsi dobro spominjamo ponesrečenega referendumskega vprašanja, iskanja ustreznih
               rešitev in odločbe Ustavnega sodišča. Vprašanje obratovalnega časa je bilo potem na
               podlagi dogovora med delodajalci in delojemalci vendarle urejeno in tudi dogovorjeno.
               Kljub pogostim spremembam Zakona o trgovini v omenjenem delu pa se zakon v ostali
               vsebini ni spremenil vse od leta 1993, ko je bil sprejet v Državnem zboru. Takrat so
               bile na področju gospodarstva in trgovske dejavnosti v Sloveniji popolnoma drugačne
               razmere, kot so danes, zato je odločitev Vlade oziroma pristojnega ministra, da se
               pripravi nov zakon o trgovini, smiseln in tudi dobrodošel. Potrebe po zakonu
               potrjujejo tudi mnenja Trgovske zbornice Slovenije, ki je v svojem dopisu zapisala,
               da v celoti soglaša s predlaganim zakonom, saj besedilo predloga zakona sledi
               razvojnim trendom in smernicam današnjega konkurenčnega okolja, v katerem deluje tudi
               trgovinska dejavnost.</p>
               <p>Že na podlagi povedanega lahko v Poslanski skupini Slovenske ljudske stranke
               ugotovimo, da gre za dober zakon, ki ga je smiselno potrditi. Predlagani zakon še
               vedno ločuje med trgovino na drobno in trgovino na debelo, kar je v interesu
               potrošnikov. Poleg tega pa z vidika celostne ponudbe zakon trgovcem omogoča dodatne
               dejavnosti v trgovskih centrih oziroma trgovinah, kot je na primer dodatna obdelava
               hrane, ki je primerna za uživanje. Omenjeni ukrepi so torej v interesu potrošnikov
               kot tudi trgovcev in jih zato ocenjujemo kot pozitivne.</p>
               <p>Morda pomembnejša novost zakonskega besedila je deregulacija poklica prodajalec in
               trgovski poslovodja. Z vidika konkurenčnosti odpiranja delovnega trga oziroma
               zaposlovanja in hitrega razvoja trgovine je deregulacija seveda smiselna in tudi
               dobrodošla. Dodatno jo podpira tudi dejstvo, da tudi v drugih evropskih državah
               omenjena poklica nista regulirana. Glede na to menimo, da deregulacija poklica še ne
               pomeni, da trgovci ne bodo tudi v bodoče zaposlovali posameznikov s trgovsko
               izobrazbo, saj si vsak trgovec želi dobrih prodajalcev, ki svoj posel obvladajo in s
               tem trgovini ustvarjajo večji dobiček. Je pa deregulacija poklica izziv tudi za
               trgovske šole, ki bodo morale dokazati svojo kvaliteto in s tem, da bodo njihovi
               učenci oziroma dijaki v primerjavi z drugimi poklici poklicnimi profili v trgovini
               dosegali še boljše rezultate. Prepričani smo, da vsak odgovoren in željen uspeha
               delodajalec, trgovec bo zaposloval najboljše trgovce za delo v trgovini, kar mu tudi
               prinaša zagotovo uspeh. Če pa na trgu delovne sile ni dovolj izkušenih trgovcev, kar
               se danes dogaja, pa mu dajemo z zakonom tudi možnost, da izbira tudi med drugimi
               poklici. Na primer šivilja, ki je izgubila delo ne po svoji krivdi, pa bi rada
               zaposlitev, morebiti tudi v trgovini in ji ta zakon to možnost mu trgovcu s tem tudi
               daje.</p>
               <p>Tudi na področju trgovinskih evidenc predlagani zakon odpravlja nepotrebne
               administrativne zahteve. Trgovinska dejavnost v Sloveniji se v zadnjih letih zelo
               hitro razvija, kar je dobro. Seveda pa se trgovina poleg trgovcev, ki se ukvarjajo
               samo s trgovsko dejavnostjo, srečuje tudi z drugimi gospodarski subjekti, ki
               potrošniku ponujajo blago, kot na primer tisti, ki so ga proizvedli sami. Predlagani
               zakon vse te gospodarske subjekte izenačuje, kar je smiselno predvsem z vidika večje
               konkurenčnosti med temi subjekti.</p>
               <p>V Poslanski skupini Slovenske ljudske stranke menimo, da predlagane rešitve v Zakonu
               o trgovini zagotavljajo nadaljnje spodbujanje podjetništva in krepitev konkurenčnosti
               slovenskega gospodarstva, zato ga bomo tudi brez zadržkov podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Posedel v imenu Poslanske skupine Zares.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa, gospod predsedujoči. Lep pozdrav vsem! Tudi v Poslanski skupini Zares smo
               Zakonu o trgovini namenili veliko in potrebno pozornost. Tako kot je spoštovani
               kolega Feri, predsednik matičnega odbora dejal, da je ta zakon vzbudil veliko
               pozornosti, kar je razumljivo. Zadeva tako trgovce, ki ponujajo, kot tudi vse nas, ki
               nastopamo v vlogi kupcev, in seveda članov parlamenta, ki ustvarjamo pogoje, pod
               katerimi bo ta dejavnost izvrševala svoje poslanstvo. In pri zakonu kot celota lahko
               rečemo, da smo veseli in zadovoljni, ker je pač zakon pripravljen, da je veliko
               dobrih rešitev nastavljenih in zapisanih in da zakon kot tak omogoča tudi nadaljnje
               izvajanje tistega poslanstva, kot ga trgovina ima, spodbujanje podjetništva. In zato
               tudi pozdravljamo rešitve, ki so zapisane in omogočene v obliki dopolnilnih
               dejavnosti, kar je zagotovo dobro, da se omogoči čim večjemu številu subjektov čim
               več možnosti, kako še dodatno izpopolniti in dopolniti svojo ponudbo in zadovoljiti
               tudi potrebe kupcev. Da pa je ob tem velika nevarnost, ki je bila tudi izražena v teh
               razpravah, da bi lahko zaradi nejasnosti ali celo želje, prišlo tukaj do tipičnega
               primera nelojalne konkurence, kar bi praktično pomenilo, da bi v trgovini, kjer bi
               lahko kupec kupil tudi zrezek ali pa hot dog, ga kupil po bistveno nižji ceni kot v
               sosednjem lokalu, gostinskem lokalu, kar zagotovo ni dobro. In tukaj je potrebno, da
               je enaka davčna stopnja in da so tudi enaki pogoji pri zagotavljanju ponudbe, se
               pravi, tako glede sanitarnih, higienskih in ostalih pogojev, in pa predvsem, da je
               spoštovana enaka davčna obdavčitev tako za trgovca, tako za gostinca za istovrstne
               izdelke.</p>
               <p>Druga zadeva, ki je v naši poslanski skupini Zares pa ocenjena kot nerazumljiva ali
               pa ta rešitev ne zagotavlja tistega, ker si verjetno kot družba želimo, čim več
               znanja, čim več usposobljenih kadrov, pa je ta popolna derazonacija kadrov, kar lahko
               hitro zapelje v drugo smer, se pravi v pad strokovnosti, kvalifikacije prodajalcev,
               zaposlenih, kar lahko potem pomeni tudi slabšo ponudbo, slabše zadovoljstvo kupcev.
               To je verjetno lahko tudi posledica pritiska velikih trgovcev, ki na ta način, da
               bodo lahko zaposlovali nekvalificirano ali slabše kvalificirano delovno silo,
               prodajalce, ostale zaposlene - na ta način tudi znižajo svoje stroške in zopet dobijo
               v svoji dejavnosti še več dobička. Zato mislim, da je ta korak nazaj in da je
               zagotovo potrebno vztrajati na tem, da se zagotoviti ustrezna kvalifikacija, in da je
               verjetno tudi prav, da bi ob takšnem predlogu v okviru Vlade svoje stališče izrecno
               dal tudi minister za šolstvo. Vemo, da se že danes ubadamo z velikimi problemi v
               krajih, v šolah, kjer se izobražuje kader za gostinstvo, za trgovski kader, in ta
               deregulacija pomeni še korak k večjim problemom in, kot rečeno, k manjši
               strokovnosti.</p>
               <p>Tretja zadeva, ki je bila v fazi razprave deležna velike pozornosti, pa je, mislim,
               da skoraj lahko rečem, nerazumljiv predlog ene od poslanskih skupin za zopet prepoved
               odprtja trgovin v nedeljah. Mislim, da je čas, ki ga živimo, takšen, da je popolnoma
               demokratično in pravica vsakega, da po svobodni volji in odločitvi preživi nedeljsko
               dopoldne ali v trgovini, ali v naravi, ali kje drugje in da je zato ob poudarjanju
               svobodne podjetniške iniciative, poudarjanju tega, kako naj se čim bolj odprejo
               možnosti za različne dejavnosti, takšen predlog nesprejemljiv in ga tudi v naši
               Poslanski skupini Zares ne podpiramo. Podpiramo pa zelo dobro dobre rešitve, ki so v
               tem zakonu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu Poslanske skupine SNS. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni. Po oceni Poslanske skupine Slovenske nacionalne stranke ta zakon
               v prioritetni ali izboljšan položaj postavlja lastnike kapitala, torej nosilce
               trgovinske dejavnosti. Dejstvo za moje besede oziroma dokaz za moje besede so seveda
               v več elementih omenjenega zakona. Po moji oceni postavitev kapitala na piedestal nad
               potrošniki po drugi strani in nad osnovnimi elementi konkurenčnosti, kot je
               izboljšanje, kvaliteta, ni pravilen način razmišljanja Vlade Republike Slovenije.</p>
               <p>Dejstvo je, da je Vlada Republike Slovenije omenjeni zakon poslala v Državni zbor pod
               imenom izboljšanja kvalitete in konkurenčnosti tako na domačem kot na mednarodnem
               trgovskem prizorišču. Ampak ali se res kvaliteta zvišuje na ta način, da se znižujejo
               minimalni standardi? Na vseh ostalih področjih gospodarske dejavnosti, pa vzemimo
               avtomobilsko industrijo, se kvaliteta izboljšuje z upoštevanjem oziroma povečevanjem
               minimalnih zahtevkov, tako na področju onesnaževanja kot na področju varnosti, kot na
               področju certifikata in podobnih stvari. Tokrat v tem zakonu, pa Vlada Republike
               Slovenije govori, da bo šla bližje nosilcem lastnikom kapitala, trgovcem - ne
               trgovcem, ki so zaposleni pri lastniku kapitala, ampak izključno lastniku kapitala -
               na ta način, da bo izničila dosedanjo zahtevo po izobrazbi; sedanjo zahtevo po
               izobrazbi in to bo nekaj boljšega. Drži! To bo nekaj boljšega in lažjega za lastnika
               omenjene trgovine oziroma nosilca določene organizacije, ki se ukvarja s trgovino.
               Ampak ljudje, to ni pravi način za spodbujanje konkurenčnosti, to je izjemno
               kratkoročen cilj! Dejstvo je, da se bo na dolgi ali pa na srednji rok tovrstno
               zniževanje kriterijev pod taktirko ali v skupnem imenovalcu konkurenčnost, kar seveda
               v popolnosti ne drži, izkazalo v celotni negativni luči. Dejstvo je, da je to v
               nasprotju z Lizbonsko strategijo. Dejstvo je, da je sploh vprašaj, ali je ministrstvo
               za gospodarstvo omenjeni zakon uskladilo s šolskim ministrom, ki po eni strani
               zahteva našo družbo prihodnosti kot izobraženo družbo, družbo, ki ve, kaj bo počela,
               Ministrstvo za gospodarstvo pa reče: Ni več potrebne izobrazbe. Vsak lahko opravlja
               te storitve." Ampak to je mnogo širši problem kot zgolj problem nekoga, ki bo iskal
               neustrezno rešitev, ali pa zgolj problem nekoga, ki išče posameznika za opravljanje
               tovrstne dejavnosti. To je seveda upad vpisa na srednje šole, ki se ukvarjajo s
               poučevanjem gostinske, turistične storitve in podobnih stvari. In to je popolnoma v
               nasprotju z vsemi strategijami, ki smo jih v tem Državnem zboru, na Vladi Republike
               Slovenije sprejeli tako na področju šolstva kot na področju konkurenčnosti.</p>
               <p>Ampak, kaj pa je tisti še večji, še bolj negativen cilj, ki se bo kot dejstvo, v
               kolikor bo tovrsten zakon sprejet, pojavil v naši družbi - to je zmanjševanje plač za
               ljudi, ki opravljajo tovrstno dejavnost, torej za zaposlene. S tem ko ministrstvo za
               gospodarstvo zagovarja, da ni več potrebno imeti izobrazbe za prodajo živilskih
               izdelkov, za prodajo tistih izdelkov, in ostalimi trgovci, gospodje in pa seveda
               gospe, se opravičujem, ampak, če boste to sprejeli, bo v naslednjem koraku
               delodajalec manj plačeval delojemalce! In vse to Ministrstvo za gospodarstvo dela pod
               predpostavko dviga konkurenčnosti. Ja, lepo vas prosim! Kakšnega dviga
               konkurenčnosti? Po eni strani boste dosegli nižji vpis v srednješolski sistem, ki se
               ukvarja s tem, po drugi strani manj sposoben trgovski kader, ki pred prodajnimi
               policami, in ne nazadnje padec plač teh ljudi. Namesto da bi naša država rekla, da
               gradimo na znanju tudi na področju trgovine, gradimo konkurenčnost v trgovini z
               izboljšanjem storitev, z dvigom kriterijev - ne! Izberete drugo pot, kratkoročno
               pot.</p>
               <p>Omenjeni zakon po oceni Nacionalne stranke ni primeren, iz tega naslova ne bo dobil
               podpore v okviru glasovanj. In naj se Vlada Republike Slovenije že enkrat zave, da v
               kolikor obstaja resolucije na drugih področjih najsibo mednarodne zaveze Republike
               Slovenije po tem, da je znanje bogastvo, naj potem to resolucijo tudi vklopi v
               zakonodajni postopek, ne pa da na tem področju ignorira. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu Poslanske skupine DeSUS. Prosim.
            </p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Lep pozdrav vsem želim! No, že doslej se je videlo in najbrž se bo še, da
               tega zakona ne podpiramo vsi z enakim zadovoljstvom. Stopnja zadovoljstva je torej
               različna v glavnem iz enega temeljnega razloga, v glavnem iz razloga rezervacije
               strokovne izobrazbe, pa tudi nekaj drugih pomislekov je v zvezi s tem zakonom bilo še
               povedanih.</p>
               <p>Kar se tiče Poslanske skupine DeSUS smo mi podporniki vseh prizadevanj za to, da bi
               se, kar se rado govori, zmanjšale administrativne ovire, da bi se povečevala
               konkurenčnost, da bi se prosta pobuda spodbujala na trgu, da bi se kar se da - tako
               pač pišemo v vseh naših strategijah in reformnih programih - spodbujala naša
               konkurenčna prednost, ki temelji na znanju, pa vendarle pri vrsti zakonov na koncu
               doživimo šok. Na tnalo, na žrtvenik se za spodbujanje konkurenčnosti v zadnjem času
               prepogosto polaga strokovna izobrazba. Tako je bilo pri Zakonu o gostinstvu, tako je
               pri Zakonu o obrti, tako je pri tem zakonu, ki je danes v obravnavi.</p>
               <p>Doslej je predlagatelj predlagal spremembe in dopolnitve tega zakona, zdaj se je
               odločil za nov zakon; v poprejšnjih poizkusih sprememb je šlo za interesni trikotnik,
               šlo je za to, da so se pojavljali - malo shematizirano seveda govorim - na eni strani
               delodajalci, na drugi strani delojemalci, na tretji strani potrošniki in v glavnem je
               šlo za zagotavljanje boljše situacije delojemalcem, torej zaposlenim v trgovini, in
               na koncu se je po referendumu, po odločitvah Ustavnega sodišča vendarle odločilo s
               sporazumom. Tako smo vsaj v veliki večini bili vsi zadovoljni. In takrat se je
               ustavil poizkus, ki se je zdaj v bolj benigni obliki zopet ponovil, namreč poskus, da
               bi se trgovina urejal bolj ideološko, politično kot pa z ekonomskimi kriteriji, pa
               vendarle - skratka, dosegel se je sporazum, s katerim so bili partnerji v tem
               trikotniku zadovoljni.</p>
               <p>Sedaj imamo drugačen poizkus. Sedaj predlagatelj v tem trikotniku interesov bolj
               zagotavlja pravice tistim, ki so delodajalci. Kar tudi nič ni slabega, seveda tudi
               njihovim interesom in potrebam je treba ugoditi, vendar se je zopet pojavilo
               protislovje. A to pot sporazuma ni bilo. To pot se niso upoštevala pripombe
               sindikatov, to pot se niso upoštevale pripombe niti Državnega sveta, niti Obrtne
               zbornice. To pot se je nepopustljivo vztrajalo na interesu trgovcev, torej
               delodajalcev. Ta odmik od poizkusa sporazumevanja je nekaj, kar Poslansko skupino
               DeSUS ovira pri tem, da bi soglasno podpirala predlog tega zakona. Cilji zakona so
               sicer takšni, da ni nobenega posebnega dvoma okoli tega in bi jih mi seveda lahko
               podprli, če ne bi prišlo do cele vrste protislovij.</p>
               <p>Pa poglejmo, kakšna protislovja so. Prvič je protislovje med kratkoročnim in
               dolgoročnim interesom. Kratkoročni, torej stroškovni interes, znižanje stroškov za
               delodajalce, je podprt in je res, da bo, tako kot so nekateri danes že govorili, to
               na koncu rezultiralo pač v nižjih plačah. Tisti, ki nimajo izobrazbe, ne bodo terjali
               in ne bodo imeli upravičenj do takšnih plač, kot tisti, ki strokovno izobrazbo imajo.
               In zaman je govoriti, da bodo delodajalci že poskrbeli, da bo usluga dobra, ker je to
               njihov interes. Potem bi lahko sedaj poskrbeli na ta način, da ne bi povzročili
               drugega protislovja, namreč protislovja, ki izvira iz anket, ki so jih sami izvedli
               in v katerih so trgovci ugotovili, da potrebujejo predvsem kader s IV, V in VI
               izobrazbo, predlagajo pa ukinitev sleherne izobrazbe kot pogoj. Sploh ni več tega
               pogoja v tem zakonu. In naj vam povem, da je mednarodni ekonomski forum, ko je to
               področje proučeval v zvezi s konkurenčnostjo, ugotovil, da je ena temeljnih slabosti
               Slovenije slabost kvalifikacijski standard človeških virov, kot temu rečemo, in je od
               124 držav, ki jih je analiziral, Slovenija na 111 mestu. Torej, čisto na dnu.</p>
               <p>Zato mi sodimo, da se pretirano favorizira interes delodajalcev, da bi morali bolj
               upoštevati tudi dolgoročne interese, ki naj temeljijo na znanju, in znanje se
               preverja s strokovno usposobljenostjo, in zato žal ne bomo v celoti oziroma tisti, ki
               bomo, bomo z velikimi pomisleki podprli ta zakon.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stane Pajk v imenu Poslanske skupine SDS.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Spoštovani! Pred nami je predlog zakona o trgovini, gre v smeri deregulacije, večje
               svobode. V omenjenem zakonu se predlaga takšna normativna ureditev dejavnosti
               trgovine, ki zagotavlja varstvo zaposlenih, potrošnikov in okolja, hkrati pa
               odpravlja odvečne administrativne ovire in izenačuje pogoje poslovanja vseh
               gospodarskih subjektov, ki ponujajo potrošnikom blago, ne glede na to, ali so ga
               proizvedli sami, ali so ga kupili z namenom nadaljnje prodaje. Predlog zakona o
               trgovini odpravlja izobrazbene pogoje za opravljanje trgovske dejavnosti, odpravlja
               obveznost vodenja trgovskih evidenc v trgovini ter namesto njih uvaja zagotavljanje
               podatkov o stanju trgovskega blaga v skladu z veljavnimi slovenskimi in mednarodnimi
               standardi računovodskega poročanja.</p>
               <p>Predlagana ureditev omogoča trgovcem, da pod določenimi pogoji blago dodatno obdelajo
               ali dodelajo v lastni prodajalni ter te izdelke tudi ponudijo potrošniku.</p>
               <p>Predlagani zakon temelji na naslednjih načelih: načelo enakosti - vsak gospodarski
               subjekt, ki ponuja blago potrošnikom, naj posluje pod enakimi pogoji; načelo svobodne
               gospodarske pobude v povezavi z deregulacijo poklicev - trgovec naj si na podlagi
               lastne izbire izbere stopnjo in smer izobrazbe kadra, ki ga potrebuje za prodajo
               lastnih izdelkov. Načelo ekonomičnosti poslovanja - trgovcem se dopušča, da izdelke
               dodatno obdelajo ali dodelajo v lastnih prodajalnah ter jih v spremenjenem stanju
               ponudijo potrošnikom. Na ta način preprečijo posledično škodo, ki bi jim zaradi
               neuporabljenosti blaga pri tem nastala.</p>
               <p>Odprava izobrazbenih pogojev za opravljanje trgovske dejavnosti je povzročilo največ
               polemik v prehodnem zakonodajnem postopku, vendar mi mislimo, da je tako, kot je
               predlagano, tudi pravilno. Vsako podjetje, ki se ukvarja s trgovino, naj samo
               presodi, kakšne kadre naj zaposluje glede na stroko in višino izobrazbe. Več kot bo
               podjetje želelo dodati dodane vrednosti v obliki svetovanja in ostalih uslug, bolj
               izobražen in specifičen kader bo zaposlovalo.</p>
               <p>Omenjeni zakon podpira tudi Trgovska zbornica Slovenije.</p>
               <p>V Poslanski skupini Slovenske demokratske stranke menimo, da je zakon dober in ga
               bomo tudi podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Feri Horvat v imenu Poslanske skupine SD.</p>
               <p>Prosim.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, podpredsednik. Spoštovani državni sekretar s sodelavkama,
               sodelavcem. Kolegice in kolegi.</p>
               <p>Poslanke in poslanci Poslanske skupine Socialnih demokratov zakonu ne bomo
               nasprotovali. Pri vprašanju dopolnilnih dejavnosti v trgovini, na kar je imel
               pripombe Državni svet in nekatere zbornice, se nam zdi bistveno, da so davčne stopnje
               za istovrstne dejavnosti v trgovini, gostinstvu, obrti in pri zasebnih podjetnikih
               opredeljene tako, da ne bo nelojalne konkurence med dejavnostmi oziroma da bodo
               pogoji izenačeni.</p>
               <p>V zvezi s strokovnimi kvalifikacijami razumemo splošno usmeritev v deregulacijo in
               prepuščanje pravic in odgovornosti nosilcem dejavnosti ter delovanju trga. Pri tem
               zakon sledi že sprejetim rešitvam v Zakonu o obrtništvu in gostinstvu. Vendar nam
               nenadna popolna deregulacija, opustitev vseh, tudi minimalnih kriterijev, vzbuja
               skrb, da to ne bi vodilo v znižanje kakovosti storitev, kar bi lahko škodovalo tako
               sami dejavnosti kot tudi potrošnikom. Težave lahko nastanejo tudi ob pričakovanem
               prihodu tuje nekvalificirane delovne sile v trgovine. Žal naš amandma za pooblastilo
               Vladi, da poleg minimalnih tehničnih pogojev lahko določi tudi druge pogoje, vključno
               z minimalno izobrazbo, ni bil sprejet.</p>
               <p>V zvezi z obratovalnim časom trgovin podpiramo predlagano rešitev in nismo podprli
               amandmaja Poslanske skupine Nove Slovenije, ki mu je nasprotovala na odboru tudi
               Vlada in vse druge poslanske skupine. Naj spomnim, da smo približno pred enim letom v
               Državnem zboru po dolgotrajnih razpravah, vključevanju Ustavnega sodišča v obravnavo
               in razreševanje te problematike ter na podlagi dogovora med sindikati in trgovci,
               delodajalci, z veliko večino sprejeli zakon in ni tehtnih razlogov za ponovno
               odpiranje tega vprašanja. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Martin Mikolič v imenu Poslanske skupine NSi.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Prisrčno pozdravljeni! Naj najprej povem, da v Poslanski skupini
               Nove Slovenije imamo do Zakona o trgovini tudi tokrat zadržke. Vse novele zakona iz
               leta 1993 so se ukvarjale z ureditvijo obratovalnega časa prodajaln oziroma trgovin.
               In danes v Poslanski skupini Nove Slovenije ugotavljamo, da tudi z novim predlogom
               zakona o trgovini nismo nič bliže uresničitvi referendumsko izražene volje ljudi.
               Trgovine ob nedeljah so še vedno odprte.</p>
               <p>Moram pa povedati, da spremembam, ki jih prinaša nov zakon, v Poslanski skupini Nove
               Slovenije ne bomo nasprotovali. Razumemo, da se zakonodaja prilagaja spremenjenim
               razmeram. Razvoj informacijske tehnologije, globalizacija ter nova marketinška znanja
               niso pogojevala novih pogojev in načinov poslovanja le v trgovinski dejavnosti, ampak
               v življenju na splošno.</p>
               <p>Mi pozdravljamo odločitev, da se odpravlja obveznost vodenja evidenc v trgovini in se
               poslovanje ureja skladno s slovenskimi in mednarodnimi standardi računovodskega
               poročanja. Zaupamo tudi predlagatelju, da je dobro priučil možnost, da trgovci nudijo
               potrošnikom tudi dodatne storitve.</p>
               <p>Odprava izobrazbenih pogojev za prodajalce in trgovinske poslovodje, je smiselna, če
               jo presojamo skozi oči lastnikov. Ti bodo poiskali takšno delovno silo, ki bo s
               trgovinskim blagom znala rokovati, smo pa tudi trdno prepričani, da bo nudila
               kvalitetne storitve za potrošnike. Vsekakor tudi razumemo, da je dodaten argument
               glede tega deregulacija poklicev ta, da tega kadra ni. Prodajalcev in poslovodij
               praktično ni. V Poslanski skupini Nove Slovenije se sprašujemo, ali ni to morda
               posledica zavedanja, da odpiralni čas prodajaln vključuje tudi nedeljsko delo. Veste,
               zanimivo je bilo na odboru slišati, kako pred leti ni bilo frizerk in frizerjev.
               Takrat pred leti, ko so frizerski saloni, saj to dobro veste vsi, oziroma vemo, bili
               odprti. Danes, ko so frizerski saloni ob nedeljah zaprti, je baje tega kadra
               dovolj.</p>
               <p>Vse glasnejše so govorice, da prodajalke in prodajalci niso deležni dodatnega plačila
               za nedeljsko delo, kot to določa kolektivna pogodba dejavnosti trgovine Slovenije.
               Kar samo od sebe se postavlja vprašanje, ali ni tudi v tem primeru prevladal interes
               velikih trgovcev. Vemo, veletrgovci so zmagovalno razglasili pred slabim letom, kako
               so se dogovorili s sindikati glede nedeljskega dela. Danes lahko vprašamo, kaj so se
               ti isti veletrgovci pred časom dogovorili glede cen, ki jih danes imamo. Strokovnjaki
               ugotavljajo, da je naš trg premalo pregleden in premalo konkurenčen. Posledica tega
               je tudi rast cen hrane in današnja inflacija. Vemo, da je Urad za preprečevanje
               omejevanja konkurence v primeru veletrgovin nemočen.</p>
               <p>Če te ugotovitve strnemo, se nam vsaj v Poslanski skupini Nove Slovenije pojavlja
               čedalje večji dvom v enakopravnost partnerjev oziroma podpisnikov kolektivne pogodbe
               za trgovino. Tako kot sem uvodoma dejal, predlogu zakona ne bomo nasprotovali, moramo
               pa vam jasno povedati, da bo naša posebna skrb tudi v prihodnje usmerjena v
               prizadevanja za odpravo nedeljskega dela in uveljavitev referendumske volje ljudi.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Na vrsti je tudi gospod Mitja Slavinec, ki pa je zamudil svoj nastop
               zaradi tega, ker je bil prisoten pri sprejemu delegacije v parlamentu. Če nima nihče
               nič proti, mu dajem besedo. Izvolite, gospod dr. Mitja Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo in razumevanje. Sestanek z nemško delegacijo se je zavlekel in
               zaradi tega moja kratka zamuda.</p>
               <p>V poslanskem klubu LDS podpiramo cilj zakona, to je spodbujanje podjetništva in
               krepitev konkurenčnosti slovenskega gospodarstva. Vendar pa je ena od rešitev novega
               zakona o trgovini, to je deregulacija poklicev trgovec in trgovski poslovodja, ki po
               eni strani dodaja možnost, da si ne glede na smer in stopnjo izobrazbe izberejo
               kader, ki bo najbolj primeren za prodajo njihovih izdelkov, za nas prav gotovo
               nesprejemljiva. V Poslanskem klubu LDS zelo nasprotujemo tovrstni deregulaciji, saj
               ocenjujemo, da nikakor ne prispeva k sledenju tega cilja, k spodbujanju podjetništva,
               ampak zelo zelo negativno vpliva tako na strukturo kadra v trgovinah, še bolj pa
               negativno vpliva na že tako nizek vpis v poklicne šole za že tako nezanimivo poklicno
               izobraževanje. V tem konkretnem primeru za poklic trgovcev.</p>
               <p>Predlog zakona o trgovini namreč ne predvideva niti minimalno potrebno raven
               izobrazbe, prav nobenih izobrazbenih zahtev ne predvideva in s tem po eni strani na
               široko odpira vrata komurkoli - konkretno poslovodja je lahko nekdo brez osnovne šole
               - po drugi strani pa seveda delodajalcem omogoča, da ustvarjajo negativno selekcijo.
               Temu predlogu zelo nasprotujejo tudi sindikati, saj se zavedajo, kaj to pomeni.
               Pomeni, da se bodo trgovci, delodajalci lahko odločali za nižje izobražen kader in na
               račun tega še bolj zniževali plačila in na račun tega seveda tudi ustvarjali
               negativno selekcijo v trgovinah. Predlagana rešitev o deregulaciji poklicev je tudi v
               nasprotju s cilji lizbonske strategije, ki je ena izmed osnovnih prioritet Republike
               Slovenije in zaradi tega še toliko bolj obžalujemo, da ni bil sprejet amandma, da je
               treba opredeliti vsaj minimalno izobrazbeno stopnjo za nekatere poklice, torej za
               nekatera področja trgovine, ker je to tudi iz varnostnih razlogov nujno potrebno.
               Zakaj se nekdo konkretno odloči za študij farmacije? Zato, ker ga veseli delo v
               farmaciji, in zato ker ve, da če hoče, recimo, v lekarni biti zaposlen, da potrebuje
               diplomo, da mora zaključiti ta študij. Zakaj se sedaj nekdo odloči za poklic trgovca?
               Zato, ker ga prav gotovo veseli trgovanje, delo v trgovini, in ker ve, da bo ob
               znanju, ki ga v tej šoli dobi, nujno potrebno imeti tudi neko formalno izobrazbo. V
               Poslanskem klubu LDS ne vztrajamo, da ta formalna izobrazba mora biti trgovec,
               vztrajamo pa, da mora biti zagotovljena vsaj minimalna raven izobrazbe, da tisti, ki
               v trgovini dela, da tisti, ki trgovino vodi, ima ustrezno usposobljenost.</p>
               <p>Druga točka, ki se nam v Poslanskem klubu LDS zdi sporna, je vprašljiva določba 3.
               člen, ki je neusklajena z Zakonom o davku na dodano vrednost, ker ne bo zagotovljena
               prodaja enakih izdelkov pod enakimi pogoji oziroma enakih storitev. Gre za to, da s
               tako rešitvijo lahko v trgovini ali pa v gostinstvu določene produkte prodajajo pod
               različno davčno stopnjo. In to prav gotovo ni prav in to prav gotovo tudi ni pravično
               in ne zagotavlja enakih možnosti na trgu.</p>
               <p>Zaradi tega, predvsem zaradi deregulacije poklicev in neenakosti pri plačilu davkov,
               v Poslanskem klubu LDS Zakona o trgovini ne bomo podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženih amandmajev z dne 20.11.2007.</p>
               <p>V razpravo dajem 3. člen in amandma Poslanske skupine Zares. Želi kdo besedo? Prijava
               teče. Gospod Alojz Posedel, izvolite, prosim.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala lepa. Že v uvodni obrazložitvi stališča Poslanske skupine Zares smo poudarili,
               da je zakon v določenih primerih dober, da pa s tem členom lahko vzbudi razmišljanja
               o pojavu nelojalne konkurence. Zato predlagamo, da se na koncu četrtega odstavka 3.
               člena za piko doda besedilo <q>"za prodajo napitkov in živil iz prejšnjega stavka se
               davek obračunava in plačuje skladno s predpisi o davku na dodano vrednost, kot to
               velja za gostinske storitve"</q>. Jaz verjamem in sem prepričan, da je verjetno tudi
               namen zakona takšen, da zavestno ne ustvarja nelojalne konkurence, in sem prepričan,
               da je to tudi logično razmišljanje tako ministra za gospodarstvo kot vseh tam
               zaposlenih, in prepričan sem tudi, še posebej državnega sekretarja, in da je ta naš
               amandma samo dodatek k temu, da bo to še bolj eksplicitno zapisano, da se ne bodo
               pojavljale špekulacije, ali da bi celo na terenu, v vsakodnevni praksi nekdo narobe
               razumel in potem bi prišli do situacije, ki je bila prej opisana, da bi na eni
               lokaciji imeli primer trgovca, ki bi prodajal in ponujal hrano, živila oziroma jedila
               in napitke, zraven pa gostinca, ki bi prav tako istovrstna živila, jedila oziroma
               napitke prodajal po višji ceni, ravno iz tega razloga, ker bi uporabljal drugo davčno
               stopnjo.</p>
               <p>Zato še enkrat ponavljam, prepričani smo, da ta osnovna logika zakona sledi temu, da
               sledijo enakim pogojem tako za gostince kot za trgovce, pa vendar s tem našim
               dopolnilom k 3. členu postane dikcija tega člena še bolj jasna. Zato predlagam
               kolegicam in kolegom, da ta člen oziroma to dopolnilo k 3. členu tudi sprejmejo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Kristijan Janc.</p>
               <p>Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Še enkrat hvala lepa, predsedujoči.</p>
               <p>Na prvi pogled, ko prebereš amandma, se ti zdi kar v redu, ko pa malo bolj brskaš po
               nekaterih stvareh, pa ugotoviš, da verjetno DDV ne sodi v zakon o trgovini. Imamo nek
               drug zakon, nek predpis, kjer se tam določa davčna stopnja za to ali ono storitev. In
               mislim, da tega, po naši oceni, po oceni, kar sem prebral, ne sodi sem in ta amandma
               potem tudi ni potreben, zato ga tudi Slovenska ljudska stranka ne bo podprla.</p>
               <p>Bi pa rad povedal obrazložitev, ker sem prebral nekatere stvari, ki se mi zdijo
               pomembne: <q>"Ker v zvezi z nelojalno konkurenco med trgovci in gostinci glede višine
               stopenj DDV-ja za istovrstno blago je treba poudariti, da se stopnja DDV za posamezno
               blago ne določa glede na to, ali jih opravlja trgovec ali gostinec, ampak po tem, na
               kakšen način se hrana oziroma pijača ponuja, in sicer ali kot dobava blaga ali kot
               storitev. Ker bi trgovec določene izdelke v svoji prodajalni lahko ponujal dejansko
               kot storitev in ne zgolj kot dobavo blaga, se DDV za te izdelke obračunava po enaki
               stopnji, kot pri gostincu."</q> In tu je popolnoma jasno določilo v zakonu dodane
               vrednosti. Tako se mi zdi, da to res ne sodi v to materijo tega našega zakona, ki je
               po oceni, bom rekel, kot sem poslušal, dober, razen v tistih trenutkih, ko nekateri
               kolegi poslanci nočejo in nočejo razumeti stvarnosti današnjega časa. Ta stvarnost
               današnjega časa pa je, da na trgu delovne sile ni trgovcev, jih ni. Verjemite mi. Bil
               sem 12 let delodajalec, poznam to zadevo kar dobro. In prav je ta deregulacija, prav
               je, da na nek način družba oziroma zakonodajalec omogoča zaposlovanje tudi tistim
               profilom, ki nimajo eksplicitno trgovske šole, in lahko druge. Kot sem prej v najavi
               povedal, tudi šiviljo. Ne nazadnje, ta bo lahko še boljša ali enaka za opravljanje
               določenih storitev v trgovini. In to je po moje pozitiven korak tega, kljub temu da
               vsak resen in odgovoren trgovec, če bo na trgu dobil kader, ki bo strokovno
               izobražen, še posebej za neke tehnične poklice v trgovini je nujno potreben, zagotovo
               ne bo vzel enega drugega. Mislim, da tukaj preveč grmenja za prazen nič. Pustimo to
               delodajalcem in delojemalcem.</p>
               <p>Je pa res en problem ključen v tej naši družbi: da žal ni interesa ne za trgovca, ne
               za gostinca, ne za zidarja, ne za komunalca, ne za tehnika, za nič. To pa je
               kompleksno vprašanje, kjer se moramo vprašati. Ampak v tem trenutku s tem popravkom
               vaših želja teh problemov v družbi ne moremo popraviti, nikakor ne. Bojim se, da bo
               tudi v bodoče premalo vpisa v te šole, poklicne, strokovne, kjer vpisa preprosto ni.
               Jaz sem tudi za to, da je ta družba učeča, da vlagamo v znanje. To je naša prednost,
               da hodijo v srednje, visoke šole, ampak vendarle tudi te poklice družba potrebuje.
               Verjemite mi, čisto vsega pa tudi ne bomo mogli uvoziti iz drugih držav EU, da bodo
               delali te stvari. Mislim, da moramo tukaj nekaj narediti.</p>
               <p>Strinjam pa se, vzrokov je več. Prvi in temeljni zame je plača; plača trgovca,
               gostinca je prenizka, definitivno. Za delo, ki ga opravljajo, nedeljsko, nočno,
               zahtevni delavni pogoji, je plača prenizka. Če bi bila ta plača boljša bi zagotovo
               bil tudi večji vpis v trgovske, gostinske in druge šole. To je po moje temeljno
               vprašanje. In seveda tudi tisto, kar smo pred leti govorili, tega se spominjam,
               govorim za gostinsko branžo: <q>"Moja hči pa že ne bo natakarica."</q> In to je v družbi kar
               nekako prisotno, zato je to skrb vzbujajoče. Nimam nobene slabe vesti s tem, da to
               stvar omogočimo delodajalcem, da izbira na trgu delovno silo, ki jo ima na voljo.
               Trgovine se širijo. Poznam nekatere trgovske hiše, ki ne dobijo delavcev za trgovino
               in zato tudi ne morejo odpreti dokončanega objekta. Tu je nekaj narobe. Pustimo jim,
               naj oni odločajo koga, na kakšen način bodo zaposlili. In na koncu dobiček, ki ga
               vsak trgovec želi, bo moral tudi temeljiti na dobremu kadru. To pa zagotovo velja za
               trgovino, za gostinstvo in za vse ostale. In če temu ne bo sledil, potem zagotovo
               tudi ne bo rezultata. Mislim, da to, o čemer je bilo tudi govora na matičnem delovnem
               telesu in danes v Državnem zboru, po moji oceni, <q>"ne pije vode"</q>. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo? Gospod Alojz Posedel, izvolite.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Hvala za besedo. Jaz sem pričakoval, da bo prva razprava, ki bo na ta naš amandma
               Poslanske skupine Zares ravno o tem, da to ni sistemsko, da je davek urejen v drugem
               zakonu. Tega se zavedamo tudi sami. To dobro poznamo, pa vendar predlagamo, da se
               tega dopolnila ne sprejme. Poglejte, čisto enostavno, pravijo: <q>"Od viška ne boli
               glava."</q> Pa vendar na ta način samo z enim stavkom, ki je tudi v tem zakonu o
               trgovini, pa zelo jasno vsakemu pove. Zapisano je, da mora biti obdavčitev enaka,
               tako v trgovini tistega, ki ponuja hrano, kot v sosednjem lokalu, ki je gostinski
               lokal; bo enostavno in za vse enako razumljiv, in bo onemogočal te anomalije, ki se
               lahko pojavijo.</p>
               <p>Mi v Poslanski skupini Zares ne trdimo, da se bo to dogajalo, tudi ne trdimo, da bo
               to tudi onemogočilo, da bo kdo še kljub temu poskušal in ponujal zaradi tega, ker bo
               njegova dopolnilna storitev v trgovini, ponujanje hrane oziroma pijače, da ne bo
               poskušal drugače razlagati tega zakona. Vendar z našim dopolnilom bo ta dikcija zelo
               jasna in zelo razumljiva vsakemu. Mi se tudi zelo dobro zavedamo, da je življenje, ki
               ga živimo sedaj v Sloveniji, pač v okviru življenja, ki se živi v Evropi in drugod po
               svetu, in da se način življenja spreminja in se te navade iz tujine prevzamejo tudi v
               Slovenijo z obema rokama. Zato je tako velika gneča po trgovskih centrih, zato je
               spremenjen način prehranjevanja, ki se seli iz domače jedilnice v trgovske
               nakupovalne centre in trgovine in se tega zavedamo, da je to pač potrebno sprejeti,
               kolikor kdo lahko to omeji sam pri sebi. Da pa bi pri tem ne nastajale takšne
               anomalije kot lahko iz tega, kar je nelojalna konkurenca med trgovci in pa med
               gostinci, predlagamo ponovno - in ne bo nič narobe oziroma zelo dobro bi bilo, če bi
               dodali ta stavek, <q>"da se za prodajo napitkov in živil iz prejšnjega odstavka davek
               obračuna in plačuje skladno s predpisi o davku na dodano vrednost, kot velja za
               gostinske dejavnosti oziroma gostinske storitve,"</q> da odpravi vsak dvom in mislim, da
               bi bilo dobro, kljub temu da je ta amandma podan iz nekoalicijske stranke, da se
               sprejme in da se zakon, ki je takšen, še izboljša. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Mitja Slavinec, prosim. Spomnil bi vas edino, da ne bi bilo
               razprave, ampak govorimo oziroma razpravljamo o amandmaju, ki pa je dokaj precizen.
            </p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Bom se omejil na amandma in na vse, kar k temu amandmaju pride
               zraven. Torej sam osebno podpiram amandma. Podpiram ga zaradi tega, ker odpravlja
               določeno nejasnost. Jaz bi bil zelo vesel, če je moja skrb za to, da bo prišlo do
               možnosti zlorab, da bo prišlo do možnosti nelojalne konkurence zaradi različne
               obdavčitve, odveč. Prav gotovo, v kolikor že obstoječi zakon to izključuje, potem je
               vse v redu. Vendar žal - tako je tekla tudi razprava na odboru - to eksplicitno ne
               izključuje. Lahko se najdejo primeri, lahko se najde možnost, kjer se bo trgovska
               dejavnost mešala, ker se prepleta z gostinsko dejavnostjo. Seveda podpiram to, da se
               v trgovinah omogoči prodaja na hitro pripravljenih izdelkov, ne nazadnje tudi pijač,
               pijač iz avtomatov. Vendar podpiram ta amandma prav zaradi tega, da ne bi bilo
               nejasnosti, da se ne bi zgodilo to, da ljudje ne bi vedeli, kako ravnati, da trgovci,
               da vodje trgovin ne bi vedeli, kakšen je pravi postopek. Zakaj pa ne bi vedeli - tudi
               zaradi deregulacije izobrazbe. Tudi to lahko vpliva na to, ali bodo vedeli, po
               kakšnem davku obračunati pijačo, ki jo v trgovini prodajo, ali to po trgovskem - in
               jo tam lahko nekdo spije - ali po skladu z zakonom o trgovini ali gostinske
               dejavnosti in to je tista stvar, o kateri govorimo, kajti tukaj je davek različen: v
               enem primeru je 8,5%, v drugem primeru je 20%. In če bomo imeli to, kar ta zakon tudi
               prinaša, hipotetično situacijo, ko bodo v trgovini zaposleni ljudje z osnovno šolo
               ali pa niti to ni. To je sedaj po novem predlogu možno. Jaz sem prepričan, da ljudem
               ne bo povsem jasno, da tisti, ki bodo odgovorni, se ne bodo vedeli prav odločiti. In
               tudi zaradi tega je dobro, da imajo trgovsko šolo, tudi zaradi tega je dobro, da
               zaposleni v trgovini imajo neko osnovno predpisano raven izobrazbe; ne vztrajam, da
               trgovsko, vendar neko izobrazbo, kjer slišijo vsaj osnove o davkih.</p>
               <p>Jaz se zavedam tega, da so plače nizke, ampak bodo še nižje zaradi tega, ker bodo
               zaposleni ljudje, ki imajo nižjo stopnjo izobrazbe. Zaradi tega se tudi lahko
               vprašamo, čemu sploh imamo potem srednješolsko izobraževanje, čemu sploh, recimo,
               trgovska šola ima ob prodaji tudi predmet o pravnem redu, kjer se jih poduči o davčni
               zakonodaji, o kateri je sedaj tukaj govora. Vprašajmo se, čemu sprejemamo takšno
               zakonodajo, po kateri lahko praktično vsak dela vse. Jaz se zavedam tega, da ni
               nujno, da imajo vsi v trgovini poslovodsko šolo; nasprotno, tudi trdim, da stanje,
               kot je sedaj, ni najbolj življenjsko, vendar ko pogledamo zakon v celoti, vidimo, da
               prav gotovo nekatere stvari izboljšuje, vendar ne povsem dorečeno. In zaradi tega
               podpiram ta amandma in zaradi tega si želim, da so zadeve bolj eksplicitno in
               natančno zapisane v zakonodaji, da ne bo potem prihajalo do kakršnihkoli dvomov. In
               še enkrat poudarjam, verjetnost in možnost za dvom, verjetnost za napako tistih, ki
               trgovine vodijo ali v trgovini delajo, se s to zakonodajo povečuje. S to zakonodajo
               se povečuje, saj se odpravlja kakršnokoli raven izobrazbe, kakršenkoli drug, razen
               tehničnega pogoja pri opravljanju trgovinske dejavnosti. In če že zaradi drugega ne,
               pa velja zaradi tega amandma podpreti in doseči to, da se odpravi možnost napak,
               nenazadnje potem tudi kazni zaradi nepravilnega razumevanja in pa, kar je ključno,
               tudi zaradi tega, ker bi nekdo hotel zlorabiti ne najbolj natančno zapisano dikcijo v
               zakonu. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, danes imamo pred seboj še en zakon, kjer se izrazito kaže,
               da se je tudi tokrat Vlada postavila na stran kapitala. Ni pomemben delavec, delavka,
               pomemben je lastnik trgovine, lastnik kapitala. Zgrožena sem, ko nekateri
               predstavniki vladne koalicije upravičujejo nižanje izobrazbenih standardov s
               stvarnostjo današnjega časa, spoštovane kolegice in kolegi. Ali veste, kaj je
               stvarnost današnjega časa - to, da trgovka, ki ne dosega niti minimalne plače za
               8-urni dnevni delovni čas, ne more zapustiti delovnega mesta, da bi odšla na WC! To
               je stvarnost današnjega časa - da mora ženska, ker ima pač mesečno perilo, nositi
               kapico drugačne barve, zato da lahko zapusti delovno mesto in gre na WC! To se dogaja
               v Sloveniji. To je stvarnost današnjega časa, ampak o tem se ta Vlada ne sprašuje, ni
               pomembno. Pomembno je, da se gremo konkurenčnost na nivoju trgovin. Trgovine rastejo
               kot gobe po dežju. Vam bom povedala, pred časom, lansko leto, je ta ista Vlada
               sprejela podoben ukrep na področju gostincev, kuharjev. Veste, kaj je posledica? Ni
               pomembno, kakšno izobrazbo imajo gostinci danes, kakšno izobrazbo imajo kuharji,
               posledica tega je 30% upad na Srednji šoli za gostinstvo in turizem.</p>
               <p>Po drugi strani berem vladne napovedi oziroma polna usta so obljub te Vlade, kakšne
               bodo prioritete v času predsedovanja Evropski uniji. EU 2008, z izobraževanjem za
               rast in več delovnih mest.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa poslanka, prosil bi vas<gap n="..."/></p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Dovolite, dovolite, predsedujoči<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/> bi vas prosil, bi vas prosil<gap n="..."/></p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p><gap n="..."/>tudi ostali poslanski kolegi so govorili<gap n="...."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>razprava teče. Ali lahko dobim besedo!? Razprava teče o 3. členu in amandmaju
               Poslanske skupine Zares, zato prosim, razpravljajmo o tej temi.</p>
               <p>Hvala.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Jaz verjamem, gospod predsedujoči, da boli resnica, ampak tudi moji poslanski kolegi,
               tudi kolega iz SLS pred menoj je govoril konkretno o nižanju izobrazbenih standardov
               - od njega sem namreč povzela besede <q>"Stvarnost današnjega časa."</q>. Zato dovolite, da
               končam; seveda se bom povezala tudi z amandmajem, ki ga je vložila Poslanska skupina
               Zares; ampak veste, tudi ta amandma govori o konkurenčnosti, konkurenčnosti med enimi
               in drugimi, med trgovci in med gostinci. Zato dovolite, da zaključim svoje
               razmišljanje o konkurenčnosti, kajti bojim se, bojim se, da nas ta konkurenčnost ne
               bo pripeljala, ne vem, ob bok najbolj razvitim evropskim družbam, kar se tiče
               izobrazbe, znanja. Če je Vlada zastavila projekt - biti konkurenčen na nivoju
               izobrazbe, potem ne razumem zakaj takšni zakoni, kot jih sprejemamo, kot ga
               sprejemamo danes v državnem zboru. Omenila sem kaj se je zgodilo na področju
               gostinske dejavnosti - podobna zadeva se bo zgodila na področju trgovinske
               dejavnosti. Zanima me kje je varovalo za delavce, delavke. Kje je varovalo? Ali se
               delavkam ne bo znižala plača? Ne. Ker ne bodo imele več tako visoke izobrazbe, kot je
               danes predpisana. Kje je varovalo? Kje je varovalo, da kapitalisti, lastniki kapitala
               ne bodo na ta račun znova prihranili, v svojih lastnih žepih? Ne. Tudi davčna reforma
               te Vlade je šla v tej smeri. Davčna reforma je šla v tej smeri, da smo razbremenili
               najbogatejše sloje prebivalstva. Posledica, da se je od januarja do oktobra letos,
               zvišal procent tistih ljudi, tistih delavcev, ki imajo minimalno plačo. Takšni so
               bili učinki. To so napačni ukrepi, spoštovane kolegice in kolegi. Na odboru niste
               imeli posluha, da bi sprejeli amandma, ki je popravljal to, kar boste uzakonili
               danes. Ne. Brezbrižno ste, bom rekla po domače, <q>"skenslali"</q> amandma, opozorilo
               opozicije.</p>
               <p>Bojim se, da se bo podobna zadeva zgodila tudi na področju predšolske vzgoje.
               Minister Zver je že pred časom napovedal, da imajo vzgojiteljice previsoko stopnjo
               izobrazbe za to, da pazijo na otroke. To je katastrofa, da nekdo tako razmišlja!
               Nekdo, ki vodi in usmerja našo politiko.</p>
               <p>Kar pa se tiče amandmaja in konkurenčnosti. Ja, jaz bi zelo rada slišala pojasnilo
               Vlade - zakaj, ampak resnično zakaj ne. Pa ne se izgovarjati na Zakon o dohodnini,
               zakaj ne sprejeti takšnega amandmaja in vključiti neko varovalo ali bolj jasno
               dikcijo v okvir zakona, ki ga obravnavamo danes? Zakaj ima lahko v istem nakupovalnem
               centru lastnik trgovine hot-dog po, ne vem, bom rekla na pamet, 2 evra, ker ga lahko
               prodaja po nižji stopnji DDV-ja? In zakaj ima lahko oziroma ima lastnik gostilne
               hot-dog po 5 evrov, ker ga pač mora prodajati po višji stopnji DDV-ja? Sprašujem,
               zakaj Vlada nasprotuje temu amandmaju?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Martin Mikolič. Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala še enkrat za besedo. Sem mnenja, da je glede tega amandmaja obrazložitev tudi s
               strani Vlade bila dokaj jasna, ker pravzaprav to področje res ureja tako imenovana
               davčna zakonodaja in sem tudi mnenja, da do nekih nepravilnosti, če se bo to že
               izvajalo, ne bi smelo prihajati. Sicer pa imamo določene inšpekcijske službe, ki prav
               gotovo morajo tudi delati na terenu.</p>
               <p>Jaz glede tega 3. člena imam določene pomisleke, to, kar sem že izrazil tudi na
               odboru. Vemo, da pravzaprav Vlada s tem zakonom gre nasproti z ureditvijo gostinske
               dejavnosti, tisto, kar smo pred časom sprejeli, ker gostinci tudi lahko prodajajo
               določene izdelke, ki so bili do sedaj samo lahko v trgovini in nasproti temu bi naj
               tudi trgovine nudile tisto, kar smo pač v tem zakonu napisali. Veste, v končni fazi
               je pa za potrošnika najbolj pomembna ali pa najpomembnejša cena in ko govorimo o neki
               veletrgovini, o veleblagovnici, kjer bo trgovina in zraven tudi gostinec, me to moti,
               ker v zakonu piše, da brez posebnih nekih dodatnih pogojev ali zahtev, lahko pač
               trgovec to izvaja, gostinec pač ima določene oziroma mora izpolnjevati določene
               pogoje, bodisi prostorske, sanitarne in tako dalje, kar vsekakor vpliva na končno
               ceno in jaz se edino to bojim, da bodo v teh velikih veleblagovnicah dobesedno
               trgovci gostinca iztisnili iz prostora, ker bo pač se ugotovilo, da določenih teh, če
               lahko rečem, proizvodov oziroma teh artiklov ali te pijače in vse ostalo, ne bo
               konkurenčen. In sem še vedno mnenja, tako kot sem tudi izrazil, povedal na odboru, da
               bi to bilo primerno seveda za tiste trgovine, kjer je samo trgovina, se pravi, treba
               bi pa res poskrbeti za trgovine v starih trških jedrih, v mestnih jedrih in tako
               dalje. Na žalost pa je res tudi to, da danes ugotavljam dobesedno, da se te trgovine
               iz dneva v dan zapirajo, morda bi bila to ena od rešitev, dejstvo je, da so veliki
               trgovci male iztisnili oziroma jih več skoraj ni. Sem pa, še enkrat poudarim, mnenja,
               da ni potrebno to dodatno v 3. členu zapisati kot Poslanska skupina Zares
               predlaga.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Stane Pajk. Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala. Marsikaj smo slišali, samo malo o amandmaju k 3. členu. Jaz bom prvo tudi o
               amandmaju povedal. Mislim, da je dobronameren, da skuša vnesti v ta zakon to, da ne
               bi prihajalo do nelojalne konkurence med gostinci in trgovci, pa vendar je
               nepotreben, zato nepotreben, ker zakon, ki določa DDV prihaja iz davčne zakonodaje in
               ni dobro stvari mešati preveč skupaj. Ker kaj se zgodi, če namečeš iz večjih področij
               v en zakon? Zgodi se to, da mora tisti, ki ta zakon spoštuje, ki ga mora spoštovati,
               pregledati vso mogočo zakonodajo, če je slučajno še nekje tam v enem čisto tretjem
               zakonu, kje napisano od tega, zato je potreben neki red in prav je, da se ta red
               spoštuje in da se v zakone ne daje tistih stvari, ki načeloma v ta zakon ne
               spadajo.</p>
               <p>Osebno mislim, da ta amandma v ta zakon ne spada, čeprav poudarjam, da je
               najverjetneje pisan z dobrim namenom, da se uredi to, da ne bi prihajalo do nelojalne
               konkurence. Sam sem prvi zoper to, da bi prihajalo do nelojalne konkurence,
               pogovarjali smo se tudi na odboru, da bo za to kar se bo dogajalo v trgovini dodelalo
               in potem prodajalo v obliki gostinske storitve po drugi davčni stopnji, najverjetneje
               bo potrebno za to imeti drugo blagajno ali ne, kako bo to izvedeno je druga stvar,
               ampak dejstvo je, da bo za ta izdelek, za to storitev potrebno imeti drugo davčno
               stopnjo. In za to je v bistvu odgovorno Ministrstvo za finance, da uredi vse. Sam bi
               pa bil malce hudomušen in bi rekel, da če bi imeli enako davčno stopnjo, teh
               problemov ne bi bilo, bi vsi izdelki prihajali po enaki davčni stopnji in se bi tem
               anomalijam, ki prihajajo in ki so robni izdelki, robne storitve, ki jih lahko daš
               enkrat v to davčno stopnjo ali tisto, tisto davčno stopnjo, anulirajo in gre vse po
               eni davčni stopnji. Mogoče kdaj kasneje ne bo več teh problemov.</p>
               <p>Ja, ker je bilo pa govorjeno o vsem drugem, samo o tem členu najmanj, bom pa tudi sam
               glede izobrazbe, glede tega, ali je to potrebno ali ni, da je regulirano, ali je ali
               ni. Sam gledam svobodno na to stvar, to pomeni, s čim manj omejitvami. Tudi vsak
               zakon naj bi bil napisan kratko, jedrnato, da ga razume vsak, in s čim manj
               omejitvami. Pustimo prosto gospodarsko pobudo tistemu, ki jo izvaja. Ta člen je v
               ustavi napisan in prav je, da sledimo tudi ustavi, ko pišemo zakone. Prosta
               gospodarska pobuda pomeni, da tisti, ki je delodajalec, ima čim manj ovir, da zasluži
               in da se ta zaslužek potem razdeli tudi za delo, tudi za napredek, tudi za razvoj in
               za vse, kar je potrebno, da družba in gospodarstvo preživi na dolgi rok. Zato glede
               omejevanja menim, da se mu je treba izogibati, razen v specifičnih poklicih, kot je
               zdravstvo, farmacija, pa mogoče še kje. Moram tudi povedati, da smo imeli pred tem
               Zakon o gostinstvu, kjer smo tudi sprostili, in ne bi bilo zdaj dobro, da na drugi
               strani pa omejimo, ker z ene strani smo dopustili gostincem, da razširijo svoj
               prostor delovanja in ga bolj svobodno oblikujejo, je na drugi strani tudi prav, da
               trgovci dobijo to možnost, pa ne, da bi se s tem postavljal na stran kapitala. Ampak
               ta kapital je dolžan, da zasluži toliko denarja, da ga lahko potem deli. Kako ga
               zasluži, pa mislim, da je najbolj za to odgovoren, kako priti do dodane vrednosti,
               ravno lastnik ali tisti, ki zastopa lastnika. Bom dal primer.</p>
               <p>V trgovini, kjer prodajajo računalnike, je po moje zelo nesmiselno, da bi morali
               imeti trgovca s poklicno šolo zato, da bo lahko prodajal računalnike. Tam se zahteva
               vsaj srednja izobrazba s področja računalniške smeri, da pozna tudi programsko
               opremo, ker se zraven računalnika prodaja tudi programska oprema in razne druge
               dodatne stvari, ki so v povezavi z računalnikom, recimo, osebnim računalnikom. In
               kako bi bili neotesani, če bi temu prodajalcu rekli, da mora imeti minimalno poklicno
               šolo. Za mene naj tam prodaja ali inženir računalništva, ali vsaj s srednjo
               izobrazbo, ampak človek, ki se na to spozna, ki lahko svetuje. In preko teh svojih
               nasvetov, preko teh znanj, ki jih ima, uveljavi tudi večjo dodano vrednost, da tudi
               kaj malega priklopi in pove to se naredi tako in tako. In to je smisel tega, da ne
               omejujemo trgovskih podjetij. Naj podjetja odločajo o tem, kakšno po stroki in po
               višini izobrazbe delovno silo bodo zaposlovala.</p>
               <p>Lahko rečem še to, da je prav, da damo možnost tudi tistim, ki so ta trenutek
               nezaposleni, pa bi z veliko željo šli delati v trgovino, pa nimajo te izobrazbe. Tudi
               tem je prav, da se da, ali je bolj prav, da izdamo delovne vize in pripeljemo
               izobraženo tujo delovno silo. To je potrebno dati na tehtnico in tehtati te stvari.
               Smisel in vsaka vlada ali vsaka družba bi morala zasledovati par ciljev. To je čim
               manjšo nezaposlenost in s tem zakonom tudi na nek način dodajamo kapljico k tem, čim
               večjo dodano vrednost in da so gospodarski subjekti, ki se ukvarjajo čim bolj
               svobodni. Seveda ne na račun narave in ne na račun ljudi. To se tudi strinjam. Ampak
               mora biti stvar uravnotežena. Preprosto, zato tega amandmaja ne bom podprl, ker
               mislim, da je nepotreben.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Besedo ima gospod Drago Koren.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Lep dober dan prisotnim v tej dvorani! Kar se tiče tega amandmaja k 3. členu jaz
               osebno vidim samo en zadržek, da dejansko ni smiselno in ni prav, da bi tak amandma
               sprejeli, ker je pač govora o zadevi, ki enostavno ne sodi v zakon, ki ga danes tu
               obravnavamo. Ni logično in ni razumljivo, da bi stvari, ki se tičejo davčne
               zakonodaje dejansko sedaj v vse druge zakonodaje z določenimi določili uvajali, kar
               dejansko povzroča veliko nepreglednost oziroma jaz bom rekel samo megli področje
               davčne zakonodaje. Naj se davčne stvari urejajo v svoji zakonodaji. Tukaj pri tem
               Zakonu o trgovini pa urejamo stvari, ki se dejansko tičejo trgovine.</p>
               <p>Moram reči, jaz sami vsebini amandmaja drugače nimam kaj pripomniti oziroma ne
               nasprotujem. V tej svoji razpravi pa se bi vseeno želel dotakniti tudi malo razprave,
               ki je že, sedajle poteka tukaj, kar se tiče izobrazbene strukture, pa tudi o tem kar
               je razpravljala gospa Tavševa, o trgovcih. Jaz pravim, vsaka stvar ima določene
               resnice in moram reči, o določenih stvareh se strinjam, da so trgovci zelo zelo
               obremenjeni, da jih marsikje delodajalci nenormalno izkoriščajo, kar ni prav in to za
               eno minimalno plačo. To jaz moram pritrditi gospe Tavševi, da bi tukaj morali na nek
               način urediti in onemogočiti tako, bom rekel kar kruto izkoriščanje.</p>
               <p>Moram se ob tem dotakniti tudi nedeljskega dela. Jaz osebno sem žalosten, da te
               zadeve kljub referendumski volji nismo uspeli, vsaj za moje pojme, primerno urediti,
               da smo tukaj preveč popustili delodajalcem. Jaz sem za to, da je ena prosta
               gospodarska pobuda, ampak do ene meje, do ene razumne meje. Namreč ta logika kapitala
               je pa neusmiljena in skuša iti preko vseh mej, kar pa ni dobro.</p>
               <p>Če se še enkrat vrnem na same trgovce. Mislim, da bi moral biti vsak delodajalec,
               vsak trgovec zainteresiran, da ima zaposlene takšne ljudi, ki mu bo s svojim
               strokovnim delom trgovca prenesel čim večjo prodajo in s tem tudi čim višji dohodek.
               Jaz tukaj ne gledam na to, da bi morali zaposlovati samo trgovce, ampak moramo
               zaposlovati tudi strokovnjake na določenem področju, kajti večkrat se mi je že
               zgodilo, da sem enostavno šel iz trgovine, čeprav sem imel željo, da nekaj kupim, ker
               pač nisem naletel na trgovca, ki bi mi lahko pomagal in svetoval pri določenem
               nakupu.</p>
               <p>In če še enkrat rečem, jaz tega amandmaja, ki je tukaj predlagan, ne bom podprl.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Alojz Posedel. Upam, da bo razprava tekla, ponovno
               opozarjam, o amandmaju.</p>
            </sp>
            <sp who="SDZ4:PosedelAlojz">

               <speaker>ALOJZ POSEDEL:</speaker>

               <p>Gospod predsedujoči, lahko ste prepričani, da zagotovo, saj smo tudi predlagatelji
               tega amandmaja Poslanska skupina Zares in ravno o tem dopolnilu bi želel ponovno
               poudariti zakaj smo ga v Poslanski skupini Zares predlagali. Vse razprave kolegov iz
               pozicijskih strank ravno to dokazujejo, da je potrebno to dopolnilo vnesti, ker
               poglejte.</p>
               <p>Zapisal sem si nekaj stavkov. Prvič, lepo jih je slišati. Drugič pa res kažejo tisto,
               kar se na terenu dogaja, in kar opazujemo tako opozicija, kot koalicija, samo razlika
               je v tem, da nekateri lahko na to direktno vplivate, nekateri pač lahko samo
               opozarjamo. In pri tem, da bi eksplicitno napisali, da za prodajo napitkov in živil
               iz prejšnjega odstavka se obračunava davek in plačuje skladno s predpisi o davku na
               dodano vrednost, enako kot velja za gostinske storitve, pomeni to, da ne bo
               nesporazumov. Vi ste prej govorili, da imamo zamegljeno zakonodajo, da je treba
               poznati toliko različnih vrst. Ravno to, zakonodaja na finančnem ministrstvu je glede
               davka na dodano vrednost zelo jasna, Zakon o trgovini, je pa možnost in obstaja
               verjetnost, da se kdo lahko tudi dobronamerno zmoti in si razlaga zadevo tako, da
               bomo imeli v ponudbi trgovca, živilo ali pijačo ceneje, kot jo bo ponujal sosednji
               lokal gostinec. In če ste prej sami lepo ugotovili, da je skoraj grozno pogledati
               kako so veliki trgovci uničili male trgovce, da smo na dobri poti z malo špekulacije,
               da bodo na ta način veliki trgovci uničili še gostince. In v parih mesecih
               nerazumevanja tega zakona z narobe in v boljšem obračunavanju nižjega davka se bo
               zgodilo to, da bo sicer gostinec imel prav, vendar teh par mesecev ne bo zdržal.</p>
               <p>Zato se mi zdi pomembno, da bi ta člen dopolnili s eksplicitnim stavkom, ki bi vse te
               dileme izbrisal. Prepričan sem, da je do popoldan oziroma do glasovanja še dovolj
               časa in da ni nič narobe, ponavljam, če je to pač predlagala Poslanska skupina Zares
               in nič narobe, če je to že urejeno tudi v zakonodaji o davčni stopnji.</p>
               <p>Ne razumem humorja gospoda Pajka, ki pravi: <q>"Če bi bil hudomušen bi pa vprašal, če bi
               imeli eno davčno stopnjo ne bi bilo teh dilem."</q> Ne vem zakaj sprašujete nas, ki smo
               zelo številčni v opoziciji. Vi ste na oblasti. Zakaj jo nimamo, vas lahko jaz
               vprašam, če sem malce resen, ne hudomušen. In še bolj resno vas bi pa vprašal, kako
               si enostavno razlagate to deregulacijo poklicev, izobrazbe? Mirno smo to naredili pri
               gostincih in se vam logično zdi, da naredimo tudi pri trgovcih. In logično se bo
               verjetno zdelo, da bomo naredili pri varuškah v vrtcih, logično potem tudi pri
               učiteljih v šoli, logično pri šoferjih avtobusov, pri pilotih. Edino verjetno pri
               kirurgih in zdravnikih verjetno ne bomo s tako lahkotnim pristopom šli v to
               deregulacijo, ampak bomo gradili na znanju.</p>
               <p>Zato so ta opozorila, k smo jih dajali tako na odboru, tako na teh razpravah,
               pomembna, in da je trenutek, ki je takšen, da smo to zamudili, da pa lahko na to
               opozarjamo zato, da se to v praksi ne bi dogajalo, in da je to dopolnilo, ponavljam,
               samo dodatek, ki bo razjasnil in ki bo res nedvoumno zavezal in vsakemu dal na znanje
               po kakšni stopnji in kako se naj obračunavajo storitve v tistih trgovinah, ki bodo
               imele tudi gostinsko dejavnost. In jaz upam in obljubim, gospod predsedujoči, da ne
               bom več razpravljal, da pa bo to dopolnilo Poslanske skupine Zares, sprejeto.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudi Veršnik. Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Jaz razumem, dobronamernost kolegov iz stranke Zares, da si
               prizadevajo vstaviti tudi ta predlog v zakon, ampak iz vseh odmevov strokovne
               javnosti pa tega jaz nisem zasledil, da bi bilo potrebno, da je <q>"mus"</q>. Vse stvari
               govorijo v tej smeri, da potreba po umestitvi tega amandmaja ni nujna. Zato menim, da
               ne bi stvari podvajali in mislim, da ni nobene take hude potrebe okrog tega.</p>
               <p>Seveda se mi pa zdi nekoliko neumestno, da se v tej razpravi pa tako vehementno
               javljajo nekateri, ki verjetno trgovine, razen v smislu nakupovanja, od znotraj še
               niso videli. Jaz lahko trdim, da v svoji 15-letni praksi v trgovini, sem doživel že
               vse sorte, predvsem pa želim povedati to, da so trgovine izredno različne, in ne
               poenostavljati stvari. Trgovina na podeželju je popolnoma v drugačni situaciji kot v
               mestu in je sploh vprašanje obstoja trgovine na podeželju. Mislim pa, da so tisti, ki
               živijo na podeželju, bistveno več, bolj odvisni, in je bistveno bolj potrebno, da
               trgovina obstoja, da si vsaj lahko kupijo tiste osnovne živilske proizvode, ki jih
               vsak dan rabijo. Po navadi so uspešne tiste trgovine, ki so v lasti posameznikov in
               tam nobenega problema ne vidim, če nekdo priskoči v pomoč, pa da nima ustrezne
               trgovske izobrazbe.</p>
               <p>Seveda se pa ne strinjam s tem, kar se je pa dogajalo, konkretno pri <q>"največjem
               sosedu"</q>, ki je v ta namen, da je zniževal stroške, zaposloval študente, čeprav trdim,
               da tisto delo pa lahko tudi opravlja nekdo brez trgovske izobrazbe. In to mislim, da
               ta zakon v tej funkciji in s tem namenom je bil noveliran in popravljen.</p>
               <p>Jasno pa je vsem, mislim, da je nesmiselno o tem diskutirati, da neke visoke
               tehnologije ne more prodajati pa niti ekonomist z diplomo, ampak je treba, da to
               prodaja nek strokovnjak izključno iz tega področja, to pa je tudi povsem jasno in
               takšne disproporcije in takšni strahovi, ki so se pojavljali tukaj znotraj, jaz
               mislim, da so povsem neopravičeni. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Vili Rezman, prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Tisti, ki so zavračali sprejem tega amandmaja so v glavnem govorili v tem
               smislu, češ, da je to nepotrebno, da je to podvajanje, da ni nujno, da je itak vse
               jasno, ampak jaz bi rad spomnil, da ni tako vse jasno, vsaj doslej v naših razpravah
               ni bilo tako. In če bi danes to vprašanje jasnosti postavili 90-im poslankam in
               poslancem, pa bi oni na to odgovarjali, bi videli kako smešne odgovore bi dobili,
               sram bi nas bilo. Večina ne ve za kaj gre, velika večina ne ve za kaj gre. Kako bodo
               vedeli tisti 100 tisoči kupcev, ki se pojavijo potem v trgovini? In če je eno izmed
               načel prava, da naj bo jasno, jaz ne vidim razloga zakaj ne bi tega jasno opredelili,
               to je zdaj en odgovor.</p>
               <p>Drugi odgovor, ki je pa po mojem bolj dramatičen je pa ta, tisti, ki smo sodelovali
               na razpravi na matičnem delovnem telesu, smo lahko videli in slišali aroganco
               trgovcev oziroma njihovega vrhunskega zastopnika, ki je takrat, ko smo o teh stvareh
               razpravljali, za zapisnik povedal, da je itak vseeno kakšen zakon bomo sprejeli, ker,
               če zakon ne bo tak kot ustreza trgovcem, ga oni ne bodo spoštovali, to je rekel. In
               to bi morali vsi mediji objaviti, potem bi bilo morebiti jasno zakaj celo vrhunskim
               trgovcem, menedžerjem na televiziji ne uspe povedati kaj je za njih marža in kaj je
               za njih rabat, kje so razlike, zakaj takšna inflacija, kdo služi in kdo ne in tako
               naprej. Veliko te megle bi bilo morebiti razkajene, če bi kakšno stvar bolj določno
               opredelili.</p>
               <p>In jaz, oprostite, res ne razumem tistih, ki slepo verjamejo trgovcem, tako so danes
               tukaj govorili, pustimo jim, oni naj odločajo, oni že vedo kaj je prav, oni bodo vse
               prav naredili. Ne. Tržna ekonomija je ekonomija, ki jo je treba regulirati. Kdor tega
               ne ve, kdor misli, da smo v srednjem veku, kjer bo delal vsak po svoje, če le ima
               malo lastnine, ta pač mora živeti v srednjem veku in tega ne sme privoščiti tistim,
               ki želijo živeti sodobno. Tako, da so varovani pred tistimi, ki imajo večjo moč,
               kapital in denar. In zakaj bi jaz preprosto verjel na slepo, verjel trgovcem, da bodo
               oni zaposlovali najboljše in najbolj izobražene. Zakaj niso potem prišli z analizami,
               koliko inženirjev, koliko tehnikov in drugih poklicev imajo zaposlenih? Zakaj potem
               ugotavljajo, da si želijo zaposlene s VI. stopnjo izobrazbe, pa zahtevajo, da se naj
               izobrazba kot pogoj vrže iz zakona, zakaj bi jim slepo verjeli?</p>
               <p>Jaz ne želim obsojati vsepovprek. Ampak, hočem opozoriti, da so v tem zakonu tudi
               nekatere slabosti, za katere bi bilo prav, da bi se jih zavedali. In, če je kakšen
               amandma, ki lahko pri tem kaj odpomaga, sem ga jaz pripravljen podpreti. Ni trgovcev
               na trgu je bilo rečeno. Pa še meša kaj je trgovec in kaj je prodajalec. Prodajalk ni
               mogoče dobiti. Prodajalk ni zato, ker imajo slabe plače, ker so imele slabe pogoje za
               delo in tako naprej. In hvala bogu, da se trg odpira, da lahko pobegnejo iz teh
               slabih plač v kakšen drug poklic, kjer lahko spodobno zaslužijo in spodobno žive. In
               seveda, po tem zakonu bo prodajalk takih, pravih, še manj, ker ne bo potrebe, saj jih
               nihče ne bo iskal po poklicu prodajalke, iskali bodo tiste, ki nimajo nobene
               izobrazbe in ki jih bo dejansko možno slabše plačevati. In jaz mislim, da če se malo
               pošalim, parafraziram, pravzaprav, da ni daleč čas, ko bomo zahtevali, da nima tisti,
               ki se želi zaposliti nobene izobrazbe.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Mitja Ljubeljšek, izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa, gospod predsedujoči. Jaz bi v tej svoji razpravi zelo rad polemiziral s
               kolegico Tavševo. Žal je ni, pa vem tudi, da me boste vi prekinili. Glede na to, da
               je ona nekaj v zvezi s trgovci povedala, s čimer bi se jaz tudi strinjal, da se
               izkorišča trgovke, ampak je šla tudi na druga področja, ki nimajo blage veze s tem
               amandmajem, niti s tem zakonom.</p>
               <p>Jaz tudi ne bom razpravljal okoli izobrazbe, ker mislim, da ne omenja ta amandma
               tega, o tem je bilo veliko govora, tudi na samem matičnem delovnem telesu. Struktura
               izobrazbe oziroma prodajalca se spreminja od priučenih, pa do visoko kvalificiranih
               in izobraženih in inženirjev in elektronikov in tako naprej, glede na specifiko
               različnega asortimana, ki je v trgovini.</p>
               <p>Ampak, kar se tiče tega amandmaja, vsebinsko je v redu, ampak jaz ga jemljem tako,
               kot sporočilo za vsak slučaj, napišimo še notri, da se ne bo kdo zmotil oziroma če bo
               slučajno nekdo, ki ni trgovec, občan, državljan šel gledati in bo rekel, aha, saj se
               obračunava tako kot v gostinstvu. Jaz smatram to kot dejansko sporočilo in mislim, da
               se zadeve podvajajo. In da to ne bi smela biti praksa, da v zakonih citiramo neke
               člene oziroma vsebine nekega temeljnega zakona, ki to že predpisuje. Trgovec, če se
               bo zmotil, točno ve, kako se obračunava davek na dodano vrednost, on to zelo dobro
               ve. In če se bo zmotil, se lahko zmoti tudi, če bo to zapisano, on se lahko vedno
               zmoti. Ampak, če se bo zmotil, ga bo na to spomnil tržni inšpektor tudi z določeno
               globo, za vsak slučaj, če se bi on zmotil. Zato so organi, ki to preprečujejo, ki
               opozarjajo in tudi kaznujejo. Tako da mislim, da res ni potrebno, da za vsak slučaj
               to tudi zapišemo, ker je to natančno zapisano v Zakonu o davku na dodano vrednost, ki
               velja za gostinske storitve. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kristijan Janc, prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. Kolegicam in kolegom bi povedal, da smo se pač odločili za kapitalizem,
               in to imamo zdaj pred vrati.</p>
               <p>Drugič, kolegici Tavševi, ki je žal tu ni, da se za plačo v trgovini dogovorita
               delodajalec in delojemalec, ne Vlada, pač pa ta dva se dogovorita.</p>
               <p>In tretjič, če bo trgovec delodajalec zaposloval samo delavce z osnovnošolsko
               izobrazbo, potem mu dolga pot ni odprta. Če bo pa kateri vmes tudi z osnovnošolsko
               izobrazbo, pa to ni nič slabega. Nenazadnje to dokazujejo primeri<gap n="..."/> <stage xml:id="Redna-33-2007-11-21.stage5">/Izklop
               mikrofona./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram še en krog prijav. Gospod Martin Mikolič, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala. Še vedno smo pri 3. členu in amandmaju. Ko smo sprejemali Zakon o gostinstvu,
               kjer smo omogočili gostincem, da lahko ponujajo tudi določen asortima, kar se nudi v
               trgovini, bi rad povedal, da se tam nekako ni odprlo tega vprašanja, najbrž ni bilo
               umestno. Ker smo nekateri laiki na tem področju, zdaj je 8,5% davek oziroma 20%, kaj
               pa to pomeni za gostince. Ampak veste, zakaj sem zdaj odprl to vprašanje, zaradi
               tega, ker bi bilo zanimivo zdaj po slabem letu dni, mislim, da je slabo leto dni od
               tega, ko smo ta zakon sprejeli, se vprašati, kaj smo pa dobrega naredili za gostince
               oziroma ali se je to v praksi kaj uveljavilo. Moram povedati, da sem takrat z
               veseljem ta predlog podprl, ravno zaradi tega, ker, a veste, ko smo govorili o
               zaprtju trgovin ob nedeljah, smo ves čas imeli v mislih, ja, kaj pa tiste nujne
               življenjske potrebščine, ki jih pa morda tudi v nedeljo rabiš. In to smo mi v ta
               zakon zapisali. Najbrž, tisti, ki ste takrat sodelovali, smo sprejemali ta zakon, da
               ste se tudi tega zavedali, vsaj zame je bilo to zelo pozitivno, ker lahko neke
               suhomesnate izdelke, ustekleničeno pijačo, kavo, tudi mleko - jaz mislim, da litrsko
               mleko lahko danes v nedeljo dobiš v gostilni, seveda, če se je gostinec odločil, da
               bo to vse izkoristil, kar je takrat bilo v zakonu zapisano. Jaz mislim, da se to v
               praksi še ni uveljavilo. Moram tudi povedati, da sem se z nekaterimi gostinci
               pogovarjal, tega sploh ne vedo. Ampak, še enkrat bi poudaril - ali takrat ni bilo
               vprašanje to, da v zakon dodamo, da mora te izdelke obračunavati po DDV stopnji tako,
               kot predpisuje, pod enakimi, kot če izdelek prodaja v trgovini. Mogoče je neumestno,
               da sem to izpostavil, ampak mi se vedno sprašujemo, ali samo takrat na veliko
               razpravljamo, ko gre nekomu nekaj v korist, ne pa takrat, ko gre nekomu v izgubo.</p>
               <p>Hotel sem pa pravzaprav to povedati. Ali veste, če bi tole zaživelo, kar smo mi
               takrat sprejeli v Zakonu o gostinstvu, po mojem ne bi bilo potrebno, da bi bile
               trgovine v nedeljo odprte. Kajti, s tem smo pravzaprav zagotovili tiste nujne
               življenjske artikle, da jih lahko kupiš tam. To je samo še en od apelov Nove
               Slovenije, da bi bilo potrebno; nekateri ste prej rekli: <q>"Ne odpirajmo spet te stare
               stvari, da je bilo to zelo dobro rešeno."</q>, danes, ko vse skupaj analiziramo kaj smo
               takrat dobro rešili. Recimo, da so se delodajalci in sindikati dogovorili, ali so se
               dogovorili delodajalci in delojemalci ali trgovke. Najbrž ne, glede tega, da so danes
               veliki problemi glede osebnih dohodkov tistih, ki so zaposleni v trgovinah. Veste,
               res, ko razpravljamo o kadrih, da trgovk ali trgovcev tega poklica ni. In se tudi
               danes sprašujem, kako se bo odločal za ta poklic, če že danes ve, da bo moral v
               nedeljo delati. To je tisto, kar sem že prej izpostavil pri stališču naše poslanske
               skupine. Če se nekdo odloča za poklic zdravnika ve, da bo v nedeljo najbrž moral tudi
               opravljati kakšno dežurstvo in tako dalje. Da pa nekoga že vnaprej silimo, da bo
               moral v nedeljo delati tam, kjer ni potrebno, se mi pa zdi, da ni na mestu in da bi
               bilo potrebno o tem spet razmišljati.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Vili Rezman. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Mene je poslanski prijatelj na kratko, v zelo kratkem kurzu podučil, da smo v
               kapitalizmu. Jaz to vem. Ampak jaz vem še nekaj več. Vem, da imamo kapitalizem na
               Japonskem, da imamo kapitalizem Azijskih tigrov, da ga imamo v Afriki, da ga imamo v
               Južni Ameriki, da ga imamo v Združenih državah, in da ga imamo v Evropi, celo pri nas
               v Sloveniji ga imamo. In da niso enaki. Zelo se razlikujejo med seboj. Pa ne samo, da
               se tako sinhrono razlikuje kapitalizem sedaj v tem trenutku po svetu, tudi diahrono
               se razlikuje. Kapitalizem imajo v Ameriki, pa se ob vsaki menjavi vlade menja značaj
               tistega kapitalizma. Tudi pri nas bo najbrž tako. Ko se bo Vlada menjala bomo še
               zmeraj imeli kapitalizem, morebiti malo drugačnega. In kapitalizem ne tvorijo samo
               kapitalisti. Velikanska večina v kapitalističnih državah je tistih, ki niso
               kapitalisti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Jeršič, državni sekretar.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala lepa za besedo, predsedujoči. Poskušal bom biti čim krajši. Slišali smo dosti
               pogledov z vse strani dvorane, pa mi dovolite, da samo na kratko še enkrat povzamem
               stališče predlagatelja Ministrstva za gospodarstvo.</p>
               <p>Dostikrat se je omenjala beseda stvarnost današnjega časa. In ena izmed ključnih
               zadev, ki se tičejo teh besed je pomanjkanje kadrov v trgovini v Sloveniji. Vse
               raziskave, ki so bile opravljene na trgu kažejo, da delodajalci, trgovci ne morejo
               zaposliti toliko prodajalcev kot jih želijo. Po drugi strani pa smo govorili o
               ekstremih, če bo zakon sprejet, če bo ta novela sprejeta, da bodo trgovci odpustili
               vse kvalificirane trgovce in zaposlili samo prodajalce z osnovnošolsko izobrazbo.
               Verjamemo, da temu ne bo tako. Poglejte, omenjali so se dobički in podobne zadeve.
               Dobiček je posledica prodaje. Dobra prodaja je posledica dobrega kadra. Jaz verjamem,
               da nihče od nas ne podcenjuje delodajalcev z vidika obravnavanja svojih kadrov. Vsi
               vedo, da dober kader je motiviran kader, je konkurenčen kader in podobne zadeve. In
               dober menedžment bo poskušal zaposliti kader, ki ga lahko dobi na trgu.</p>
               <p>Z deregulacijo poklica lahko trgovec zaposli tudi prodajalce z drugačno izobrazbo.
               Verjamem in vem, da je na trgu dosti nezaposlenih gimnazijskih maturantov in verjamem
               in prepričan sem, da vsi ti gimnazijski maturanti imajo kompetence, ki ustrezajo
               kompetencam dobrega trgovca.</p>
               <p>Slišati je bilo in tudi s tem se strinjam, da trgovina ni samo prodaja
               najenostavnejših izdelkov. Tehnične trgovine prodajajo hardware in software opremo,
               tu morajo biti prodajalci izobraženi. Še enkrat poudarjam, najverjetneje bodo trgovci
               zaposlili kader, ustrezen temu izdelku. Predlog zakona daje možnost, ne zapoveduje
               trgovcem, da morajo zaposliti ljudi z nižjo izobrazbo.</p>
               <p>Na koncu kar se tega tiče samo še to. Trenutno veljavni zakon regulira poklic
               prodajalca, pa kljub temu srednje trgovske šole niso polne. Zatorej očitek, da se bo
               z deregulacijo poklica se zmanjšal vpis v srednje trgovske šole, popolnoma ne
               drži.</p>
               <p>Kar se pa tiče amandmaja. Jaz sem že uvodoma v povzetku zakona dejal, da se strinjamo
               z vsebino predlaganega amandmaja. Ampak vendarle, imamo sistemski zakon, Zakon o
               davku na dodano vrednost. Poslanka Slovenske nacionalne stranke je prej omenila, da
               se Vlada izgovarja na Zakon o dohodnini. Ne, ni res. Ne izgovarjamo se na Zakon o
               dohodnini. Zakon o dohodnini nima nič z davkom na dodano vrednost. In še enkrat,
               Zakon o davku na dodano vrednost govori tako, kot je že poslanec Janc prej dejal; ni
               opredeljeno kdo prodaja določen izdelek, temveč na kakšen način je ta izdelek
               ponujen. Ali se prodaja ali v obliki storitve. In zakon jasno govori, če je storitev,
               je davek 20%. Predlog Zakona o trgovini točno tudi določa, da morajo trgovci, če bodo
               ponujali storitev s svojimi izdelki, ločiti prostor od ostalega prostora v trgovini.
               In namen tega zakona je v tej točki, da omogoči predvsem manjšim trgovcem, ki se
               borijo z veliko konkurenco, manjšim prodajalnam na podeželju, da obogatijo svojo
               ponudbo za svoje preživetje.</p>
               <p>In tudi to smo slišali. Če vnesemo ta amandma v ta zakon, da bodo potrošniki bolje
               osveščeni o davčnih stopnjah. Mislim, da temu ni tako. Verjetno nihče od nas kot
               potrošnikov, ne bere zakonov, preden stopi v trgovino po nek izdelek. Ne Zakona o
               davku na dodano vrednost, ne specialnega zakona. Ali je to trgovina ali je Zakon o
               gostinstvu? Tudi v Zakonu o gostinstvu nismo sprejeli posebnega določila, ki govori
               gostincu, po kakšni stopnji davka proda pijačo, ki jo postreže za mizo ali po kakšni
               stopnji davka proda žvečilni gumi. On je tukaj v fazi trgovca in kot specialist, kot
               obrtnik, kot podjetnik, točno ve kaj mu nalaga zakon in kako obračunavati davek. To
               je stališče Ministrstva za gospodarstvo.</p>
               <p>Za konec pa samo še to. Govora je bilo o konkurenci med trgovci in gostinci. Še
               enkrat poudarjam, namen zakona je nekako priskočiti na pomoč manjšim trgovinam. In
               verjamemo, da je velikim trgovcem veliko več vreden meter prodajne police kot pa par
               kvadratnih metrov, da bo v svoji trgovini prodajal oziroma ponujal določene izdelke
               kot storitev. Jaz mislim, mnenje je, da bi šlo celo v neki fazi za kanibalizem, ker
               vsi lastniki velikih trgovskih centrov so najemodajalci v gostinskih lokalih v istem
               objektu in verjetno si ne bodo sami sebi ustvarili konkurenco. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prijava teče. Gospod Vili Rezman. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Državni sekretar ima mojo podporo pri delni deregulaciji in mojo podporo pri možnosti
               zaposlovanja gimnazijskih maturantov, zmanjka moja podpora šele tam, ko se zahteva,
               da se odpravi sleherni pogoj za prodajalca in za poslovodjo. Tu je med nama samo
               razlika.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmaju bomo v skladu s časovnim potekom seje
               zbora odločali danes v okviru glasovanj oziroma pol ure po prekinjeni 1. točki
               dnevnega reda. S tem prekinjamo to točko dnevnega reda.</p>
               <p>Prehajamo na <title>3. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O POTROŠNIŠKIH KREDITIH V OKVIRU REDNEGA
                  POSTOPKA.</title> Predlog zakona je v obravnavo zboru predložila Vlada Republike
               Slovenije. Besedo dajem predstavniku Vlade za dopolnilno obrazložitev predloga
               zakona. Izvolite, prosim gospod mag. Jeršič, državni sekretar.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Predsedujoči, hvala za besedo. Spoštovane poslanke in poslanci! Naj na kratko orišem
               spremembe Zakona o potrošniških kreditih. Vsi vemo, da je to pereč problem na trgu
               posojilodajalca, predvsem pa problem posojilojemalcev in poskušamo s to spremembo
               zakona čim bolj zaščiti potrošnike oziroma posojilojemalce.</p>
               <p>Ključne predlagane spremembe zakona o potrošniških kreditih so naslednje; spremembe
               zožujejo krog izjem, za katere se zakon uporablja, v primerjavi z dosedanjo določbo,
               po kateri se zakon ne uporablja za kreditne pogodbe z rokom poplačila do treh mesecev
               in do višine trikratnega zajamčenega bruto osebnega dohodka je v tej noveli črtano. V
               praksi je prihajalo do zlorab s strani nebančnih kreditodajalcev na način, da so
               sklepali več zaporednih kreditnih pogodb za tri mesece in tako obhajali zakon, zato
               je bila ta sprememba nujna.</p>
               <p>Naslednja sprememba, ki se nam zdi zelo, zelo pomembna je omejitev zneska članarin,
               ki se naštevajo v skupne stroške kredita. Vemo, da se v praksi vedno iščejo luknje v
               zakonu in nekako ti nebančni kreditodajalci so institut članarin iznašli zato, da so
               višali svojo maržo, svoje dobičke iz naslova na račun posojilodajalcev. Skladno z
               evropsko direktivo se članarine ne vštevajo med skupne stroške kredita, kar so
               nebančni kreditodajalci s pridom izkoriščali. Predlog zakona govori o tem, da se
               stroški članarin ne bodo vštevali, vendar samo do 2% zneska kredita in največ 20
               evrov absolutnega zneska mesečno. Vse kar je višje, se bo upoštevalo v efektivni
               obrestni meri tako, da bo vsak posojilojemalec točno vedel po kakšni ceni najema
               kredite.</p>
               <p>Predlog novele razširja pristojnosti urada, pristojnega za varstvo potrošnikov, ki se
               nanašajo na zavrnitev vloge za dovoljenje za upravljanje postopkov potrošniškega
               kreditiranja. Tudi tu nam je praksa pokazala, da se odgovorne osebe nebančnih
               kreditodajalcev, ki so storile prekršek po tem zakonu, selijo iz družbe v družbo,
               odpirajo nova podjetja in tako ponovno izkoriščajo svojo pozicijo. Zato tudi
               novoustanovljenim podjetjem, katerih odgovorne osebe so že prekršile Zakon o
               potrošniških kreditih, ne bomo izdali dovoljenja; se pravi, urad ne bo izdal
               dovoljenja, če bo ta zakon sprejet.</p>
               <p>Zakon v nadaljevanju razširja tudi taksativno naštete primere za odvzem dovoljenja za
               opravljanje storitev potrošniškega kreditiranja, kar je spet novost za ukinitev teh
               zlorab. In na koncu uvaja tudi nove prekrške in sankcije zanje ter spreminja višino
               glob za posamezne prekrške. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za gospodarstvo kot matično delovno
               telo. Prosim predsednika, gospoda Ferija Horvata, da predstavi poročilo odbora.
               Izvolite, prosim.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovani državni sekretar s sodelavko in
               sodelavcem, kolegice in kolegi! Moje poročilo bo zelo kratko, kot je bila tudi zelo
               kratka razprava o tej točki na Odboru za gospodarstvo, ki je kot matično delovno telo
               obravnavalo Predlog zakona o spremembah in dopolnitvah zakona o potrošniških kreditih
               na 37. seji, 7.11.2007.</p>
               <p>Odbor je bil seznanjen z mnenjem Zakonodajno-pravne službe Državnega zbora. Pripombe
               Zakonodajno-pravne službe so bile upoštevane v amandmajih koalicijskih poslanskih
               skupin in odbor je te amandmaje sprejel.</p>
               <p>Na seji odbora je predstavnik Vlade predstavil cilje in glavne rešitve zakona. Novela
               zakona v bistvu pomeni dodatno zaščito potrošnika kot ekonomsko šibkejšega člena.
               Pravkar smo slišali od državnega sekretarja poglavitne rešitve in cilje zakona, zato
               tega ne bom ponavljal.</p>
               <p>Sprejeti amandmaji so kot običajno vključeni v dopolnjen predlog zakona in ta
               dopolnjen predlog je sestavni del poročila, ki ga imate pred sabo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Prosim, gospod Vili Rezman,
               imate besedo, v imenu Poslanske skupine DeSUS.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. No, pri Zakonu o potrošniških kreditih ima gospod državni sekretar bolj
               brezpogojno podporo z moje strani in s strani Poslanske skupine DeSUS kot pri zakonu,
               ki smo ga maloprej obravnavali.</p>
               <p>Sodimo, da je ta zakon dobro pripravljen, da ima dobre rešitve in da bo imel tudi
               dobre posledice za kreditojemalce. Sicer bi, če se literarno izrazim, lahko imel ta
               predlog zakona naslov <q>"kako ustaviti oderuhe"</q>, ker za to gre. Opisuje, sicer ne v
               uvodu, bolj v obrazložitvah členov, ki jih predlaga, kaj se pravzaprav dogaja in
               kakšna je iznajdljivost, kako znajo vrvohoditi tisti, ki imajo denar in ki ga
               ponujajo tistim, ki denarja nimajo, ki so morebiti v stiski in ki so pripravljeni na
               marsikaj, samo da bi to stisko razrešili. Predlog zakona torej tem, ki so v stiski,
               oziroma kreditojemalcem nasploh pač pomaga prebroditi in premostiti morebitne
               prepade, v katere bi se lahko sesuli ob svoji, prvič, neprevidnosti, drugič pa tudi
               zavoljo tega, ker niso tako vešči plesanja po teh finančnih trgih, kot tisti, ki
               seveda to opravljajo kot svoje vsakodnevno opravilo in ki so specializirani tudi za
               to, kako slabše informirati, kot je potrebno, da se morebiti kakšne slabosti
               prikrijejo. In ta predlog zakona odpravlja tudi vsaj deloma tisto, kar se imenuje
               slaba informiranost. Predlagatelj s temi svojimi predlogi širi ukrepe, ki govore o
               tem, da je treba kreditojemalce zaščititi, in kar se tega tiče, ima vso našo podporo.
               Našo podporo ima tudi pri tem, ko zaostruje bodisi prekrške bodisi sankcije za
               prekrške oziroma globe in ko daje več pooblastil tistim, ki naj nadzirajo to področje
               trga. Zadovoljni smo, da se poudarja, da tisti, ki je enkrat zlorabil svoj položaj,
               ne more tega več ponavljati in da torej ne more več dobiti dovoljenja za sklepanje
               kreditnih poslov. Strinjamo se s tem, da je zaostreno to tudi tako, da se lahko
               odvzame tistim, ki nevestno poslujejo, ta pravica, in strinjamo se, da se lahko tudi
               omeji poslovanje tako dolgo, dokler se slabosti, ki se pojavijo, ne odpravijo. Torej
               zato, ker je predlagatelj pripravil predlog zakona, ki je v korist kreditojemalcem,
               ki omejuje možnosti zlorab, ki omejuje oderuške ambicije, bo ta predlog s strani
               Poslanske skupine DeSUS soglasno podprt.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudi Veršnik v imenu poslanske skupine SDS. Prosim.
            </p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim. Nebančni ponudniki posojil so v praksi
               našli kar nekaj stranpoti, kako sicer zaobiti zakon o potrošnikih kreditih, ki varuje
               kreditojemalce. Tako je ena najbolj pogostih kršitev prikrivanje dejanskih stroškov
               obresti, zato v Poslanski skupini Slovenske demokratske stranke pozdravljamo novelo
               zakona, ki bo še bolj uredila trg potrošnikih kreditov. Z novimi spremembami in
               dopolnitvami se zožuje krog stroškov, ki se ne vštevajo v skupne stroške kredita.
               Dodatno se zožuje določitev izjem, za katere se zakon ne uporablja, da se širi
               možnosti pristojnega organa, da zavrne vlogo za pridobitev dovoljenja za sklepanje
               potrošnikih kreditov. Širijo se tudi pristojnosti organa Tržni inšpektorat Republike
               Slovenije za ukrepanje v primeru ugotovljenih kršitev. S tem se želi še dodatno
               zaščititi potrošnika kot ekonomsko šibkejšo stranko. Poudariti velja, da je zakon
               nastal tudi na podlagi opozoril o kršitvah s strani tržnih inšpektorjev, ki so jih ti
               zaznali na samem terenu. To je zagotovilo, da se bo novela zakona dobro obnesla v
               praksi. Vendar pa je potrebno kljub temu opozoriti kreditojemalce, da 100% zaščite na
               žalost ni, da morajo dobro paziti, pri komu najamejo posojilo, da si dobro preberejo
               posojilno pogodbo, še zlasti drobni tisk, in da si poiščejo primerne oziroma
               pooblaščene finančne in pravne svetovalce.</p>
               <p>V Poslanski skupini Slovenske demokratske stranke bomo novelo zakona podprli.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Martin Mikolič v imenu Poslanske skupine NSi.</p>
               <p>Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lepo pozdravljeni še enkrat. Lep pozdrav vsem obiskovalcem na balkonu.</p>
               <p>Osnovni namen predlaganih sprememb in dopolnitev zakona o potrošniških kreditih je
               dodatno zaščititi potrošnika, ki je ekonomsko šibkejša stranka v kreditnem odnosu.
               Pri izvajanju zakona je prišlo do odstopanj, ki se s spremembo zakona skušajo
               odpraviti. Gre predvsem za zlorabe pri sklepanju zaporednih kreditnih pogodb za tri
               mesece in zaračunavanje neupravičenih članarin kot povečanje zaslužka nebančnih
               kreditodajalcev. Predlog zakona zožuje krog izjem, za katere se zakon ne uporablja,
               širi možnosti pristojnega organa, da zavrne vlogo za pridobitev dovoljenja za
               sklepanje potrošniških kreditov, in širi pristojnosti organa nadzora za ukrepanje v
               primeru ugotovljenih kršitev.</p>
               <p>V noveli zakona je omejen znesek članarin, ki se ne vštevajo v skupne stroške
               kredita.</p>
               <p>V Novi Sloveniji zlasti te spremembe zakona pozdravljamo, saj je tu prihajalo do
               največjih zlorab in izkoriščanj nebančnih kreditojemalcev. V Novi Sloveniji bomo
               predlog zakona podprli, saj je njegov namen zaščititi potrošnika kot šibkejšo
               stranko. Glede na to, da se pripravlja nova evropska direktiva o potrošniških
               kreditih, pa pričakujemo nov zakon, ki bo tematiko potrošniških kreditov uredil na
               novo.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>In še gospod Kristijan Janc v imenu Poslanske skupine SLS.</p>
               <p>Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa še enkrat, predsedujoči. Sekretar s sodelavci, kolegice in kolegi. Pozdrav
               mladim na balkon.</p>
               <p>Ko je letos spomladi Svet Banke Slovenije sprejel poročilo o finančni stabilnosti, je
               med drugim opozoril, da se dokaj hitro povečanje izpostavljenost tveganja, ki izvira
               iz vse večje zadolženosti prebivalstva in podjetij ter z uvajanjem novih finančnih
               instrumentov; zadolženost gospodinjstev se torej zvišuje in znaša okrog 26% bruto
               družbenega proizvoda. Kljub največji zadolženosti prebivalstva doslej, pa je v
               primerjavi z državami evroobmočja zadolženost še relativno nizka. Zadolževanje
               prebivalstva je postalo pravzaprav nuja predvsem zaradi vse manj dostopnih stanovanj
               kot nujnega pogoja za osamosvojitev posameznika, ki želi imeti svoje stanovanje
               oziroma si želi ustvariti družino. Zaradi dejstva, da so mnogi posamezniki nezmožni
               pridobivati kredite oziroma posojila pri bankah ali hranilnicah bodisi za namen
               nakupa nepremičnin bodisi za kakšne druge namene, se odločajo za različne potrošniške
               kredite pri katerih nesubjektih, pogosto celo pri več subjektih. Pri tem pa pogosto
               zaradi stiske in nasploh podrejenega položaja sprejemajo pogoje, ki so pravzaprav
               nesprejemljivi in ki jih dolgoročno bremenijo do te mere, da pogosto izgubijo velik
               del svojega premoženja. Zakon o potrošniških kreditih ima namen zaščititi potrošnika
               oziroma jemalca kredita kot šibkejšo stranko pri kreditnem pogodbenem razmerju, za
               katerega se uporablja ta zakon. Predlagana novela zakona sledi še bolj strogi zaščiti
               potrošnika. Konkretno določa manj izjem, za katere se zakon ne uporablja, in
               opredeljuje uvrščanje kreditov v kategorijo glede obročnosti in višine zneskov.</p>
               <p>Posebej pomembno je širitev pristojnosti Urada za varstvo potrošnikov v zvezi z
               zavrnitvijo vloge za izdajo dovoljenja za opravljeno storitev potrošniškega
               kreditiranja. Z novimi prekrški in sankcijami zanje se tudi zagotavlja dodatno
               varstvo potrošnikov. Pojavljanje velikega števila kreditodajalcev, ki ponujajo
               različne kredite, zahteva bolj jasno in strogo zakonodajno regulativo, zato
               predlagano novelo tudi podpiramo. Ob tem pa seveda ne morem mimo tega, da se za najem
               določenega kredita odloča posameznik, ki s podpisom pogodbe prevzame tudi vso
               odgovornost za vračilo danega kredita. Država z zakonodajo ne more posegati na
               področja, ki so v skladu z zakonom, četudi imajo za potrošnike negativne
               posledice.</p>
               <p>V Poslanski skupini Slovenske ljudske stranke menimo, da je ta sprememba zakona na
               podlagi povedanega dobrodošla in jo bomo tudi soglasno podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona. V skladu s 139. členom Poslovnika Državnega zbora bomo
               glasovanje o dopolnjenem predlogu zakona opravili danes v okviru glasovanj oziroma
               pol ure po prekinjeni 1. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O MEDNARODNI ZAŠČITI</title>.</p>
               <p>V okviru rednega postopka. Predlog zakona je v obravnavo zboru predložila Vlada
               Republike Slovenije. Besedo dajem predstavniku Vlade za dopolnilno obrazložitev
               predloga zakona. Izvolite, gospod mag. Zinrajh, državni sekretar.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod podpredsednik. Spoštovane poslanke, spoštovani poslanci,
               kolegice in kolegi! Zakon o mednarodni zaščiti bo sistemsko uredil celotno področje
               mednarodne zaščite v Republiki Sloveniji. Gre za krovni zakon, ki vsebuje materialne
               in procesne določbe mednarodne zaščite. Sprejem zakona je potreben zaradi celovitega
               prenosa določb skupnega evropskega azilnega sistema v nacionalno zakonodajo Republike
               Slovenije. Njegov namen je uvedba zakonitih, učinkovitih in hitrih azilnih postopkov,
               ki nudijo potrebno zaščito državljanov tretjih držav in omogočajo integracijo v
               slovensko družbo, v primeru negativne odločitve pa takojšnjo vrnitev tujcev v matično
               državo. Zakon o mednarodni zaščiti bo nadomestil zakon o azilu. Z zakonskim predlogom
               se v nacionalno zakonodajo prenašajo recepcijska, kvalifikacijska in postopkovna
               direktiva, ki tvorijo pravne temelje skupnega evropskega azilnega sistema in seveda
               določa način izvajanja dublinske in EURODAC uredbe. Na podlagi Haaškega programa in
               pa Zelene knjige o prihodnosti skupnega evropskega azilnega sistema bodo države
               Evropske unije do leta 2010 poenotile prakse in delovanje med azilnimi organi.
               Vsebina predlaganega zakona je nastala po tehtnem premisleku na podlagi izkušenj in
               upravno-sodne prakse ter usklajevanj. Področje mednarodne zaščite bo po sprejemu
               zakona urejeno primerljivo in usklajeno z ureditvami, ki jih imajo druge države
               članice Evropske unije. Marsikatero področje predlog zakona ureja bistveno višje, kot
               pa to zapovedujejo same direktive, ki tvorijo enotni evropski azilni sistem.</p>
               <p>Predlagatelj je uporabil možnost iz direktive in uvedel ugodnejše standarde, kot jih
               kot minimalne določa direktiva, takrat ko je prisodil, da je to potrebno. Pri
               definiranju družinskih članov predlog zakona družinske člane širi še na starše
               mladoletnika brez spremstva, kar je višji standard, kajti obe direktivi, recepcijska
               in kvalifikacijska, določata le zakonca prosilca in izvenzakonskega partnerja ter
               mladoletne otroke tega para, v kolikor jih imata. Predlog zaradi pravne varnosti
               prosilcev ohranja tristopenjski postopek mednarodne zaščite v vseh primerih, se pravi
               ministrstvo, Upravno sodišče, Vrhovno sodišče, kar je bistveni odstop od minimalnih
               standardov postopkovne direktive torej, o katerih smo že prej nekaj rekli. Ta namreč
               določa samo, da je zoper vsako odločitev organa potrebno zagotoviti sodno varstvo. Ob
               tem bi še želel dodati, da ima po odločitvi Vrhovnega sodišča vsak prosilec tudi
               možnost ustavne pritožbe.</p>
               <p>Predlog zakona ohranja obseg in vrsto pravic beguncev in oseb, ki jim je bila
               priznana subsidiarna zaščita. Izjema je le trajno dovoljenje za prebivanje. Begunec
               namreč avtomatično pridobi dovoljenje za stalno prebivanje, osebi s priznano
               subsidiarno zaščito pa se prizna dovoljenje za prebivanje za tri leta, seveda z
               možnostjo podaljševanja za dve leti, kar v končni fazi privede do pridobitve
               dolgoročnega statusa. S sprejetjem zakona se bodo ustanovile integracijske hiše,
               namenjene nastavitve oseb, ki so pridobile mednarodno zaščito. Kot pomoč pri
               integraciji predlog določa, da stroške nostrifikacije diplome za osebe, ki so
               pridobile mednarodno zaščito, krije ministrstvo, kar je prav tako še eden od višjih
               standardov, kot to določa sama kvalifikacijska direktiva. Izven obveznosti, ki jih
               narekujejo direktive, predlog zakona uvaja novo poglavje o trajni preselitvi v
               Republiko Slovenijo na podlagi tako imenovanih kod. V globokem prepričanju, da so v
               številni begunskih taboriščih ljudje, ki so sicer ušli pred preganjanjem v matični
               državi, živijo pa v pogojih, ki niso primerni za trajno ureditev življenja, predlog
               zakona uvaja poglavje o sprejemu v Slovenijo na podlagi letne kvote, z namenom trajne
               integracije. Tej temi daje poseben poudarek Zelena knjiga evropske komisije o bodočem
               skupnem azilnem sistemu. Trajna naselitev je znak mednarodne solidarnosti in delitve
               bremen in s tem zmanjševanja problemov, na katere naletijo neposredno po tem, ko so
               si z begom rešili lastno življenje. Predlog daje posebno skrb ranljivim skupinam,
               tako prosilcem kot beguncem in osebam s priznano subsidiarno zaščito, saj omogoča
               pozitivno diskriminacijo pri materialnih pogojih sprejema, zdravstvenega varstva,
               psihološkega svetovanja in pa nege. Na primer prosilki se omogoči, da je v njenem
               postopku postavljena uradna oseba ženskega spola in tolmačka. V primeru, da prosilec
               zaradi trajne in začasne motnje ne more samostojno sodelovati v postopku, mu krajevno
               pristojni center za socialno delo postavi skrbnika. Pri obravnavi na matičnem
               delovnem telesu je bil sprejet amandma, ki določa obvezno sprejetje podzakonskega
               akta, s katerim bodo podrobneje določeni pogoji in načini zagotavljanja pravic
               posebne nege in skrbi za te ranljive skupine.</p>
               <p>Pri tujcu, ki v Republiki Sloveniji izrazi potrebo po mednarodni zaščiti, policija
               ugotavlja zgolj njegovo istovetnost in pot, po kateri je prišel, sprejme izjavo o
               razlogih za mednarodno zaščito, nato ga nemudoma napoti k organu pristojnemu za
               vodenje postopka mednarodne zaščite. S sprejetjem amandmaja k 36. členu, ki to
               področje obravnava, je tako odstranjen, po naši oceni, vsakršen dvom o vlogi policije
               v postopku mednarodne zaščite. V postopku obravnave na matičnem delovnem telesu je
               bil sprejet tudi amandma, na podlagi katerega je izvršitev odločbe mogoča šele
               takrat, ko je odločba pravnomočna. Predlog določa, da imata tožba na Upravno sodišče
               in pritožba na Vrhovno sodišče zato vse vsebinske odločbe, izdane v rednih in tudi
               pospešenem postopku odložilni učinek.</p>
               <p>K predlogu zakona so podali pripombe tako Visoki komisariat za begunce Organizacije
               združenih narodov kakor tudi nekatere nevladne organizacije. Predlagatelj zakona je
               vse pripombe skrbno preučil in jih nekaj tudi upošteval. Potrebno pa je ponovno
               poudariti, da je prenos direktiv v notranjo zakonodajo obveznost Republike Slovenije.
               Vlada Državnemu zboru predlaga, da predlog zakona sprejme. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Prosim podpredsednika gospoda Srečka Hvauca, da
               predstavi poročilo odbora.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa, gospod podpredsednik. Spoštovani! Odbor Državnega zbora Republike
               Slovenije za notranjo politiko, javno upravo in pravosodje je na svoji 38. seji dne
               8.11.2007 obravnaval Predlog zakona o mednarodni zaščiti, ki ga je v redni
               zakonodajni postopek predložila Vlada Republike Slovenije. Dne 10.7.2007 je skupina
               poslancev s prvopodpisanim Alešem Guličem zahtevala, da se o predlogu zakona opravi
               splošna razprava. Državni zbor je splošno razpravo o predlogu zakona opravil na 31.
               redni seji dne 2.10.2007 in sprejel sklep, da je predlog zakona primeren za nadaljnjo
               obravnavo. Predlog zakona je kot zainteresirano delovno telo na svoji 27. seji dne
               7.11.2007 obravnavala Komisija Državnega zbora Republike Slovenije za peticije ter za
               človekove pravice in enake možnosti, ki je pripravila mnenje k temu predlogu
               zakona.</p>
               <p>Na začetku razprave je predstavnik predlagatelja v okviru dopolnilne obrazložitve
               predstavil temeljna načela, bistvene rešitve in kratko vsebino predloga zakona z
               nekaterimi poudarki.</p>
               <p>Predstavnica Zakonodajno-pravne službe je uvodoma povedala, da je služba podala
               pripombe k posameznim členom predloga zakona ter k naslovu enega poglavja. Pojasnila
               je, da so nekatere pripombe upoštevane v posameznih amandmajih, vloženih k predlogu
               zakona. Posebej je izpostavila pripombe službe k 10., 50. in 77. členu ter k
               prehodnim in končnim določbam predloga.</p>
               <p>Mag. Majda Potrata, predsednica Komisije za peticije ter človekove pravice in enake
               možnosti, je predstavila mnenje, ki ga je pripravila komisija.</p>
               <p>Predstavnica Pravno-informacijskega centra nevladnih organizacij je opozorila, da po
               njihovem mnenju predlog zakona sicer v nekaterih delih ima višje standarde, kot jih
               pozna sedanja ureditev, da pa v nekaterih delih predlog ni skladen z Ženevsko
               konvencijo.</p>
               <p>Predstavnik Amnesty International Slovenije je pojasnil, da so bili formalno vkjučeni
               v postopek priprave predloga zakona, povedal pa je, da ocenjujejo, da bi bila lahko
               raven nekaterih pravic tudi višja, kot jih pozna sedanja ureditev.</p>
               <p>Predstavnik Visokega komisariata Združenih narodov za begunce, gospod Lloyd Dakin, je
               povedal, da je Visoki komisariat s predlagateljem sodeloval pri pripravi zakona in da
               so bile nekatere pripombe upoštevane, nekatere pa so vsebovane tudi v predloženih
               amandmajih predloga. Ocenjuje pa, da bi bil sprejeti zakon v nasprotju z Ženevsko
               konvencijo.</p>
               <p>V razpravi, ki je sledila, so bila predstavljena različna mnenja. Predvsem
               predstavniki opozicije so izpostavili, da predlog ni usmerjen h krepitvi temeljnih
               človekovih pravic in svoboščin in da predstavnik predlagatelja premalo upošteva
               pripombe, ki so po njihovem mnenju upravičene. Predstavniki pozicije pa so
               izpostavili, da predlog zakona po njihovem mnenju nikakor ne krši mednarodnega prava,
               še posebej ne Ženevske konvencije, in da je bilo vloženih veliko število amandmajev,
               ki sledijo pripombam Zakonodajno-pravne službe.</p>
               <p>V nadaljevanju je predstavnik predlagatelja odgovoril na nekatere trditve, še posebej
               na tiste, izrečene s strani predstavnika Visokega komisariata. Zanikal je, da je
               predlog zakona pripravljen v nasprotju z mednarodnim pravom. Pojasnil je, da se
               določbe Ženevske konvencije različno razlagajo in da so nekatera stališča drugačna od
               stališč komisariata.</p>
               <p>V nadaljevanju je odbor sprejel amandmaje k 5., 6., 8., 9., 11., 13., 14., 21., 24.,
               25., 36., 37., 50. in 51. členu ter amandma k naslovu 5. poglavja in v nadaljevanju
               še amandmaje k 56., 57., 58., 59., 70., 72., 73., 74., 88., 92., 93., 104. in 134.
               členu predloga zakona. Sprejel je tudi svoj amandma k 78. členu. Po končani razpravi
               in glasovanju o amandmajih je odbor glasoval o vseh členih predloga zakona skupaj.
               Sestavni del tega poročila je dopolnjen predlog zakona, v katerem so vključeni
               sprejeti amandmaji. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je zbor na 31. seji opravil prvo obravnavo predloga zakona,
               predstavitev stališč poslanskih skupin ni možna. Prehajamo na razpravo o členih in
               vloženih amandmajih, ki jo bomo opravili na podlagi pregleda vloženih amandmajev z
               dne 20.11.2007. V razpravo dajem 13. člen ter amandma poslanskih skupin LDS in SD.
               Prijava teče. Gospa Majda Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala. V Poslanski skupini Zares bomo amandma k 13. členu, enega ali drugega, oziroma
               enega, glede na to, da je možen samo eden v sprejem, ampak vendarle na nek način
               pokrivata isto materijo, podprli. Sami ga nismo vložili zaradi tega, ker je bilo to
               že storjeno, to pa ne pomeni, da ga ne podpiramo. Ne podpiramo ga samo mi, ampak
               podpirajo ga tudi tiste nevladne organizacije, ki so ob tem zakonu pripravile - ena
               30, druga 40 strani pripomb na Zakon o mednarodni zaščiti, za katerega menijo,
               mislim, da tudi po obravnavi na matičnem delovnem odboru, da še vedno ne ustreza
               tistim rešitvam, ki so jih zagovarjale v pripombah, v nastopu znotraj Državnega
               zbora, znotraj Odbora Državnega zbora in tudi v svojih analizah. Ta člen hoče
               sanirati ukinitev brezplačne pravne pomoči, amandma to vrača, brezplačne pravne
               pomoči na prvi stopnji in tudi imenovanje svetovalcev za begunce na ta način, kot ga
               predlaga. Jaz naj ob tem povem, da zakon kot ga je pripravila Vlada, vendarle ne v
               celoti ustreza tistim standardom, ki bi jih morala država Slovenija imeti.
               Pripravljen je na, bom rekla, nek ovinkast način. Namreč, vsi vemo, da je Vlada v
               začetku svojega vladanja sprejela Zakon o azilu, katerega smo nekateri poslanci
               poslali na Ustavno sodišče, ker je bil neskladen z ustavo. Ustavno sodišče je
               zadržalo izvajanje nekaterih členov tega spornega Zakona o azilu. Ministrstvo se je
               očitno zavedalo, da to zadržanje bo imeli še kakšno drugo posledico, ko bo dokončno
               posredovalo svojo odločitev, in v tej zadregi je ministrstvo prejšnji zakon
               nadomestilo s tem zakonom, seveda, pod nekim izgovorom, da gre za vključevanje
               direktiv oziroma implementacijo, za katero pa menimo, da je že vključena v prejšnjem,
               se pravi v tistem zakonu iz leta 2005. Tam so bili standardi boljši, tam so bili
               standardi za zaščito bistveno bolj skladni z mednarodnimi pravili, tudi z Ženevsko
               pogodbo. Zaradi tega menimo, morebiti sicer v manjši meri, kot smo menili na odboru,
               ko nekaj amandmajčkov je bilo vendarle sprejetih, da še zmeraj ne zadostuje tistim
               vprašanjem, ki smo jih izpostavljali in ki so jih tudi predstavniki PC-ja, Amnestyja
               in Visokega komisariata predstavili na matičnem odboru.</p>
               <p>V nadaljevanju bom poudarila ne samo odprta vprašanja, ki so vezana na 13. člen,
               ampak tudi kasneje pri ostalih amandmajih na druge člene, ampak to naj vendar povem,
               da se Vlada pri zagovoru teh rešitev brani, češ da bodo s tem zakonom postopki
               pospešeni. To se pravi, v tistih izjemnih primerih, ko se sumi, da gre za zlorabe. Ob
               tem pa velja poudariti, da je 40%, kot sami trdite oziroma poročate, primerov že
               obravnavanih prošenj že tretiranih po rednem postopku in 60% tistih prošenj prosilcev
               v Sloveniji pa gre po pospešenem postopku. In če bodo prosilci, ki gredo po
               pospešenem postopku, diskriminatorno - če mogoče uporabim dosti grob izraz -
               tretirani, potem zakon ne bo sprejemljiv za mednarodne, predvsem pa standarde za
               zagotavljanje človekovih pravic, kajti pospešitveni postopki pomenijo omejevanje
               gibanja oziroma neke vrste zapor.</p>
               <p>Tukaj je odprtih še vedno ogromno vprašanj. Bojim se, da če ne bodo ti amandmaji
               sprejeti, jih bo preveč in da bi veljalo prisluhniti tem rešitvam, ki prihaja s
               strani LDS-a, SD-ja in v nadaljevanju tudi Zaresa, da se sanira še to, kar se
               sanirati da. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjeni kolegice, kolegi, gostje pred menoj in nad menoj!
               Kolegica Majda Širca je dobro obnovila zgodovino sprejemanja te zakonodaje, tako da
               ne bi ponavljal in bi se dotaknil 13. člena. Namreč, mi ga amandmiramo predvsem
               zaradi tega, ker ukinitev brezplačne pomoči na prvi stopnji, imenovanje svetovalca za
               begunce in način določanja nagrade za zastopanje niso urejeni tako, da bi bilo to
               usklajeno z ustavo. Gre za zgodbo, ki se na nek način ponavlja ne samo pri tem
               zakonu, tudi pri drugih in drugih resorjih. Ampak z ukinitvijo brezplačne pomoči
               prosilcem za mednarodno zaščito na prvi stopnji se seveda niža standard in otežuje
               uveljavljanje pravic. Jaz sicer lahko verjamem, da je to usklajeno z mednarodnimi
               pogodbami, mednarodnimi določili, direktivami in tako naprej, ampak natanko vemo, da
               seveda so vse te zadeve, kadar gre za ta bazična priporočila, spravljene na raven
               nekega skupnega imenovalca in seveda ne zajemajo nikoli polne vsebine. Tukaj pač
               država Slovenija oziroma predlagatelj zakona pravzaprav slepomiši z vsemi državljani
               Republike Slovenije in tudi s tistimi, ki bi enkrat v bodočnosti mogoče prišli čez
               naše meje in prosili za azil.</p>
               <p>Brezplačna pravna pomoč je bila ukinjena že s spremembo zakona o azilu leta 2006, in
               že takrat se v Liberalni demokraciji s tem seveda nismo strinjali, ker nismo
               pristajali na nižanje pridobljenih standardov v teh azilnih postopkih. Treba je
               vedeti, da je zakon o mednarodni zaščiti v bistvu azilni zakon, ki se je zdaj
               preimenoval, in gre spet za neki <q>"bypass"</q>, mimo vsega tistega, kar velja v
               civiliziranih družbah. Že takrat smo opozarjali in še danes, da se s takimi ukrepi
               pravzaprav lahko dejansko prepreči uveljavitev pravice do azila oziroma zdaj do
               mednarodne zaščite, da se znižuje pravno varstvo prosilcev za azil, ki se v državi, v
               katero so pribežali pred nevarnostjo v domovini, slabo znajdejo: ne poznajo jezika,
               ne poznajo našega zapletenega pravnega sistema, ponavadi so tudi brez finančnih
               sredstev, da bi si takšne storitve lahko plačali sami, in niti nimajo možnosti, da bi
               izkoristili tako imenovano pravico revnih in bi zaprosili za brezplačno pravno pomoč
               na osnovi zakona o brezplačni pravni pomoči. Na to seveda opozarjamo s tem amandmajem
               in poskušamo rešiti to, kar se rešiti da.</p>
               <p>Treba je pač upoštevati poseben položaj prosilcev za mednarodno zaščito, ki je
               zahteven v pravnem in dejanskem smislu. Prosilci bi morali imeti dostop do te
               brezplačne pravne pomoči, kar izhaja tudi iz 47. člena Listine temeljnih pravic in
               človekovih svoboščin, po katerem mora vsakdo imeti pravico do pravnega svetovanja,
               obrambe, zastopanja in pravna pomoč mora biti dostopna tudi tistim, ki nimajo
               zadostnih sredstev, če je takšna pravna pomoč potrebna za učinkovito uveljavljanje
               pravic.</p>
               <p>V Poslanskem klubu Liberalne demokracije Slovenije smo tako ocenili, da je dostop do
               te brezplačne pravne pomoči na prvi stopnji odločanja v različnih interesih; je v
               javnem interesu in tudi v interesu prosilcev za mednarodno zaščito in konec koncev
               interesu države Slovenije, že zaradi ugleda, ki ga hoče obdržati, ki ga hoče imeti,
               za katerega hoče, da bi bil večji v svetu. Tako se pri tej brezplačni pravni pomoči,
               ki naj bi bila omogočena, zmanjšuje verjetnost potrebe po nadaljnjem sodnem varstvu v
               različnih postopkih, postopkih pred Upravnim ali Vrhovnim sodiščem, in seveda s tem
               povezanimi stroški.</p>
               <p>Druga stvar, ki jo rešuje ta amandma, je ureditev, ki pristojnost za imenovanje
               svetovalcev za begunce daje Ministrstvo za notranje zadeve. Ministrstvo za notranje
               zadeve je namreč v postopku mednarodne zaščite na prvi stopnji organ, ki odloča, ki
               že odloča o prosilčevi prošnji za mednarodno zaščito, v postopkih s pravnimi sredstvi
               pa celo nasprotna stranka, kar ustvarja konflikt interesov. In vsi vemo, da ni dobro,
               da je tožnik tudi sodnik. Gre za neko staro spoznanje, ki očitno ga predlagatelj ni
               upošteval in je naredil to tako, kot je pač naredil. Takšna ureditev, po kateri ima
               stranka v postopku pravico do odločanja, kdo in pod kakšnimi pogoji lahko zastopa
               nasprotno stranko, ni sprejemljiva. Poleg tega pa vsebinsko to sodi v področje
               ministrstva, pristojnega za pravosodje. Zato v Poslanskem klubu Liberalne demokracije
               Slovenije predlagamo, da te postopke izvaja ministrstvo, ki je pristojno za
               pravosodje. Na ta način bi z amandmajem k 14. členu rešili kar nekaj zagat in
               apeliram na vse poslance, da ta amandma podprete. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler. Prosim.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Torej jaz bi povedala nekaj načelnih stvari,
               ki bi jih bilo mogoče in treba povedati ob slehernem amandmaju, o katerem bo danes
               tekla razprava. Namreč, za vse amandmaje velja, da smo jih vložili zato, da bi
               poskušali vsaj, tako kot je rekel kolega Gulič, rešiti tisto, kar se rešiti da.
               Namreč, s tem zakonom nikakor ne moremo biti zadovoljni. In še več, zdi se nam
               oziroma kar več indicev kaže na to, da je pravzaprav predlagatelj hotel s tem
               predlogom zaobiti odločbo Ustavnega sodišča, ki je odložila posamezne člene zato, ker
               smo poslanci opozicije naslovili na Ustavno sodišče pobudo za presojo skladnosti
               posameznih členov z ustavo v prepričanju, da so ti členi v neskladju z ustavo in da
               pomenijo, če bi prišlo do njihove implementacije, resno oviro na področju spoštovanja
               človekovih pravic in temeljnih svoboščin v Republiki Sloveniji in spoštovanja
               standarda tega varovanja in zaščite človekovih pravic in temeljnih svoboščin, ki je
               bil v Sloveniji že dosežen in na katerega se sicer tako zelo radi sklicujemo, ko
               nastopamo kje v Evropi. Mislim, da je to pomembno tudi zaradi tega, ker ta zakon
               sprejemamo navsezadnje v času tik pred prevzemom predsedovanja Svetu Evropske unije
               in pravzaprav tudi s takšnim zakonom, v kolikor bo sprejet takšen, kot je predlagan
               in brez teh amandmajev, sporočamo Evropski uniji, koliko nam je v resnici do
               zavarovanja standardov varovanja človekovih pravic in temeljnih svoboščin in kako
               razumemo pravno državo in kako razumemo ustavnost, zakonitost in zaupanje v
               pravo.</p>
               <p>Tokrat pa smo spet priča isti maniri trenutne Vlade, da se kadarkoli posega v
               zakonodajo, ki določa standarde zaščite človekovih pravic in temeljnih svoboščin,
               odloči za nižanje teh standardov, da oži polje svobode in da se sklicuje na določene
               minimalne standarde, ki morda veljajo marsikje v Evropski uniji, doma pa za
               uveljavitev takšnih nizkih oziroma minimalnih standardov ni posebnih razlogov, saj
               smo v Sloveniji doslej dobro shajali s temi višjimi standardmi. Tudi minister Mate je
               na matičnem delovnem telesu, na Odboru za notranjo politiko zagotavljal, ko smo ta
               zakon obravnavali, da je prišlo do drastičnega upada podelitve statusa beguncev
               oziroma azilantov in da iz tega izhaja, da ni nobene potrebe, da nižamo te
               standarde.</p>
               <p>Moja razlaga je tudi ta, da je seveda prišlo do drastičnega upada števila podelitev
               statusa beguncev oziroma azilantov tudi zaradi tega, ker se je pravzaprav že
               uveljavljal novi zakon o azilu, kjer je bil uveden ta policijski predpostopek, ki je
               bil, roko na srce, uveden zato, da pravzaprav prepreči podelitve statusa azilanta. In
               potem seveda ta zakon, o katerem danes govorimo, v celoti pravzaprav omejuje pravna
               sredstva, ki so na voljo prosilcu za azil, omejuje tudi dostopnost samega postopka in
               v večji meri, kot je potrebno, je restriktiven pri omejitvi gibanja. In seveda spet
               poskuša uvesti predpostopek, za katerega je Ustavno sodišče povedalo, kar je
               povedalo, se pravi, da je zadržalo uveljavljanje tega konkretnega člena. Tako res ne
               razumem te manire in predlagatelja tega zakona, kako mu res ni nič do tega, da bi
               spoštoval, če drugega ne, če že opozicijskih predlogov ne spoštuje, vsaj odločbo
               Ustavnega sodišča, ki jo je seveda po našem ustavnem redu dolžan spoštovati.</p>
               <p>Rada bi še to povedala, da je tudi v celoti ta zakon v marsikaterem pogledu v
               nasprotju z našo ustavo, zlasti kar zadeva sorazmernosti, ko gre za omejitve
               človekovih pravic, ker mora biti na drugi strani neka omejitev človekove pravice v
               sorazmerju s tistim interesom države, ki se tukaj varuje. Recimo, javni red ali kaj
               drugega. V tem pogledu je temu predlogu zakona moč očitati marsikaj, moč mu je
               očitati tudi da ne spoštuje docela Ženevske konvencije o statusu begunca in tudi ne
               nove listine Evropske unije o temeljnih pravicah in svoboščinah, seveda pa tudi ne
               spoštuje, to bi bil pa že nadstandard, denimo, dveh odločb Evropskega sodišča za
               človekove pravice v zadevi Jabari proti Turčiji in zadevi Hylal proti Združenemu
               kraljestvu, kjer je Evropsko sodišče tudi jasno povedalo oziroma potrdilo mednarodne
               standarde učinkovitega pravnega varstva. Torej, ne vem, zakaj je treba, da s takšno
               ignoranco predlagatelj prezre dobronamerne predloge in opozorila nevladnih
               organizacij, ki delujejo v Republiki Sloveniji, da prezre in omalovažuje predloge
               predstavnika visokega komisarja za begunce v Sloveniji, in zakaj pravzaprav s takšno
               vehemenco in silo rine v nekaj, kar Sloveniji ni potrebno na tem področju, enostavno
               ne potrebujemo zaradi manjšega števila prosilcev azila, da bi uvedli tako rigorozen
               sistem oziroma tako rigorozne ukrepe.</p>
               <p>Kar zadeva ta konkretni amandma k 13. členu, bi navedla enake razloge v prid temu
               amandmaju, kot jih je že pred mano kolega Gulič, se pravi, naj Ministrstvo za
               pravosodje imenuje svetovalca za begunce, ker Ministrstvo za notranje zadeve je na
               prvi stopnji že samo organ odločanja o prosilčevi prošnji, v postopkih s pravnimi
               sredstvi pa je celo nasprotna stranka in tukaj lahko pride do konflikta interesov med
               obema. Tako bi jaz prosila kolege poslance, da ko bomo glasovali o tem amandmaju, da
               ga podprejo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati o tem amandmaju? Gospod Petan, izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Torej, jaz bi želel naprej povedati, da ta
               zakon je nastal na podlagi nekega skupnega azilnega postopka Evropske unije. To se
               pravi, to je bil nek dogovor na nivoju Evropske unije, pač tisto, kar je bilo
               sprejemljivo za vse države. To je nek najmanjši skupini imenovalec tega, kar so
               države članice tudi dolžne in za kar so se dogovorile. To je prvo. To se pravi, ni
               nobeno kršenje nekih načel Evropske unije, kajti potem Evropska unija kot celota krši
               neke zakone. Pa verjetno ne boste tega trdili, to se pravi to je že za lase
               privlečeno.</p>
               <p>Naslednje, kar bi želel poudariti, da Slovenija s 1.1. naslednje leto s tako
               imenovano schengensko mejo odgovarja za celotno Evropsko unijo. Mi smo sedaj vstopna
               vrata v EU. To, kar se bo zgodilo na naši meji, bo imelo posledice tudi na Irskem, v
               Veliki Britaniji, na Portugalskem, v Španiji, kjerkoli na področju EU.</p>
               <p>Naslednje, mi smo s tem zakonom sprejeli čisto vse, kar je v tem enotnem azilnem
               postopku EU priporočano. Celo več, mi imamo na določenem segmentu nadstandard, če
               lahko uporabim ta izraz, se pravi, dajemo nekaj več, kot je bilo dogovor na nivoju
               EU. Več dajemo. Dajemo pa na tistem področju, ki so tudi najbolj občutljivi, to je
               pri otrocih brez staršev, mislim, da pri zaščiti mater in žensk in še bi se verjetno
               kaj našlo. V redu, mi smo to dali, čeravno najbogatejše tudi tega ne dajo, in smo se
               mi tu izkazali, ne vem, ali bolj bogati ali pa tisti, ki imajo več razumevanja, ali
               pa še tretja možnost je, ki pa je ne bom omenil, pa si lahko vsak sam misli, kaj bi
               želel povedati. Nihče nam ne more nič očitati, da dajemo manj, kot dajejo
               najbogatejše države EU.</p>
               <p>Naslednje, ne soglašam s tem, kar je zapisano v obrazložitvi k 13. členu, da je
               navedena določba korak k drastičnemu nižanju pravnega varstva prosilcev, ki je
               nekritično povzeta po proceduralni direktivi. Tu je mišljeno tisto, kar so se članice
               EU dogovorile. Prosim lepo! Ureditev v slednji je izzval ostro nasprotovanje mnogih
               organizacij, ki delujejo na področju človekovih pravic, azila, Amnesty International,
               Human rights in tako naprej, pa tudi Evropskega parlamenta. Dajte no! Če bi v
               Evropskem parlamentu nasprotovali ali vsaj kot večina v Evropskem parlamentu, potem
               bi ta najmanjši skupni imenovalec skupnega azilnega evropskega postopka bil drugačen,
               pa ni. To se pravi, to je zopet nekaj za lase privlečeno, kar je pa pri nas tako ali
               tako že običaj v zadnjem času, da se izmišljujemo in če je treba tudi lažemo.
               Poglejte, me prav zanima, kaj se je sedaj zgodilo, ko gledamo buldožerje v Italiji,
               ko izravnavajo z zemljo naselja tujcev, predvsem tistih iz vzhodnega dela EU, ko jih
               za 78 evrov na sedež pošilja nazaj v Bukarešto. Pa me zanima, če bo tudi njihovo
               ustavno sodišče zadržalo takšen zakon, oprostite buldožerje, ki ravnajo naselja
               tujcev. Me prav zanima.</p>
               <p>Naslednje, želel bi vas vprašati, ali ni nič protestov z vaše strani v zvezi s tem,
               kaj se dogaja v Italiji. Ali ne boste poslali na 320 naslovov v EU, vsem predsednikom
               držav, vlad, in kaj vem česa še vse, pa ne vem, mogoče novinarjev, kaj se dogaja v
               Italiji? Protestirajte, če že pišete na 320 naslovov, da so v Sloveniji taborišča za
               Rome. Napišite, kaj se dogaja v Italiji in protestirajte! Verjetno vas bodo poslušali
               zato, ker vsak dan tudi sami gledajo buldožerje na televiziji in še kje drugje v
               kakšnih drugih medijih, kaj delajo v Italiji. Protestirajte.</p>
               <p>Naslednje, želel bi povedati, da zakon, takšen kot je, seveda podpiram, kljub temu da
               se uvajajo nadstandardi, ampak na tistih področjih, kjer tudi sam podpiram. In sicer
               zaradi tega, ker ne bi želeli, da bi se nam zgodila Nizozemska. Tisti, ki ste dalj
               časa v parlamentu, se boste spomnili, da nam je eden od poslancev takratne vladajoče
               koalicije, največje stranke, zagrozil, da nam bo pripeljal - in mislim, da nam tudi
               je - poslanko iz Nizozemske, za katero smo kasneje ugotovili, da je iz neke lezbične
               skupnosti, ampak je bila poslanka Evropskega parlamenta, ki bi nas naj podučila, kako
               se ravna s tujci na Nizozemskem. Ampak, poglejte, en dober mandat je mimo, kaj se pa
               zdaj dogaja na Nizozemskem: od najbolj liberalne države, ki je bila preveč liberalna,
               je nastala najbolj konservativna v Evropi. Ne bom vas spominjal na vse, kar se je
               dogajalo na Nizozemskem, kaj vse je zgorelo, verski objekti, šole tujcev - zato, ker
               so bili najbolj liberalni, pa vsak, ki je hotel priti, je lahko prišel na Nizozemsko,
               pa je imel verjetno več pravic. Ko so se pa začeli rezati vratovi in podobno, je pa
               zadeva postala malo drugačna. Danes je pa tam slika zelo črna. In ne bi želeli, da bi
               se nam kaj takega zgodilo, zato je boljša preventiva, kot pa da bi se kasneje kaj
               takega dogajalo.</p>
               <p>Ko govorite o zastonj pravni pomoči. Ja, lepo, vse lepo in prav, ampak naj vas
               spomnim, koliko imamo pa mi kot državljani možnosti brezplačne pravne pomoči. Dajte
               napisati kako peticijo našim pravnim organom, naj imajo nižje tarife! Napišite,
               mogoče bo še kdo z naše strani podpisal, da bi imeli nižje tarife za pravno pomoč. Pa
               bi tudi Slovenci imeli brezplačno pomoč, ne vem, tam, kjer je zdaj nimamo, kjer do
               zdaj ni bilo možno, tarife so pa zasoljene. To zahtevajte, saj mi plačujemo davke.
               Ampak za nas, ki plačujemo davke: draga pravna pomoč, visoke tarife, za tujce - ne
               morem pomagati, meni je tudi žal, če se to zgodi, da pridejo na našo mejo, ampak tako
               je -, za njih bi bilo pa brezplačno. Dajmo, imejmo malo, ne vem, uravnoteženja, kaj
               si lahko privoščimo sami, za nas, za naše državljane, ki plačujemo davke, pa kaj
               lahko damo tujcem. Tisto, kar je dogovorjeno na nivoju Evropske unije - v redu, še
               nekaj več - tudi v redu, ampak ne kar počez. To pa ne gre. In res pogrešam proteste,
               če je to tako hudo urejeno na tem nivoju, pošljite na nekih 300 naslovov po Evropi,
               pa opozorite, kaj se dogaja v Italiji, kako tam kršijo človekove pravice! Nič tega še
               niste naredili! Napišite kako peticijo, da naj bo tudi za nas, Slovence, pravna pomoč
               bolj poceni, da ne bodo tarife tako visoke. Napišite! Potem pa bo mogoče tudi takšen
               amandma sprejemljiv, pa še vse tisto, kar pride. Malo sem že zakoračil k naslednjemu
               amandmaju, zato da se mi kasneje ne bo treba oglašati, bodo pa tudi še kolegi
               povedali svoje.</p>
               <p>Tako da zame je ta osnovni tekst popolnoma dovolj. In mislim, da se je Slovenija
               izkazala boljša, kot pa je povprečje Evropske unije. Če dajemo več kot nekatere
               najbolj razvite evropske države, ki jih mi skušamo šele dohitevati, potem mislim, da
               dajemo kar več in smo kar dober zgled, nismo slab zgled Evropski uniji. Zato bi bilo
               prav, da napišete na 320 naslovov, kamor je bilo poslano, da je Evropska unija slab
               zgled ali pa da bi bilo celo nevarno za Evropsko unijo. To še naredite, spoštovani
               kolegi! Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replika. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik. Torej gospod Petan, ni čudno, da nas niste prav
               razumeli, zaradi tega, ker očitno tudi ne razumete ali pa ne poznate zakonodajnih
               pristojnosti v Evropski uniji. Zato ste govorili o Evropskem parlamentu na ta način,
               kot ste pač govorili. Gre pa za to, da Evropski parlament je, ja, doslej že večkrat
               zelo kvalificirano razpravljal o migrantski in azilni politiki v Evropi oziroma v
               državah Evropske unije in je tudi sprejel ustrezna stališča oziroma resolucijo, ki
               zadeva ta vprašanja. No, o buldožerjih ne bi, ker mislim, da je to očitno bolj vaša
               tema. Je pa še nekaj. Danes ne govorimo o nezakonitih imigrantih, o čemer ste vi
               pravzaprav govorili, ampak govorimo o prosilcih za azil. To je pa nekaj povsem
               drugega. Gre za posebej ranljivo skupino, ki zaprosi za azil v neki državi zaradi
               tega, ker gre iz svoje države zato, ker ima resne razloge, da se denimo boji za svoje
               preživetje zaradi tega, ker je iz političnih ali drugih razlogov diskriminiran ali
               kako drugače. Se pravi, ne mešajmo nezakonitih imigrantov in prosilcev za azil, ker
               gre za povsem dve različni kategoriji ljudi. Prosim, hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kovačič, prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik. Evropska unija ima na področju mednarodne
               zaščite postavljene minimalne standarde, ki jih morajo države članice Evropske unije
               spoštovati. Slovenija ima te standarde oziroma ureditev mednarodne zaščite v tem
               zakonu postavljene precej višje, kot so minimalni standardi, ki jih določa Evropska
               unija. In v primerjavi z drugimi državami članicami so ti standardi eni najvišjih.
               Zato ne morem razumeti vehementnega in omalovažujočega govorjenja o Sloveniji in to
               tudi internacionalizirati s tem, da se tudi na tem področju pošiljajo v svet in v
               Evropo določene stvari, ki omalovažujejo Slovenijo. To je nesramno in zelo podlo
               ravnanje.</p>
               <p>Kar se tiče očitka, da je nekaj neverjetnega to, da se s tem zakonom oziroma s to
               spremembo pospešujejo postopki in to naj bi bilo kratenje pravic teh ljudi, ki se
               znajdejo v teh postopkih za zaščito pravic. Torej, vendarle je hitrost, hitri
               postopek ravno v korist vseh ljudi, ki so v postopku. Čim prej se postopek zaključi,
               tem bolj je to v njihovo korist, ne pa nasprotno, da tukaj to oporekate, da je to
               nekaj nezaslišanega. Ravno obratno.</p>
               <p>In ko govorimo o tem konkretnem amandmaju in brezplačni pravni pomoči, je seveda
               treba povedati, da brezplačna pravna pomoč je po tem zakonu zagotovljena za vse
               postopke pred Upravnim in Vrhovnim sodiščem. Torej, zagotovljeno je nekaj, kar ni
               zagotovljeno državljanom Republike Slovenije. Tukaj je to zagotovljeno. Torej zelo
               visok standard! Ko pa govorimo o drugih postopkih, preden pride zadeva na sodišče, če
               pride, seveda, to so pa postopki pred organi policije in tako naprej, tam je pa
               seveda ravno tako zagotovljeno vse. Zagotovljene so vse temeljne procesne pravice,
               temeljno procesno jamstvo, zagotovljeno je, da so informirani v razumljivem jeziku,
               da se prevede vse, kar je potrebno, da se jih poduči o njegovih pravicah in
               obveznostih in tako naprej. Dostopne so mu vse storitve tolmača ali karkoli, kar mu
               lahko koristi v tem postopku. Torej, ogromno, zelo visok standard, pa vendarle
               govorite, da Slovenija ravna mačehovsko in to celo grdo govorite o ravnanju Slovenije
               tudi v tujini, kar pa je zame nezaslišano.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Zupan, želite besedo?</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Amandmaja, v Poslanski skupini Nove Slovenije ne bomo podprli, bi pa želela ob tem
               povedati, da menimo, da je Predlog zakona o mednarodni zaščiti soliden in da solidno
               ureja to področje, da se prilagaja spremembam in da pomeni harmonizacijo zakonodaje
               držav članic Evropske unije.</p>
               <p>Vem, da so zahteve in pričakovanja nevladnih organizacij v zvezi s to problematiko
               velike, in prav je tako, da so. Vendar je prav, da so pripravljeni upoštevati tudi
               dejstvo, kakšno je dejansko in realno stanje v državi. Mislim, da Vlada in
               zakonodajalec morata tehtati - na eni strani med položajem ranljivih oseb, kar
               begunci brez dvoma so, in na drugi strani med standardi, ki jih država lahko
               nudi.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Torej, smo pri 13. členu ter amandmaju poslanskih skupin LDS in SD. Na podlagi želje
               poslancev bom odprl še en krog za prijavo. Izvolite, prosim.</p>
               <p>Hvala lepa. Besedo ima poslanec Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči.</p>
               <p>Po mojem prepričanju že sam zakon daje dovolj nad standardov in dovolj privilegijev
               tujcem, ki pridejo v našo državo na takšen ali drugačen način. Zato vsekakor ne morem
               podpreti amandmajev k 13. členu, ne prvega in ne drugega. Bi pa vseeno, spoštovani
               kolegi iz koalicije, rad povedal: kar štirikrat mislim, da sem slišal besedo
               <q>"napišite"</q> nekaj za Slovence, da bodo tudi Slovenci deležni take podpore in bom rekel
               takšnih <q>"nadstandardov"</q>, v narekovajih, kot jih predlaga ta zakon za tujce. Moram
               reči, da se v tej fazi popolnoma strinjam z vami, ampak jaz sem bil prepričan, da bo
               to Vlada v treh letih že naredila in jim te nadstandarde omogočila. Prav tako sem
               prepričan, da vsaj večina poslancev vladajoče koalicije je pismenih, in ne vem, zakaj
               tega ne napišejo sami. Verjetno bi tudi na strani opozicije dobili kakšnega
               sopodpisnika. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanko Majdo Širco. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Če je moja statistika prava, potem naj bi v lanskem letu bilo 400 prošenj prosilcev
               za azil, od teh je bilo 9 pozitivno rešenih. Nevladne organizacije, vem, so se na
               sektor za azil obračale s prošnjo, da bi dobile dokumentacijo in vpogled, zakaj
               Država Slovenija ni odobrila šestim iraškim prosilcem za azil pravice do azila. Na
               naše maile, verjetno ne samo moje, so bile poslane prošnje, da bi morebiti poskusili
               priti do dna, mislim, da več kot enoletnim čakanju dveh prosilcev za azil iz Kosova,
               ki sta prosila za azil na osnovi spolne orientacije. Pa mislim, mogoče nimam prav,
               imate priložnost, da poveste, ali jim je bilo ugodeno ali ne, in zakaj ne? Ampak to,
               kar danes slišimo, ni v redu. Češ, že spet smo na tej senčni strani Alp, zakaj bi
               bili v Sloveniji bolj dobri, kot so drugje po svetu. Ne samo danes, tudi na odboru,
               kjer je ogromno dejstev in nasprotovanj s tem zakonom, izrazil tudi predstavnik UNMCR
               gospod Deikin, pa tudi Amnesty, pa tudi PICI, pa tudi ostali, je bilo vseskozi
               prisotno razmišljanje, da ne rečem neke vrste filozofija, češ, zakaj bi v specifični
               situaciji, kot je Slovenija, bili tako pozorni do drugih. Imamo dovolj svojih
               problemov, zakaj bi bili bolj vzorni. Poglejmo, kako nesenzibilni so drugje po svetu.
               Danes slišimo še več, zakaj bi bila Slovenija boljša od Italije, zakaj bi silili v
               nek liberalizem, kot ga je poznala in kot ga pozna Nizozemska, ker na koncu koncev
               potem pristane v skrajnem konservativizmu, in glejmo, kaj se njim dogaja. Skratka,
               zakaj bi ščitili človekove pravice. To se ponovno sprašujemo. In da se sprašujemo na
               ta način pred predsedovanjem Evropski uniji, ni dobro. Ni dobro, da se ponovno
               potiskamo na to senčno stran Alp, kjer je mogoče človekove pravice nekoliko
               odškrniti, ker konec koncev tisti azilanti, ki prihajajo, imajo že nekaj za bregom in
               imajo tudi že določene razloge, ki jih ni treba velikodušno razumeti. Slovenija bo
               predsedovala Evropski uniji z zakoni, ki ne ščitijo polno človekovih pravic.
               Predsedovanje, ki bo potekalo v luči in pod geslom medkulturnega dialoga, s pomembno
               temo, v tem času Slovenija noče imeti konference o romski problematiki, ki ni bila
               sprožena v našem prostoru, slovenskem prostoru. V času predsedovanja, ki bo potekalo
               v znamenju boja proti raku, Slovenija čaka s sprejetjem cepljenja proti virusu HPV,
               ki bi omejilo in omejevalo obolelost žensk za rakom. In v času predsedovanja, ki bo
               potekalo v znamenju strpnega dialoga, Slovenija, recimo, ne želi inkriminalizirati
               sovražnega govora. Ne, mi ne, mi se ukvarjamo z zaupanjem, mi se ukvarjamo, namesto
               da bi vse teme izpostavljali in prikazovali na nek način senzibilno, za najbolj
               boleče točke današnjega dne, vprašanje ne samo migracij, temveč vprašanje političnih
               in ostalih zatočišč po svetu je vse vsak dan večje, je boleče, ga je treba
               razglabljati, se je treba z njim soočati in ga je treba urejati na način, ki bi bil
               lahko vzoren, ne pa, ki bi nekako še zmeraj nekaj pod mizo držal. Namesto da bi se
               vse teme izpostavljale, se jih tlači pod mizo, premier pa hoče vse po vrsti utišati,
               da bodo vendar v tem času določene teme pod mizo in da vendar ni treba, da govorimo o
               tistih stvareh, ki nas bolijo. Pa ne bolijo samo nas v Sloveniji, bolijo ne samo v
               Evropski uniji, ampak tudi zunaj, ker se svet pač sooča s problemi in jih poskuša
               urejati, tudi z, recimo, določeno regulativo, ki mislim, da bi jo lahko Slovenija
               uredila bolj vzorno, kot jo ureja s tem zakonom.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanskega kolega Marjana Drofenika. Izvolite.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa. Naj na začetku povem, da ne bom podprl tega amandmaja, in sicer iz
               nekaterih svojih prepričanj, pa tudi prepričanja Slovenske ljudske stranke, da
               podpiramo rešitev, ki jo je predlagal predlagatelj, še posebej zato, ker cela vrsta
               tudi nevladnih organizacij pravzaprav priznava, da je zakon na več mestih napisan
               tako, da uveljavlja nekatere nadstandardne pravice, ki so uveljavljene v tem zakonu.
               Seveda so nekatere tudi zgolj takšne, kot jih uveljavlja tudi evropski pravni red.
               Menim pa, da po vseh razlagah, ki sem jih slišal, pravzaprav nikjer se ne
               uveljavljajo nižje pravice, ki naj bi bile zagotovljene s pravnim redom Evropske
               unije.</p>
               <p>Glede na to, da smo mala država, da smo država še vedno v tranziciji, da smo država,
               ki še nismo na vrhuncu ekonomskih moči, ker tudi nudenje vseh teh pravic je povezano
               s stanjem v lastni državi, v ekonomski moči domačega prebivalstva, sicer to, kar sem
               prej pri prejšnjih govornikih slišal, se tudi sam strinjam, da ne smemo s pravicami
               nekaterih skupin pretiravati, pa zdaj kakorkoli se to sliši, se lahko potem tudi
               domača družba vrže iz ravnotežja in se potem zgodijo nekatere ekstremnosti, o katerih
               se pozneje bomo zelo težko oziroma jih bomo nazaj zelo težko spravili. Mogoče je to
               tema, če bi pretiravali v pravicah, ki bi celo na določenih mestih presegale pravice,
               ki jih imajo mogoče domači ljudje, da bi ne bilo prav. Pa še to bi rekel, da menim,
               da se iti neko tekmovalnost med strankami na relativni občutljivih področjih, mislim,
               da ni tisto pravo. Seveda vsak ocenjuje te zadeve po tistem, kaj mu to tudi prinaša.
               Rekel bi še to, da menim, da ni dobro oziroma da ni potrebno, da smo v celi vrsti
               zadev oziroma skušamo biti vedno na prvem mestu. Jaz mislim, da je dovolj, da je
               Slovenija v tem trenutku ena dobra povprečna evropska država. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Jaz pa odpiram nov krog prijavo. Izvolite, prosim. Besedo ima
               poslanec Dimitrij Kovačič. Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa.</p>
               <p>To je pa bilo že preveč, kar smo slišali od gospe Širca, ki je trdila, da se
               zavzemamo za kršitev človekovih pravic. S tem, kar je tukaj zapisano, da se zavzemamo
               za kršitev človekovih pravic. Kako morete govoriti nekaj takega, ko so zagotovljeni
               vsi standardi, ki jih predpisuje Evropska unija s svojo direktivo? In celo več kot
               to, več, kot so minimalni standardi, predpisani z evropsko direktivo. Pa vendar
               govorite, da s tem kršimo človekove pravice. To je pa preveč. In na ta način
               omalovažujete in črnite našo državo.</p>
               <p>In ko govorimo o brezplačni pravni pomoči. Poglejte. Tukaj ne gre za to, da bi se
               zdaj brezplačna pravna pomoč morala uvesti tudi za slovenske državljane. Brezplačna
               pravna pomoč je pravni inštitut, ki se uporabi v izjemnih primerih. Za slovenske
               državljane, če gre za socialno ogrožene ljudi, se jim to zagotavlja. V tem primeru se
               jim zagotavlja na postopku pred upravnim in vrhovnim sodiščem. Zelo visok standard je
               to, ki se zagotavljam tem beguncem, ki pridejo v naš postopek. Ampak kar tako na
               široko, da bi pretiravali, kot je govoril gospod Drofenik, pa seveda ne gre. Tako ne
               gre za te kategorije ljudi, kot ne gre tudi za slovenske državljane.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam za pojasnilo.</p>
               <p>Repliko, poslanka Širca.</p>
               <p>Izvolite prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospod Kovačič včasih sliši na pol, ali sliši tisto, kar želi slišati.</p>
               <p>Govorila sem o tem, da ne samo danes; danes v manjši meri, glede na to, da je zelo
               malo poslank in poslancev zainteresiranih za ta zakon; ampak vendarle na odboru, kjer
               so bili predstavniki tudi civilne in drugih organizacij, ki so opozarjali na to, kar
               so zapisali, kot pravim, na 70-ih straneh. Nekaj od tega je bilo tudi slišanega in
               sprejetega. In so opozarjali, da velja sprejeti mednarodno korekten in tudi za
               človekove pravice usklajen zakon. Prevladovala pa je filozofija, češ zakaj vendar,
               zakaj je treba do te mere in za vsako ceno, tako sem tudi rekla, spoštovati človekove
               pravice, češ, poglejte druge države, katera pa izvaja mednarodno zaščito po tako
               visokih standardih in 100%, zakaj neki, saj ne rabimo biti tako vzorni - o tem sem
               govorila. Govoriti pa danes o tem, kar smo slišali od mojih predhodnikov, da s
               človekovimi pravicami ne sme pretiravati: <q>"Zakaj bi pretiravali, dajmo jih malo
               vzeti, zakaj bi bili tako radodarni, potem nas zmeraj pripeljejo v preveliko
               liberalnost, ki se konča potem s kaznijo."</q> To pa ne gre. Človekove pravice so. In
               niso ene bolj pomembne, ene manj pomembne, ene bolj kupljive, ene manj dopadljive.
               Človekove pravice bi morala Slovenija in tudi druge države v čim večji meri
               spoštovati.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Odpiram nov krog za prijavo. Prosim vse poslance, da se prijavite. Izvolite. Hvala
               lepa. Besedo ima poslanec Rudolf Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Jaz moram moji predgovornici žal povedati, da
               gospod Kovačič dobro posluša, pa tudi bere dobro. V predlogu za ta amandma je
               zapisano v obrazložitvi, po mnenju tistih, ki so navedeni, ki se mu pridružujejo tudi
               slovenske nevladne organizacije, da je predlog v nasprotju z listino pravic in
               temeljnih svoboščin, sprejeto v okviru Evropske unije. Implementacija določb
               proceduralne direktive, to pomeni ta enoten azilni postopek, v notranjo upravo držav
               članic pa bi pomenila kršitev njihovih obveznosti v begunskem <gap n="..."/><stage xml:id="Redna-33-2007-11-21.stage6">/nerazumljivo/</stage><gap n="..."/>
               pravu človekovih pravic. Ja, to je bilo zapisano, gospe in gospodje, spoštovana gospa
               poslanka. To ste napisali. Ne trdim vi, ampak vi zagovarjate to. To je črno na belem
               napisano. In ne nam sedaj očitati, da slišimo tako, kot nam paše. Ni res, vi ste to
               napisali. In še to, kar bi vam želel povedati. Prej ste veliko govorili, kaj bi naj v
               času predsedovanja, kakšne zakone bi naj sprejemali. Oprostite, saj predsedovanje ni
               Potemkinova vas, ko bomo v teh šestih mesecih zgradili Potemkinovo vas, sprejeli
               zakone, ki bodo, ne vem komu ugajali. Jaz ne vem sicer komu, ampak recimo, da bi se
               vi z njimi strinjali, bi to bilo nekaj dobrega za Evropsko unijo. Saj zakoni bodo
               ostali, mi pa ne bomo več predsedovali. Ta zakon bo verjetno ostal še ne vem, dve,
               tri, pet, deset let, dokler ne bo na nivoju Evropske unije sprejeta kakšna druga
               rešitev, ki bo mogoče malo boljša ali pa slabša. Lahko bo tudi slabša. Odvisno od
               situacije v svetu in teh šest mesecev je mišljeno, da nekdo vodi Evropsko unijo, to
               pa je priložnost, da se na splošno pokažemo. Ampak oprostite, jaz še nisem videl
               statistike, ali je to na nivoju Združenih narodov ali pa Evropske unije, ki bi
               prikazovale države drugače kot: površina, število prebivalcev, nacionalni dohodek,
               dohodek na prebivalca. Nikjer pa še nisem videl rubrike, kakšen azilni postopek imajo
               v tej državi, ampak samo bruto nacionalni dohodek. In naša naloga je, da pač pokažemo
               v teh šestih mesecih, kar imamo, ker smo na, kot se temu reče, na pladnju, da nas vsi
               lahko gledajo, vsi ki hočejo, lahko prihaja k nam, delegacije prihajajo k nam, mi pa
               lahko pokažemo, kar imamo, ne pa graditi kulise za šest mesecev, potem pa, kar bo, pa
               bo. Mi moramo v tem času izkoristiti propagando, da se pokažemo, kakšni dejansko smo,
               ne, kakšni bi mi radi bili, pa zgradili neke kulise, neko Potemkinovo vas. Imamo pa
               priložnost, ker drugače bi morali reklamo plačati, da jo imamo zastonj, ker drugi
               enostavno pridejo k nam, pa o nas pišejo, o nas poročajo in zato je toliko škodljivo,
               če vi pošiljate na 320 naslovov ali vaši kolegi, pa črnijo Slovenijo, da kršimo
               človekove pravice, tako kot ste tu napisali. Če bi zdaj en tuji novinar to gledal, bi
               rekel: <q>"Kako hudiča kršijo človekove pravice?"</q> To ste vi napisali. To pa je signal,
               ki je malo drugačen od tistega, kar bi si vi želeli, ko ste prej govorili. Jaz vem,
               da ste verjetno dobronamerno mislili, da bi bila Slovenija malo lepša, ampak ni
               treba, da je lepša kot je. Samo priložnost imamo, da jo pokažemo, kakšna je, ker smo
               v središču zanimanja. Tako v teh šestih mesecih moramo biti čisto normalni
               državljani. Izkoristiti pa to, da drugim povemo, da smo malo boljši in tudi po tem
               zakonu smo pa res malo boljši tudi od tistih, ki so že pred nami, pa ki so naš cilj,
               tako da nam ni treba biti nič nerodno, samo ne takšnih neumnosti pisati. To je
               blatenje, to je v stilu, tega kar se je dogajalo v zadnjem času, tu ste zapisali:
               <q>"kršitev temeljnih svoboščin in pravic."</q> In potem nam še očitate, da mi ne poslušamo
               dobro ali pa da želimo slišati tisto, kar želimo. To ste zapisali in zato sem se tudi
               oglasil k besedi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa, kolega Petan. K besedi pa vabim poslanca Srečka Hvauca. Izvolite.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa gospod podpredsednik. Jaz se strinjam, da je koristno, potrebno, nujno, da
               v neki civilizirani družbi delujejo tudi razna civilna združenja, ki skrbijo za
               človekove pravice. In ker mislim, da smo takšna družba, so na Odboru za notranjo
               politiko bili povabljeni in so tudi sodelovali, pojasnili svoja stališča tisti, ki so
               plemenito nalogo tudi opravljajo. Je pa res, da smo na odboru slišali tudi drugačna
               stališča, drugačne poglede, drugačne razloge. In ravno takšen pristop je pravi za to,
               da pridemo do pravega rezultata. Ne strinjam pa se s trditvijo kolegice Širce, da je
               bila želja teh civilnih združenj, ki so tam nastopala, da bi končno prišli na
               mednarodno korekten in usklajen zakon. Ja, s čim pa ta zakon ni usklajen? Z
               direktivo, ki je sprejemljiva za celotno Evropsko zvezo, je usklajen in ponuja še
               nadstandard. S čim ni potem usklajen? Jaz enostavno tega ne razumem.</p>
               <p>Drugo. Kolegica Širca, ki ravnokar odhaja, ker očitno ne želi poslušati tega, kar
               želim povedati, se je vprašala<gap n="..."/><stage xml:id="Redna-33-2007-11-21.stage7">/oglašanje iz klopi./</stage><gap n=".."/> me veseli, se je vprašala,
               zakaj bi sploh ščitili človekove pravice, zakaj ne bi pa odškrnili še, pa še, tako da
               bomo na koncu verjetno izpadli kot neka družba, ki sploh ne skrbi za človekove
               pravice. Imamo zakon, ki je evropsko primerljiv, ki ponuja več, nadstandard na
               nekaterih področjih. In ne pristanem na neke trditve, da ne rečem še kaj hujšega, da
               smo, ne vem, slaba družba, da nočemo biti boljši. Smo boljši od marsikatere države v
               Evropi. To je bistvo, kar se mene tiče. In jaz se s čustvi nekaterih, ki nas
               poslušajo, ko govorimo o ljudeh, ki so resnično v stiski, ki se znajdejo v tuji
               državi s svojimi problemi, ki so bili verjetno doma izpostavljeni nemogočim
               pritiskom, ne igrajmo se pa s čustvi teh, ki nas poslušajo. Mi tem ljudem
               zagotavljamo sprejem v azilni dom, zagotavljamo obravnavo v njihovem jeziku,
               seznanjeni so s pravicami, s pravili, ki veljajo v Sloveniji, in dobijo brezplačno
               pravno pomoč v upravnem postopku oziroma še na tretji stopnji. In govoriti, da ne
               skrbimo, da smo kruti do teh ljudi, se mi ne zdi sprejemljivo, zato tega amandmaja ne
               bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, kolega Srečko Hvauc. Ker vidim, da je še želja po razpravi,
               odpiram ponovni krog. Prosim za prijave. Besedo ima poslanec Aleš Gulič.
               Izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Nekaj bi rad razjasnil. V tem
               amandmaju ni nobenih obtožb Slovenije, nobenih negativnih zadev, ampak v obrazložitvi
               smo pa vendarle povedali nekaj stvari, ki so moteče, ki so prav gotovo v neskladju z
               ustavo, nekaj pa jih je tudi v neskladju z neko čisto zdravo pametjo.</p>
               <p>Predvsem nas je motilo to, da je ukinjena na prvi stopnji brezplačna pravna pomoč in
               da je policija tista, ki je tožnik in razsodnik. To sta dve zadevi, ki smo ju dali
               ven. Primerjalno gledano, jaz zelo verjamem, da je Slovenija bistveno boljša od
               marsikatere države, kar se tiče obravnavanja azilantov, političnih imigrantov,
               gospodarskih in tako naprej. Ampak za nekaj drugega gre. Zdaj imamo poluveljavljeni
               zakon o azilu, predlog zakona o mednarodni zaščiti in še nek standard, ki je iz
               preteklosti, ki tudi velja. In mene zanima samo to, kaj se dogaja s krivuljo zaščite
               pravic azilantov v Sloveniji: ali ta pada ali ostaja na isti ravni ali narašča. Se
               pravi, ne primerjava z Italijo, Avstrijo, Madžarsko, Azerbajdžanom, Zimbabvejem in
               Timbuktujem, ampak primerjava s Slovenijo, zdaj, prej in potem. In samo za to gre.
               Poskušajmo biti takšni, da teh pravic ne zmanjšujemo, da ne oviramo ljudi, da jim ne
               zapletamo življenja, in seveda, da ga ne zapletamo tudi sebi.</p>
               <p>Temu je namenjen ta amandma in mislim, da ga ravno zato lahko podprete. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanka Majda Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Torej, nihče ne trdi in ni res, da je Slovenija slaba družba. Ko imamo pa priložnost,
               da določene stvari lahko izboljšamo, je prav, da to poskušamo in da si za to tudi
               prizadevamo. V tem smislu je bilo na nas naslovljeno tudi gradivo, ki so ga podpisali
               Amnesty, Jezuitska služba za begunce, Mirovni inštitut, Pravno-informacijski center,
               Slovenska filantropija, pa po drugi strani še komisariat, pa UNMCR, pa še druge
               civilnodružbene organizacije. In te so prosile, dajmo se pogovarjati, to so prosile
               tudi Vlado, dajmo uskladit 17 bistvenih točk, zaobseženih v nekaterih tudi zelo
               podrobnih, mogoče tudi nepomembnih, ampak v življenju in v praksi vedno pomembnih
               stvari, ki so jih strnile v razmišljanju, da je predlog zakona, kot ga je pripravila
               Vlada, na več mestih ustavno sporen tako z vidika obstoječega slovenskega pravnega
               reda kot tudi mednarodnih dokumentov, ki zavezujejo Republiko Slovenijo. Nekaj tega,
               ampak zelo malo tega, je bilo saniranega na odboru in o tem se danes ne pogovarjamo
               več. Nekaj tega se v amandmajski obliki še nahaja pred nami. Ni mnogo, mnogo členov
               je bilo zaprtih, ampak nekaj je bilo pa tudi rešenega, tako da 17 točk ni več znotraj
               teh za nekatere in tudi zame slabih ureditev. Nekaj pa jih je še ostalo. In te
               institucije so opozarjale na številne probleme, na probleme statusa državljanov
               tretjih držav, recimo na prevode, na policijske postopke, ki so še odprti in jih tudi
               amandmiramo v nadaljevanju, se pravi tudi na skrajšane postopke, kjer pride do
               omejevanja gibanja, na prevajanje, na rok za ustavno pritožbo, na pojme rasne škode,
               na imenovanje svetovalcev za begunce, ki tudi še ostaja odprto, in tudi na pravno
               pomoč. In to, da je za azilante, slišali smo, da jih je bilo devet v letošnjem letu
               odobrenih, da so dobili ta status, od 400 prosilcev, ki se znajdejo v državi v hudih,
               verjetno travmatiziranih izkušnjah, brez znanja jezika in v vseh drugih okoliščinah,
               ki niso zadovoljive in ki so ne samo emocionalno, psihično in tudi materialno napete,
               ni problematično, če bi Slovenija vendarle organizirala neko obliko brezpravne
               pomoči, saj neka formula obstaja, ko bi se lahko zagotovo, če bi se potrudili, ne
               samo sedaj, mogoče tudi kdaj v preteklosti, na kakšen način zagotoviti te pravnike,
               ki menda so tako dragi. Saj bi se lahko kakšne poti našle, ki bi, ne samo tukaj,
               ampak bi tudi drugim olajšale pravno pomoč, ki priznajmo, tudi za slovenske
               državljane in slovenske državljanke, kjer je to predpisano, ne funkcionirajo vedno
               najbolje. Ne gre za demagogijo, gre za poizkuse, da bi imeli optimalnejšo rešitev.
               Konec koncev nekaj teh opozoril prihaja tudi z zadrževanja določenih členov
               prejšnjega zakona na Ustavnem sodišču, ki bi se moralo tukaj s tem zakonom boljše
               rešiti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Odpiram ponovni krog za razpravo. Izvolite, prosim. Besedo ima poslanec
               Dimitrij Kovačič, izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Gospa Širca, z vsem dolžnim spoštovanjem, ampak to, kar govorite, je
               zamegljevanje dejanskega stanja in to, kar govorite, je manipuliranje z javnim
               mnenjem. Poglejte, brezplačna pravna pomoč, sem že dvakrat, mislim, da ponovil, je
               zagotovljena pred Upravnim in Vrhovnim sodiščem, pred sodnim postopkom pa so
               zagotovljene vse temeljne procesne garancije, vsa temeljna procesna jamstva v skladu
               z evropsko direktivo. In Slovenija je ena redkih držav, ki ima zagotovljeno
               tristopenjsko sodno varstvo v azilnih postopkih. Po evropski direktivi je mogoč samo
               enostopenjski nivo, mi imamo tristopenjsko, torej bistveno nad tem, kar evropska
               direktiva zahteva, zato ne govorite nekaj, kar verjetno sami veste, da ne drži in
               želite s tem, ustvariti neko drugačno podobo v javnosti. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko zaključim razpravo v povezavi z dvema amandmajem k 13. členu?
               Hvala. Kot rečeno, pa prehajamo na 36. člen ter dva amandmaja, in sicer poslanskih
               skupin LDS in SD.</p>
               <p>Odpiram razpravo. Izvolite. Ni želje po razpravi. Poglejte, ravnokar sem odprl
               postopek, vi pa mi zdaj pravite, da se niste prijavili iz tega ali onega razloga.
               Poglejte, dovolil bom samo tokrat, če se naslednjič ne boste prijavili, potem se
               pritožite strokovnim službam ali kdorkoli vodi računalniške naprave. Odpiram ponovno
               postopek. Besedo ima poslanka Darja Lavtižar Bebler. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik, za vašo velikodušnost. Mi smo vložili amandma k 36.
               členu, s čimer pravzaprav tudi kažemo svoj odnos do člena, ki je vsebinsko enak, kot
               je 26. člen v sedaj veljavnem zakonu o azilu in ki ga je Ustavno sodišče obravnavalo
               in odločilo v zvezi z njim, da zadrži njegovo uveljavitev. Gre za to, da zdaj; in res
               ne razumem razlogov predlagatelja, da poskuša ponovno vpeljati ta predpostopek, ki ga
               ima v svojih rokah policist. Mi smo prepričani, da bi smel policist preverjati samo
               osebo, ki je vstopila na nezakonit način, in ko se ta napoti na policijo, potem
               policist ugotavlja samo njegovo istovetnost, pot, po kateri je prišel v Republiko
               Slovenijo, in s tem povezana dejstva. Potem pa bi po tem končanem postopku policist
               moral prosilca za mednarodno zaščito napotiti k organu, ki je pristojen za odločitev
               o njegovi prošnji, ne pa da sam izpolni registracijski list. Se pravi, ne pa da
               policist sam izpolni registracijski list. Mi smo prepričani, da bi moral odločitve v
               postopku mednarodne zaščite v celoti sprejeti pristojni organ, kar vključuje tudi
               sprejem izjave, ki je ključni del postopka za pridobitev mednarodne zaščite.
               Postopek, ki pa ga predvideva ta člen, o katerem govorimo, pa ne vsebuje potrebnih
               varovalk, da ne bi prihajalo do napačnih presoj razlogov za mednarodno zaščito, in
               posledično do kršitve načela nevračanja, kot temeljnega načela begunskega prava.</p>
               <p>Ta amandma, ki smo ga vložili, se nam zdi izredno pomemben, in kolegi, vseeno vas
               prosim, da upoštevate dejstvo, da je Ustavno sodišče že zadržalo identično enak člen
               zakona o azilu. In dajmo mi, če že predlagatelj zakona ne upošteva, upoštevati to
               dejstvo.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo dajem poslancu Alešu Guliču.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči.</p>
               <p>Najprej naj vas obvestim, da so te naprave delale, ampak da sem se jaz zmotil, ko sem
               pritiskal. Hvala za to, da ste omogočili, da lahko spregovorimo.</p>
               <p>V Poslanskem klubu Liberalne demokracije se pridružujemo tem razlagam, ki jih je dala
               kolegica Darja Lavtižar Bebler. V bistvu gre spet za poskus <q>"bypassa"</q>, spet neke
               bližnjice, mimobežnice, mimo odločitev Ustavnega sodišča. Če ne gre tako, gre pa
               drugače. Tudi pri prejšnjem amandmaju smo videli, da je hrana v lokalu zastonj, samo
               da je pa vstopnina tako visoka, da tisti, ki bi hotel jesti, ne more noter.</p>
               <p>V Poslanskem klubu Liberalne demokracije Slovenije ne oporekamo pristojnostim
               policije v postopkih mednarodne zaščite. Seveda, nekdo mora to početi, in zelo
               pomembno je, da policija, ki ima najbolj razdelan sistem, ugotavlja istovetnost,
               ugotavlja pot, po kateri je oseba, ki išče azil, prišla v Slovenijo, ugotavlja tudi
               relevantna dejstva za odkrivanje kriminalnih dejanj. Ampak kot neprimeren pa
               ocenjujemo tisti del, ko je na policijsko postajo napotena oseba, ki je v Republiko
               Slovenijo vstopila čisto zakonito. S tako osebo policija nima kaj početi. In v tistem
               trenutku, ko izrazi željo po tem, da bi imela azil v tej državi, da bi imela
               ugodnosti iz mednarodne zaščite, se jo napoti na pristojni organ. In to prav gotovo
               ni policija.</p>
               <p>Ne bom ponavljal o tem, da je Ustavno sodišče že odločilo o vsebini, o takšni
               vsebini, o takšnem tekstu pri Zakonu o azilu. Ampak vendarle je treba povedati to, da
               morajo pristojni organi za nadzor prehajanja čez državno mejo in drugi državni organi
               ali pa organi lokalnih skupnosti tudi danes do končne odločitve Ustavnega sodišča
               tujca takoj napotiti v azilni dom, ker je ta člen zadržan. Se pravi, ta stvar v tem
               trenutku obstaja in zaradi tega ima Slovenija tudi, bomo rekli zdaj, ugled ali kako
               ste prej rekli, da govorimo o tej zadevi. Seveda, ko tega ne bo več, bodo pa stvari
               drugačne. In mi bi predvsem radi to, da se te zadeve, te pravice, te možnosti vsem,
               ki iščejo zatočišče v Sloveniji, omogočijo. Postopek, ki ga pa zdaj predvideva ta 36.
               člen, pa ne vsebuje nobenih varovalk, ki bi onemogočile napačne presoje, arbitrarnost
               razlogov za mednarodno zaščito, in tudi omogoča to kršenje nekega načela
               nevračanja.</p>
               <p>Zato smo se v Poslanskem klubu Liberalne demokracije Slovenije odločili, da
               predlagamo ta amandma. Dva razloga: eden, ki je iz civilizacijskih in humanih norm,
               in drugi, ki je bolj formalen, ker je vendarle tu upoštevana odločitev Ustavnega
               sodišča, ki je pa v predlogu predlagatelja, Vlade Republike Slovenije, ni. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Želi še kdo razpravljati v zvezi z obema vloženima amandmajema k
               36. členu? <stage xml:id="Redna-33-2007-11-21.stage8">(Ne.)</stage> Zaključujem razpravo.</p>
               <p>Prehajamo na 50. člen ter amandma Poslanske skupine Zares. Prosim vse tiste, ki
               želite razpravljati, da se prijavite. Izvolite. Besedo ima poslanka Majda Širca.
               Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala. 50. člen. Pred 50. členom je treba pogledati 74. člen tega zakona, ta govori o
               postopkih sodnega varstva. Potem členu so postopki za sodno varstvo z zakonom
               zagotovljeni, kar je vse lepo in prav. Še posebej, če pogledamo tretji odstavek 74.
               člena, ki govori, da se lahko vloži tožba zoper vse sklepe, izdane na podlagi tega
               zakona, kar pomeni, da se prosilcu za azil zagotovijo vse pravice oziroma sodno
               varstvo. To je v redu. Ampak v 50. členu, ki govori o umiku prošnje, pa vidimo zelo
               problematično situacijo v drugem odstavku. Zato tudi predlagamo, da se beseda
               <q>"dokončno"</q> sklepa zamenja s <q>"pravnomočnost"</q>, kar pomeni, da bi prosilec moral
               zapustiti Slovenijo nemudoma potem, ko bi bil sklep pravnomočen, ne pa dokončen.
               Tukaj vidimo možnost, da se lahko zakon že spet preverja na Ustavnem sodišču, ker bi
               bila sicer, če ne bi popravili tega, lahko kršena ustavna pravica do sodnega varstva.
               Želimo, da bi s spremembo tega besedila, to se pravi drugega odstavka 50. člena, bi
               moral predlagatelj sklep o ustavitvi prošnje zagotoviti in ga poslati v življenje
               šele po pravnomočnosti ne pa po dokončnosti. Tu je velika razlika, kdaj se umakne
               prošnja, vidimo našteto v zgornjih petih alinejah, to se pravi takrat, ko prosilec za
               to posebej v takšni ali drugačni obliki zahteva, če ne obvesti o spremembi naslova in
               tako naprej. Zelo veliko možnosti je, da se obravnava zaključi, da mora prosilec
               zapustiti Republiko Slovenijo. Ampak prav bi bilo takrat, ko bi bil ta sklep
               pravnomočen, ne pa dokončen. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. S tem tudi zaključujem razpravo v povezavi s 50. členom ter
               amandmajem poslanske skupine. Odpiram pa razpravo v povezavi z 51. členom ter
               amandmajem Poslanske skupine SD. Predstavnike Vlade obveščam, da se v razpravo lahko
               vključijo, če bodo želeli oziroma imeli pripombe. Prosim za prijavo. Izvolite. Besedo
               ima poslanka Darja Lavtižar Bebler. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik. Najprej bi opozorila na dejstvo, da je pospešeni
               postopek pogosto samo na videz dejansko prednost za prosilca azila. Včasih ravno
               pospešeni postopek pomeni, da bo prosilec težje uveljavil svojo prošnjo in uveljavil
               razloge za upravičenost do podelitve tega statusa, ker glede na to, da je prosilec
               tujec, ki ne pozna našega jezika, ki mu je praviloma tudi omejeno gibanje, ko
               praviloma nima sredstev, je tako v težjem položaju, če bo moral to svojo namero
               uveljavljati v pospešenem postopku. Predlog zakona o mednarodni zaščiti predvideva
               ogromno število primerov, ko lahko organ o prošnji odloča v pospešenem postopku. Kar
               je pravzaprav žal le uzakonitev upravne prakse. Kljub sodni praksi, ki večkrat
               opozarja, da bi se moral v več primerih izvajati redni postopek. Gre za to, da so
               novi razlogi navedeni na tako širok in neopredeljen način, da posegajo tudi v
               temeljno načelo pravne države, to je <q>"lex certa"</q>, in tako dopuščajo široko polje
               diskrecije organu. Če pri tem upoštevamo še dejstvo, da je prosilcu pri tem lahko
               omejeno gibanje, kot sem rekla, da pravno sredstvo nima suspenzivnega učinka in da
               oseba ne bo imela možnosti brezplačnega zastopanja, ugotavljamo, da je malo verjetno,
               da bodo osebe lahko uresničevale svojo ustavno pravico do zaščite. Ustavno sodišče je
               večkrat poudarilo, in tukaj bi to rada posebej podčrtala, da ima posameznik pravico
               do učinkovitega pravnega sredstva, torej takšnega, s katerim lahko zavaruje svoje
               pravice in interese, in je zavzelo stališče, da neobstoj pravnega sredstva s
               suspenzivnim učinkom pomeni poseg v pravico do pravnega sredstva iz 25. člena naše
               ustave.</p>
               <p>Novi razlogi za odločanje v pospešenem postopku predstavljajo na primer primere, ko
               oseba ne izrazi namena vložiti prošnje takoj, ko je mogoče, navajanje nekonsistentnih
               izjav, ravno temu je na primer namenjen osebni razgovor, kjer lahko prosilec razjasni
               nejasnosti in kadar ne predloži zadostnih podatkov o svoji identiteti. Vse to lahko
               dopolni na osebnem razgovoru, prav tako pa je v skladu s priporočilom visokega
               komisarja za begunce od prosilcev neutemeljeno zahtevati predložitev formalnih
               dokazov. Torej je odločitev, da se takšen postopek vodi kot pospešen, očitno sankcija
               za prosilca, ki teh dokazov ni uspel predložiti, kar je nedopustno. V takšnih
               primerih bi moral pristojni organ še toliko bolj v rednem postopku raziskati vsa
               relevantna dejstva. Povsem logično je ali pa normalno, da prosilci za azil odidejo iz
               matične države brez dokumentov in da morajo zapustiti svojo matično državo brez teh
               dokumentov in so potem na poti večkrat prisiljeni uporabljati nezakonita sredstva,
               kot so denimo, ponarejeni dokumenti. Vse to bi seveda moral imeti tudi zakonodajalec
               v mislih in upoštevati te konkretne posebne situacije in upoštevati dejstvo, da gre
               za posebej ranljivega osebka. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Lahko zaključim razpravo v povezavi s tem členom? <stage xml:id="Redna-33-2007-11-21.stage9">(Ne.)</stage> Kolega
               Petan, izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Ko sem jaz tole bral, mi je nekako vsebina ušla, ampak sedaj se zahvaljujem
               spoštovani kolegici, ki me je spomnila in sem šel potem iskat, kje je to zapisano.
               Nekako oporekajo dejstvu, da mnogi razlogi za odločanje o pospešenem postopku
               predstavljajo na primer primere, ko oseba ne izrazi namena vložiti prošnjo takoj.
               Lepo vas prosim, kaj pa potem dela na meji, če nima namena takoj vložiti? Kaj bi
               potem sploh želel? Se pravi, tisti, ki bo z njim prvi kontaktiral, bo moral prositi
               njega, da mu pove, kaj dela na meji in kaj bi želel. Če bo na osnovi tega potegnjena
               določena sankcija, vi temu oporekate, ker, ne vem, moral bi na drug, tretji organ in
               tam razložiti, kaj bi bilo. To enostavno ne gre. Mislim, da je to že premilo.
               Takšnega, ki ne ve kaj dela na naši meji, se pravi na zunanji meji EU, takšnega sploh
               ne bi smel obravnavati, oprostite. Jaz razumem, da bi prišlo pol milijona ljudi, ki
               bi vsi vedeli, kaj hočejo. Mi se bomo pa tu ukvarjali in blatili Slovenijo, koliko je
               nekaj v nasprotju s človekovimi pravicami, če ne ve, kaj naj bi delal na naši meji in
               kaj bi želel: ali bo vložil neko vlogo prošnjo, ali pa je ne bo vložil. Jaz vse druge
               argumente razumem, in sicer nasprotujem mogoče nekaterim. Ampak tega pa enostavno ne
               razumem, kaj bi želeli s tem, če nekdo nima namena vložiti prošnje takoj. Ne vem, kaj
               bi bilo treba vse z njim delati in ga prositi, mu povedati, kaj vse lahko naredi,
               potem pa naj se on sam odloči. Vse drugo razumem, tega pa enostavno ne razumem, da
               sploh lahko vlagate amandma zaradi takšnega besedila, da nekdo ne ve, kaj bi rad na
               naši meji počenjal. In takemu bi potem morali dati žepnino in možnost pritožbe na tri
               stopnje, na Ustavno sodišče. Ustavno sodišče je že tako ali tako prenapolnjeno z
               zahtevami predvsem domačih državljanov, ki imamo pravico, da se pritožujemo, mi naj
               bi se pa ukvarjali z nekom, ki je prišel od drugod. Ne oporekam, da nima pravice,
               seveda ima pravico, ampak ne ve pa, kaj bi naredil. In mi danes tu zapravljamo čas.
               In zapišemo tudi, oprostite, to, kar ste zapisali tule, da <q>"je predlog v nasprotju z
               Listino pravic in temeljnih svoboščin, sprejeto v okviru Evropske unije,"</q> pa je ravno
               to besedilo nastalo iz enotnega azilnega postopka Evropske unije. Kako morete kaj
               takega napisati! In, oprostite, ko sem že pri besedi <stage xml:id="Redna-33-2007-11-21.stage10">(se bom kasneje manj javljal)</stage>,
               glede že tolikokrat omenjenega visokega komisarja UNHCR za področje Balkana, ki je
               bil pri nas, gospod Lloyd Dakin. Z njim sem se pogovarjal in sem mu vse obrazložil,
               čemu služi ta zakon, kaj je osnova. On seveda temu ni oporekal. Obrazložil sem mu
               tudi, da če je slišal kaj drugega o Sloveniji, potem to ni res, ker tako radodarna,
               kot je bila Slovenija za čisto vse tujce, tudi za državljanstvo v Evropski uniji, je
               ni. Pa ne bom zdaj govoril o tisti kategoriji, o kateri bomo enkrat kasneje govorili.
               On je to sprejel kot dejstvo. Ne bom trdil, da bi mi moral oporekati, če se s čim ni
               strinjal, ampak potem sem ugotavljal, da so naši domači predstavniki njemu govorili
               nekaj čisto tretjega in blatili Slovenijo v smislu kršenja temeljnih svoboščin,
               pravic in ne vem kaj še vse. V tem je problem. Človek izhaja iz sredine, iz katere
               pač izhaja, se ukvarja s tem problemom, pozna zakonodajo Evropske unije, pozna enotni
               azilni postopek Evropske unije, države članice ga bodo implementirale, nekatere točno
               toliko, kot je minimum, verjetno bo Italija ena takih, pa je še bolj razvita od nas,
               mi smo dali še nekoliko več, kot se zahteva od nas. Ampak tega pa ni treba zapisovati
               in ljudem, ki prihajajo iz tujine, govoriti, da gre za kršenje temeljnih svoboščin in
               pravic, sprejeto v okviru Evropske unije, to pa je ravno enotni azilni postopek, ki
               je pa nižji standard, kot pa ga mi uvajamo. V tem je problem. In zdaj še enkrat
               recite, da ne blatite Slovenije v tujini. Mislim, da tega ne morete reči. Saj ste to
               sami napisali, tega si nisem jaz izmislil, jaz samo berem, kaj ste vi zapisali, nič
               drugega. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Rudi Veršnik. Ne? Moja napaka, se
               opravičujem. Hvala lepa. Želi še kdo razpravljati o 51. členu? <stage xml:id="Redna-33-2007-11-21.stage11">(Ne.)</stage> Zaključujem
               razpravo.</p>
               <p>Odpiramo 57. člen predloga zakona ter amandma Poslanske skupine Zares. Poslanka Majda
               Širca, imate besedo, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>57. člen govori o postopku pri ponovno prošnji. To se pravi, če je bila prosilcu
               oziroma prosilki prošnja zavrnjena, se lahko posluži še ene možnosti, še enkrat vloži
               prošnjo, seveda na način, da predloži dodatne oziroma primerne in upravičene dokaze.
               V tem primeru pa zakon pravi, da če to naredi, če vloži zahtevek za uvedbo ponovnega
               postopka, se oseba, to se pravi prosilka, prosilec, na podlagi sklepa policije
               nastani pri organu, ki je pristojen za odstranitev iz države. Mi menimo, da ni
               potrebno se poslužiti takšne nastanitve, da je takšna nastanitev neprimerna, da
               omejevanje gibanja v tem času ni potrebno in da bi lahko pri ponovni prošnji zaobšli
               takšno rešitev, zato tudi predlagamo črtanje četrtega odstavka. Kar se pa tiče
               prejšnjih ugotovitev, ki so bile izrečene, češ, da ne gre za nobeno žongliranje z
               neupoštevanjem mednarodnih dokumentov, ki zavezujejo Republiko Slovenijo, kot je
               navedlo vseh pet civilnodružbenih organizacij in povzelo svoje pripombe na 17-ih
               točkah, po pregledu teh ključnih pripomb, strnjenih v 17 točk in številne rešitve,
               zaobjete na teh 30-ih straneh, so bile delno upoštevane le na dveh mestih. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko zaprem razpravo v povezavi z 57. členom? Vaš molk razumem kot
               da.</p>
               <p>Prehajamo na razpravo v povezavi z 58. členom ter amandmajem Poslanske skupine SD.
               Želi kdo razpravljati? Poslanka Darja Lavtižar Bebler, izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo. Mi predlagamo, da se 58. člen črta, ker določba 58. člena ne
               zagotavlja enakega obravnavanja oseb, ki v državo vstopajo prek letališč in
               pristanišč. Gre za kršitev ustavne pravice do načela enakosti v postopkih. V
               predlagani določbi gre za zagotavljanje čim bolj učinkovitih postopkov, vendar pa
               učinkovitost nikoli ne sme prevladati nad varovanjem temeljne pravice dostopa do
               azilnega postopka in posebne obravnave ranljivih kategorij oseb, posebej otrok brez
               spremstva. Izvajanje navedenih postopkov lahko pripelje do kršenja temeljnega načela
               begunskega prava, to je načela nevračanja oseb, ki potrebujejo zaščito, zato
               predlagamo, da se ta člen črta. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Zaključujem razpravo v povezavi z 58. členom in prehajamo na 59. člen,
               tokrat je avtor amandmaja Poslanska skupina Zares. Se odpovedujete razpravi.
               Hvala.</p>
               <p>Prehajamo na 78. člen ter amandma Poslanske skupine SD. Poslanka Darja Lavtižar
               Bebler, izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBERL:</speaker>

               <p>Hvala lepa. Mi predlagamo, da se uvede tudi dodatek za dnevne izdatke, torej žepnina.
               Menimo, da je to nujno potrebno in da tudi sami ste slišali, koliko je teh oseb, ki
               prosijo za azil. Zelo malo, torej to ne more biti problem. Pred sprejemom Zakona o
               spremembah in dopolnitvah zakona o azilu v letu 2006 smo že imeli določbo, ko so
               prosilci za azil imeli pravico do žepnine, kot je to od Republike Slovenije zahtevala
               zavezujoča direktiva 2003/9/EC, ki pa je bila z novelo zakona o azilu ukinjena.
               Nevladne organizacije so nas tudi opozorile, da so se že kazale slabosti dejstva, da
               prosilci nimajo pravice do žepnine, zato predlagamo, da se ta pravica sedaj ponovno
               uvede. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In k besedi vabim poslanskega kolega Srečka Prijatelja.
               Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani predsedujoči! Poglejte, ta amandma, milo rečeno, skrbi za
               uvajanje žepnine. Ali ni malo sramotno, da ne znamo poskrbeti za tiste, ki so na robu
               revščine živeči v Sloveniji in teh je po besedah premiera na zadnji seji, 10%, to je
               200 tisoč ljudi. V socialnih transferjih je 42% Slovencev, mi pa bomo dajali v žepe
               tujcev, ki so dobili zaščito, razumem to, da so pod nekim nujnim pritiskom prišli
               sem, po zaščito pred svojim življenjem, še žepnino. Lepo vas prosim! Dajmo se
               strezniti! Mi smo dolžni, da poskrbimo za svoje državljanke in državljane. 200 tisoč
               je lačnih, na robu preživetja so, Vlada ne sliši njihovih problemov. Prodali so jim
               celo, ta vlada jim je prodala celo dobra podjetja, v katerih so lahko delali in
               zaslužili za normalen kos kruha. Na Primorskem smo prodali Splošno plovbo, ki smo jo
               sanirali s tem denarjem, 70 milijonov dolarjev ste dali v to podjetje, pa ste ga
               prodali tujcem. Tujec je posodil denar, 50 milijonov evrov za tri dni, po treh dneh
               pa kupnino dvignil iz podjetja, lastništvo mu je pa ostalo. Sram nas je lahko, če smo
               tako velikodušni do tujcev in kako malomarni do svojega lastnega naroda. Upam, da nas
               ljudje gledajo. Včeraj smo prihranili za en referendum. Predlagal sem, naj ta denar
               razdelijo revnim. Včeraj je premier dejal, da ve, kdo je prinesel denar v Slovenijo
               nazaj, privezal jahte, kupil drage hiše in obogatel. Ne vem, bojda s prodajo orožja
               in nakupom takšnih podjetij in odprodajo takšnih podjetij. Zakaj ne ukrepate!? Vsi
               skupaj bi se morali zavzemati za to, da stopimo na prste takim, ki bogatijo na račun
               povečevanja revščine, mi pa dajemo tukaj azilantom še žepnino. Lepo vas prosim! Ali
               ni normalno v vseh evropskih državah, da pogledamo v žepe bogatašem, pa jih vprašajo,
               kar pogostokrat, od kod pa vam ta izvor premoženja? Mi pa bomo iz proračuna
               namenjali, iz tistega okrnjenega proračuna, za katerega ne znamo najti za naše, ki
               nimajo za kos kruha, namenjali denar azilantom. Jaz proti temu amandmaju prav gotovo
               ne bom stisnil tipke <q>"za"</q>. Oprostite, to je sramotno, sramotno za vsakega poslanca,
               ki je poslanec ljudstva v tem parlamentu, da ne zna zagovarjati interesa svojega
               lastnega naroda pred interesi drugih. To vodi v skrajni nacionalizem, veste. Nam
               očitate sovražnost govora in ne vem kaj še vse. To vodi v to, da boste jutri imeli
               tukaj obračunavanje, kot so ga imeli Nemci nad Kurdi in tako naprej. To vodi v to, v
               take razmere, vi to delate.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Manjka mi pri tem amandmaju ena zadeva, ki
               je predlagatelj verjetno ni upal opredeliti. In sicer višina te žepnine. Koliko bi vi
               dali azilantom v tej državi? Sam sem prepričan, da ta država ni toliko bogata, da bi
               lahko razmetavala denar vsepovprek in omogočala enim ljudem, ki poznajo pravo,
               verjemite mi, da preden pridejo v našo državo, poznajo pravo boljše, kot vsaj 99%
               ljudi, ki sedi v tej hiši, na Vladi ali pa kot vsaj 60% pravnikov v naši državi. In
               mi bi jim dali še žepnino. Dajemo jim obleko, dajemo jim hrano, dajemo jim streho nad
               glavo. Vse tri osnovne kategorije za dostojno življenje posameznega človeka. Ampak
               vsega tega pa ne znamo ali pa nočemo dati ljudem v naši državi. In ne vem, verjetno
               smatram, da je tukaj šlo za neke vrste pomanjkanje korajže ali pa si niste znali
               izračunati, koliko bi ti ljudje lahko dobili žepnine na dan. Veste, otroci ne
               dobivajo žepnine, ker jim jih starši ne morejo dati. Ta država, še enkrat bom
               poudaril, nima denarja še za žepnine. Mislim, da je dve leti nazaj, ko sem slišal
               celo predlog oziroma smo jim celo dajali karte za družbene prireditve, razno razne,
               tudi nogometne tekme, ki so se odvijale v Republiki Sloveniji. Pa dajmo jim še to,
               zakaj pa ne, če jim že vse dajemo. Naši Slovenci, ki pošteno delajo in pošteno
               plačujejo davke, njim pa nič. Njim pa dajmo rajši pobrati, da bodo lahko tujci imeli
               po vašem prepričanju žepnino. Sam tega amandmaja tudi sigurno ne bom podprl.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Želi še kdo razpravljati o amandmaju poslanske skupine SD, ki dodaja besedo
               <q>"žepnina"</q>? Ja, kolega Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Lep dober dan. Sicer sem mislil, da se bodo oglasili poslanci vladajoče koalicije in
               podprli to, kar so neupravičeno leta 2006 črtali v zakonu o azilu. To je določba, ki
               izhaja, najprej seveda iz evropske direktive, predvsem pa izhaja iz tega, ali želimo
               imeti pravično družbo. Gre za devet oseb, ki so zaradi teh ali onih razlogov v
               Sloveniji dobile azil. Glede višine. Višino določa v skladu s tretjim odstavkom tega
               člena minister, pristojen za notranje zadeve, se bo potrudil, da bo takšna, kot
               odraža politika posamezne koalicije. Temeljno vprašanje je tu zelo enostavno: Ali
               bomo spoštovali direktive, za katere smo se zavezali ob vstopanju v EU, ali
               poniglavo, tako kot se je pri zakonu o azilu to naredilo leta 2006, to žepnino
               črtamo? Glasovanje vladajoče koalicije, ki namerava čez 30, 40 dni prevzeti mesto
               predsedujoče države, bo pokazalo spoštovanje evropskih direktiv. Poslanci
               Socialdemokracije seveda predlagamo ta amandma, ker menimo, da to spada med osnovne
               civilizacijske norme. Ti ljudje lahko tudi kradejo, pa tega verjetno ne želimo, da
               jih spravljamo v to. In ne pozabiti, če bodo dobili možnost za izobraževanje, če bodo
               dobili možnost za delo in zaposlovanje, potem je jasno, da žepnina ni potrebna. Če
               tega ni, se v vsaki pravični družbi zagotavlja tudi žepnina. Tako je to opredeljeno v
               evropskih direktivah.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>K besedi oziroma razpravi vabim poslanca Rudolfa Petana.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Jaz bi še enkrat, ne vem kolikokrat že, povedal,
               da ta zakon temelji na enotnem azilnem postopku EU. To so sedaj evropske direktive.
               Govoriti, da je kaj v nasprotju z evropskimi direktivami, je, ne vem, kako naj
               opredelim, da ne bi koga užalil, ali zavajanje, ali zavestno zavajanje, ali pa laži,
               ali karkoli. Zakon temelji na enotnem azilnem postopku EU. To je osnovno dejstvo.</p>
               <p>Drugo, zakaj jaz tega amandmaja ne bom podprl, zakaj mislim, da je čisto v redu, da
               žepnine niso v zakonu. Zato, ker ti ljudje tako dobijo, kot je bilo že rečeno, hrano,
               obleko plus učbenike za šolanje otrok, tisti, ki potem ostanejo v tem centru. To
               verjetno tudi veste. In prav je tako. Kar pa se tiče šolanja naših otrok, bom pa
               rekel, da hvala bogu, da je tudi ta Vlada, z novim predlogom pa sploh bo celotno
               devetletno šolanje, kar se učbenikov tiče, brezplačno. Zato, ker bodo učenci dobili
               lahko, če bodo hoteli, učbenike v šoli. Lahko si jih pa tudi kupijo, ampak jih bodo
               dobili. Šele sedaj bo izenačeno za vse otroke enako, tudi za naše domače.</p>
               <p>Naslednje, kar bi rekel. Strinjam se s tistimi, ki pravite, da denarja je, kolikor
               je, in da ga ni moč razmetavati. Če nekomu daš vse, žal moram tudi povedati, ki ne
               plačujejo nobenih davkov, tisti, ki pa plačuje davke, pa mora marsikaj plačati, kar o
               teh, o katerih govorimo, azilantih, ne bo mogoče. Dejstvo je, da je še pred tremi
               leti dobivalo 54.000 ljudi preko socialnih transferov pomoč. Danes je hvala bogu samo
               40.000, ampak še vedno preveč. Tudi 40.000 je preveč. To so uradni podatki. To
               število se je zmanjšalo za eno tretjino, zato ker je več delovnih mest in je manj teh
               ljudi, ki nimajo možnost, da sami poskrbijo za svojo socialno varnost in preko
               socialnih transferov to dobijo. Tudi 54.000, kot jih je bilo prej, je bilo evropsko
               zelo sprejemljivo. To je treba priznati. Ampak 40 tisoč je seveda še bolj ugodna
               številka, in če bo še manjša, bo še bolj ugodno, ker je 40 tisoč preveč. In ni mogoče
               govoriti, da sedaj nekdo, tako kot vi pravite, ne nakaže, kako ste že opisali, da me
               ne boste za jezik prijeli, da govorim kaj na pamet, <q>"če ne izrazi takoj namena
               vložiti vlogo."</q> Se pravi, tem bi morali pa dati tudi po vaše žepnine. To enostavno ne
               gre.</p>
               <p>Drugo, kar bi želel povedati: dejstvo je, da zelo veliko ljudi, ki pridejo na našo
               mejo iz takšnih ali drugačnih razlogov, poznajo boljše našo zakonodajo kot pa naši
               državljani, zato ker oni so prišli sem, da bodo poiskali luknjo, naši državljani pa
               živijo tukaj. Takšno je pač dejstvo. In dovolite mi, da se vrnem zopet na Italijo. Si
               predstavljate, koliko žepnin bi morali biti - jim na kraj pameti ne pride! In oni jim
               ne bodo dali žepnine, bodo jim pa dali za vozovnico za nazaj, od tam, od koder so
               prišli. To mislim, da je 68 ali 78 evrov po osebni za sedež v avionu, zato da bo šel
               hitro, ne z ladijo ali pa kako drugače. Na avion in nazaj, od koder so prišli. Jaz se
               seveda s takim ravnanjem ne strinjam, ampak takšna so dejstva v Evropski uniji, in mi
               imamo višji standard, zato ne blatiti Slovenijo, da je predlog v nasprotju z listino
               pravic in temeljnih svoboščin, sprejeto v okviru Evropske unije, implementacija
               določbe proceduralne direktive v notranje pravo pa bi pomenila kršitev njihovih
               obveznosti po begunskem pravu in pravu človekovih pravic. To pišete vi, verjetno ste
               še poslali na kakšne naslove v tujini in sedaj, ne reči, da ne blatite Slovenije. To
               je še en dokaz več. Jaz sem prepričan, da če bi to napisali včeraj ali pa danes,
               verjetno tega ne bi več napisali, zato ker sedaj bi želeli to skriti, ker se je
               ugotovilo, da se kar naprej z nekimi takšnimi zadevami blati Slovenijo. Tukaj je
               zapisano. Tukaj ne morete reči, da tega niste napisali in da to ni res. To je bilo
               visokemu komisarju za človekove pravice tudi jasno povedano. On seveda se zavzema za
               to, da bi na tem področju bil visok standard. Normalno, prav je, da se tudi naše
               organizacije Amnesty International, Human rights watch in ne vem, kaj vem kaj še vse,
               zavzemajo za visok standard. Normalno. Samo ne blatiti Slovenijo pa pisati, da je
               zakon v nasprotju s pravom človekovih pravic. To pa je malo preveč. Če bi tukaj
               pisalo: mi hočemo, se zavzemamo, da je višji prag teh pravic - v redu. Ne pa, da je
               naša zakonodaja, je in bo, ki bo sprejeta, če bo, v nasprotju s pravom človekovih
               pravic. To pa je eklatantno blatenje Slovenije. Za to gre, nič drugega. Nihče vam ne
               očita, da se zavzemate visok standard, ampak take laži širiti po Slovenije, to pa je
               malo <q>"too much"</q>, oprostite. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Srečko Hvauc. Izvolite.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa. Malo prej sem slišal, da je eden izmed mojih spoštovanih kolegov govoril
               o nekih osnovnih civilizacijskih normah; da to, o čemer se sedaj pogovarjamo, spada v
               te osnovne norme. Strinjam se, da lahko razpravljamo o teh žepninah, ampak še enkrat
               ponovim, da ti ljudje, ki so se pač ne po svoji krivdi znašli v takem položaju,
               dobijo streho, dobijo nek začasen dom, osnovno oskrbo, hrano, obleko, možnost šolanja
               otrok, obiske raznih prireditev in tako naprej, kar je povezano z nekimi materialnimi
               stroški. Ampak mene to toliko ne zanima. Dobijo še marsikaj več. Dobijo neko varnost
               v naši državi, da ne živijo v strahu, tako kot so verjetno živeli tam, od koder so
               prišli. Da se počutijo kot ljudje, da so deležni neke pozornosti, nekega spoštovanja.
               In to, mislim, da spada v te osnovne civilizacijske norme. Če pa nekdo trdi, da
               zaradi tega, ker ne bomo izplačevali žepnin, kršimo te osnovne civilizacijske norme,
               kar je pa res problematično, potem pa, prosim lepo, izvolite, dajte peticijo, zberite
               zadostno število podpisov, predlagajte referendum, obvestite širni svet, kako zaradi
               takšnega nehumanega, slabega ukrepanja Slovenije kršimo osnovne civilizacijske norme!
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Boštjan Zagorac. Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala še enkrat za besedo, spoštovani predsedujoči. Samo kratek komentar glede
               odgovorov na eno mojih vprašanj.</p>
               <p>In sicer, povedano je bilo, da je minister pristojen za določitev višine te žepnine.
               To ima lahko črn in bel pol. Skratka, pomeni <q>"briga moja idi na drugega"</q>, pa naj se
               on odloči, ki itak nima denarja, niti da bi oblekel svoje policiste. Ampak po drugi
               strani, od kdaj vi tako zaupate temu našemu ministru? Kaj pa, če bo minister dobil
               napad dobrote pred božičem, pa bo rekel, žepnina 250 evrov za vsakega azilanta, boste
               pa spet skočili na noge v tej dvorani. Denarja ni. Strinjam se samo z navedbo enega
               izmed mojih predhodnikov, ki je rekel, enakost za vse. Dajmo potem žepnine tudi
               tistim - če ne verjamete, sem dobil v tem času tri SMS-je: <q>"Tudi jaz bi imel
               žepnino,"</q> je pisalo na vseh. Dajmo najprej našim, tistim, za katere smo odgovorni, za
               katere moramo poskrbeti, dajmo žepnine tistim, ki si ne morejo privoščiti, potem pa
               se sekirajmo o tem, ali bo nek azilant - pa se bo mogoče grobo slišalo - lahko šel v
               trgovino še po škatlico cigaret ali bo moral biti zadovoljen s hrano, pijačo, streho
               nad glavo in obleko, ki jo dobi, plus varnostjo, ki jo dobi v tej državi. Dajmo
               najprej našim to omogočiti, pa se potem pogovarjajmo o njih.</p>
               <p>Kar se tiče sklicevanja na evropske direktive, veste, verjamem, da se dosti bolje
               zavedate kot jaz, koliko vpliva ima ta država na neko evropsko direktivo, na njen
               nastanek - ta vpliv je enak ničli. In če se bo nekoč kdaj pojavila neka evropska
               direktiva, ki bo rekla <q>"Slovenija, ves denar ali pa vse orožje ali karkoli v tej
               državi postavite na glavo,"</q> bomo mi zaradi spoštovanja, po vašem prepričanju, to
               počeli. Mi smo bili proti Evropski uniji v Slovenski nacionalni stranki in na takšne
               direktive, ki predvidevajo takšne stvari za države, ki si tega ne morejo privoščiti -
               enostavno, tudi če jih ne spoštujem, me ne boli ne srce in ne glava. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Dušan Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Ne da bi zmanjševal ali pa poveličeval problem, ki se je iz te
               diskusije izcimil, bi pa vseeno rekel, da stvar je zelo preprosta. Večina, in mi smo
               zakonodajalec, pač lahko rečemo, ne bomo dali tem 9 ljudem žepnine in konec debate.
               Tudi veliko ni treba razlagati. Ampak rad bi rekel nekaj drugega. V tej razpravi pa
               se je sedaj pokazalo, da seveda če dobimo priložnost, damo v ta lonec o tej odločitvi
               marsikaj drugega.</p>
               <p>In bom šel kar po vrsti glede teh zadnjih 15 minutah glede brezplačne šole in tako
               dalje. Kolega Petan, 35 let to poslušam in še vedno veliko položnic plačujem in po
               moje bom še plačeval za vnuke te položnice o šoli. Tako da te floskule o brezplačni
               šoli pustite za kdaj drugič.</p>
               <p>Ko govorimo o teh 9 azilantih in teh žepninah in povezujemo, kako smo nekorektni do
               lastnih državljanov in državljank in ne privoščimo ali pa ne poskrbimo za njih. Rad
               bi samo eno malo dal, ker poslanci sedimo tukaj. Bodimo korektni. Ko o teh stvareh
               govorimo, potem bodimo sami do sebe korektni. Prehrana, prevoz na delo, ločeno
               življenje, ki ga dobite poslanci, je štirikrat več, kot je socialna pomoč, ki jih
               dobi, ne vem koliko število tukaj. Dajmo diskutirati na tej relaciji, ne pa
               povezovati teh devetih žepnin, o katerih danes govorimo, s celotno problematiko, ki
               se tukaj dogaja, sebe pa vedno iz tega izvzamemo.</p>
               <p>In čisto na koncu. Še na to, ker očitno je, da imate sedaj poslanke in poslanci
               koalicije vgrajen čip o tej blatoželjnih opozicijskih poslancih in poslankah. In
               boste to ponavljali na vsaki seji desetkrat, stokrat. Jaz sem prišel sedaj sem in v
               pol ure so bile šestkrat izrečene besede o blatenju.</p>
               <p>Kolegice in kolegi iz koalicije! Pa vam bom takole odgovoril. Očitno v naslednjem
               letu do naslednjih volitev, če bo izrečena kakršnakoli kritika do predloga Vlade ali
               do vladnih zakonov in tako dalje s strani opozicije, se bo takoj našel argument, da
               blatimo državo v širšem prostoru, v naši širši domovini v EU. Če vi blatite doma
               opozicijo, jo diskreditirate in o njej slabo govorite, je po besedah kolega Petana,
               kot je danes bilo izrečeno, je normalno stanje, je to lepa slika o Sloveniji v tej
               širši domovini, ki se ji reče EU. Opozarjam pa vas, da tudi vi blatite državljane in
               državljanke te Slovenije v tujini. V zadnjih šestih mesecih je največja stranka in
               tudi druge pozicijske stranke v tem parlamentu v javnosti, slovenski javnosti in
               širši javnosti, izrekla mnogoštevilne ocene, sodbe in vrednostne sodbe o kršenju
               človekovih pravic, o prisluškovanju, o spremljanju ljudi etc., etc. Brez dokazov,
               brez argumentov tudi vi blatite državljanke in državljane v širši tujini - in je
               prav; sklicujete celo tiskovne konference, dajete javne izjave, zahtevate izredne
               seje in tako dalje. To pa ni blatenje, to pa ni blatenje v tujini, to je pa normalno!
               Če pa kdorkoli od nas kaj reče in uporabi, da se kršijo človekove pravice, je pa to
               blatenje v tujini. Lepo vas prosim! Jaz vam predlagam, da ta čip, ki ste ga od
               ponedeljka dobili, malo korigirate, pa mogoče kakšen drug program vgradite.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Preden pa dam repliko spoštovanemu kolegu Petanu, dovolite. Jaz do zdaj
               nisem omejeval razprave, ne mislim je omejevati tudi naprej. Rad pa bi vas samo
               spomnil, da govorimo o amandmaju k 78. členu, katerega avtorstvo nosi Poslanska
               skupina SD in upravičencem iz naslova Zakona o mednarodni zaščiti dodeljujejo tudi
               državno pomoč v obliki žepnine. Prosim, če se naslednji razpravljavci držijo in
               govorijo o njihovi zamisli. Kolega Petan, imate repliko. Izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Bom zelo kratek, bom samo v alinejah govoril. Ko pravite, nam
               očitate, da mi tudi blatimo Slovenijo. Oprostite, na osnovi česa sem jaz to dejal?
               Ker sem vam prebral, kar je bilo zapisano v obrazložitvi amandmaja, da je to <q>"kršenje
               človekovih pravic in temeljnih svoboščin"</q> in tako naprej. To je bilo povedano našemu
               gostu, ki ste ga verjetno vi povabili, gospodu Lloydu Dakinu, s katerim sem se tudi
               sam pogovarjal in sem podal svojo verzijo v imenu poslanske skupine. Vi še kar naprej
               govorite o kršenju in tudi zapišete, to je zapisano, si nisem nič izmislil, berem to,
               kar ste vi zapisali.</p>
               <p>Ko ste pa govorili, da mi blatimo, ker govorimo o prisluškovanju, mi pa dovolite samo
               en primer: sodbo z odločbo, kakorkoli to imenujete - dokončno sodbo o primeru
               prisluškovanja novinarju gospodu Rancu, ki ga je dal gospod Kos. Kos je glavni, ki
               obtožuje, kdo kaj dela, on je pa dal nalog za prisluškovanje novinarju Rancu in to je
               zdaj pravnomočno. In vi nas obtožujete, da si mi izmišljujemo zadeve! Nič si ne
               izmišljujemo, povedal sem samo ta primer, drugega ne bom, zato ker še ni pravnomočen,
               ta je pa že pravnomočen. In o prisluškovanju vi zelo veliko veste, več kot tisti, ki
               smo kdajkoli bili v tej komisiji, pa ki smo poslušali kašne trakove, vi ste že to
               nekateri vedeli prej, kaj kje je, pa česa kje ni, tako da, prosim, pustimo
               prisluškovanje in tisto besedo rajši vzemite nazaj, da mi blatimo, kar se tiče
               prisluškovanja. Imate pravnomočno sodbo, da o gospodu Lukšiču sploh ne govorim, kaj
               on naroča! Je že tako. In bodimo previdni, jaz sem vam pa samo prebral, kar ste vi
               zapisali in o čemer sem se prepričal, da govorite predstavnikom iz tujine o slovenski
               državi, pa ni res, ker je ta zakon, o katerem govorite, da bo kršenje človekovih
               pravic, nastal na osnovi enotnega evropskega azilnega postopka z direktivo Evropske
               unije - ni važno, kateri organ. To je pa nekaj več, kot predpisuje ta enotni azilni
               postopek. To se pravi, da mi sploh ne moremo kršiti. Nadstandard je. Vi pa nam
               očitate, da je to kršitev, in to vi zapišete. O tem sem jaz govoril, nič drugega. Nič
               o kakšnih insinuacijah. Kar ste zapisali, o tem sem vam govoril. O Rancu pa sem vam
               tudi povedal, kar je že pravnomočno.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Nadaljujemo z razpravo.</p>
               <p>Besedo ima poslanec Srečko Prijatelj. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Cvikl, držite se, prosim, pravil. Dovolite, da govori poslanec, ki je
               imenovan.</p>
               <p>Hvala lepa, da upoštevate navodila.</p>
               <p>Kolega Srečko Prijatelj, imate besedo.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči.</p>
               <p>Poglejte, da ne bo pomote, ker smo vedno ožigosani, da imamo sovražni govor. Jaz
               osebno sem za varno zatočišče in topel dom, za vse tiste, ki ga rabijo in so prišli v
               Slovenijo zaradi tega, da bi ohranili svoje življenje. Prav gotovo je to normalno
               dejanje, da jim država Republika Slovenija nudi zatočišče. Vendar sem proti temu, da
               se pravice delijo na počez in mene, moram reči - tudi kolega je dobil nekaj sporočil,
               ganilo tole sporočilo. Jaz ga bom prebral, ker vem, da nas gledajo: <q>"Prijatelj,
               prosim te, vprašaj, kakšni so pogoji za pridobitev žepnine, če nisi azilant, si pa
               Slovenec na robu preživetja."</q> Lahko povem, kdo je to poslal - Fras Dušan iz Divače.
               To je Slovenec, ki verjetno nima za dostojno življenje. In odmevi so takšni, kot
               so.</p>
               <p>Poglejte. Včeraj smo poslušali gospoda Sajovica, ki je govoril o šolstvu, da so
               slovenske šole, katere okna in vrata so zabita z žeblji, ker ni sredstev za
               zamenjavo. Podeželske šole. Mi dajemo azilantom učbenike zastonj - tudi prav. Kdo pa
               našim slovenskim socialno ogroženim družinam da kaj zastonj?! celo bogataši se - to
               je pa primer iz Sežane, ne bom povedal osebe, ker bi bilo neokusno - se delajo norca
               iz te države, ker živijo v ločenih zakonskih zvezah in prijavljajo svojo socialno
               ogroženost tako, <q>"češ moja žena pa živi kot samohranilka"</q>, doma pa se vozijo s
               ferrariji in porscheji, v bistvu pa otrokom plačuje država malico. Revežem - tistim
               pa ne! Ponavadi se ti ne postavijo v vrsto čakajočih. Azilantom pa bi dali kar
               zakonske pravice. Veste koliko papirja je treba spisati za eno socialno pomoč? Pa
               praviloma revežev niti ne vidimo! Naših slovenskih revežev naše socialne službe niti
               ne vidijo. Vidijo seveda svoje programe, svoje plače, ki so takšne, kot so na zavodih
               za zaposlovanje. Naši reveži, socialno ogroženi na podeželju in v mestih pa so
               odvisni od pomoči, če se jim ta dodeli, dobronamerno in dobrodušno, drugače pa jih
               nihče ne vidi.</p>
               <p>In zato bom glasoval proti temu amandmaju. Mislim, da ni prav, da se delate norca,
               dobesedno norca, iz državljank in državljanov. 200 tisoč jih je, to je beseda gospoda
               premierja - pa vem, da je zlagana - ki nimajo za kruh. To je povedal na zadnji seji,
               ki smo jo imeli v prejšnjem mesecu: 10%, je priznal, je takih, ki so pod minimumom
               socialnega preživetja. Gospa Cotmanova pa trdi, še enkrat povem, 42 jih pa uživa
               socialne transferje. 42%, da ne bo pomote, ne ljudi. Tako bodite racionalni in
               predlagatelja prosim, da umakne ta amandma, ker dobesedno se dela norca iz tistih, ki
               nimajo za preživetje. Bilo bi modro, da lačni enkrat postanejo slišani in da siti
               damo pravico lačnim, da postanejo siti. To piše tudi v 2. členu ustave, da smo
               socialna država.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo na podlagi prijavljenih. Besedo ima poslanec Dimitrij
               Kovačič. Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo. Stranka Socialnih demokratov želi, da se prosilcem za
               mednarodno zaščito poleg pravic, ki so že predvidene v 78. členu, dodeli še pravica
               do žepnine. Zdaj o tem bi se dalo seveda zelo demagoško razpravljati, kot je to
               naredil že moj predgovornik sedaj, ampak mislim, da ni potrebno. Potrebno je povedati
               samo to, da bi prišla ta pravica v poštev, če zakon ne bi zagotavljal že nekaj
               osnovnih stvari. To je, da imajo ti ljudje zagotovljeno ustrezno nastanitev in
               oskrbo, da imajo ti ljudje zagotovljeno dnevno 3 obroke in dodatno hrano za manjše
               otroke, prav tako tudi šolsko malico za šoloobvezne otroke, da imajo ti ljudje
               dodatno zagotovljen prevoz v šolo, zdravniku, na kulturne prireditve in povsod, kamor
               je to potrebno, da imajo ti ljudje pravico do dela in zaposlovanja, na podlagi
               katerega dobijo zaslužek in tako naprej.</p>
               <p>Torej, če kaj od tega ne bi bilo ali pa če vsega to ne bi bilo, potem je pravica do
               žepnine upravičena in to terja tudi evropska direktiva, ki določa zelo natančne
               pogoje, kdaj pravica do žepnine, ne pa kumulativno, ko je že vse ostalo zagotovljeno.
               V tem primeru je pa to, kar zahtevate, popolnoma odveč ni potrebno, ker je vse že
               zagotovljeno, pred tem. Če česa ne bi bilo zagotovljeno, potem seveda - ja.</p>
               <p>In upam, da bo gospod Cvikl si prebral tisto, kar zahteva Evropska unija s svojo
               direktivo in da ne bo govoril o tem, da se s tem, ko to ni zagotovljeno, poleg vsega
               ostalega krši evropski pravni red, kar je pa velika neumnost. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Milan M. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Sicer vidim, da imamo zdaj nov model klicanja
               poslancev, ampak tudi to sprejmem. Jaz bi v svoji razpravi predvsem vprašal Vlado
               Republike Slovenije o njenem mnenju na ta amandma. Gre namreč za to, tukaj imamo
               očitno različne interpretacije pravične družbe, socialne države, določb ustave.
               Hkrati bi pa seveda predlagal, da nam Vlada tudi pojasni, ko črta to določbo, zakaj
               od januarja 2006 do novembra 2007 še ni prišlo do eskalacije tudi ostalih socialnih
               prispevkov. Če zdaj že govorimo o pravičnosti in o socialni državi, potem seveda je
               prav, da govorimo o tem, ne pa da se tukaj spravljamo na žepnino za devet azilantov.
               Otrok azilanta, ki se šola, pa ima pravico, po mojem mnenju, dobiti žepnino, da lahko
               gre v kino, če želite seveda, da se razvija tako kot vsak drug otrok. Samo za to
               vprašanje tukaj gre. In zato bi prosil, če nam Vlada Republike Slovenije da stališče
               o usklajenosti predloga amandmaja z evropskimi direktivami. Takšen je bil pravni red,
               ko smo vstopali v Evropsko unijo. Ta pravni red smo vmes spremenili, sedaj ga želimo
               popraviti. Mislim, da zaslužimo tako slovenska javnost kot poslanci odgovor izvršne
               oblasti.</p>
               <p>In drugo, kot sem rekel, ta odgovor, ki ostaja v zraku že mesece neodgovorjen, zakaj
               neusklajevanje socialnih transferov že več kot 22 mesecev.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Obveščam vsa, da se je predstavnik Vlade že pred vašim pozivom prijavil k
               besedi in bo imel na koncu razprave tudi besedo.</p>
               <p>Naslednji ima besedo poslanec Dušan Kumer. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Samo rekel bi, strinjam se s temi stališči, ki jih je sedaj povedal
               v zvezi s tem kolega Kovačič. Razlika med stališčem kolega Kovačiča in mojim
               stališčem je samo ta, da gre za neko dodano vrednost, ki je v tej žepnini. Če vi
               ugotavljate, da je to tako, potem je temu tako in to zadostuje. Rečmo, to je
               diskusija, ne pa, da odpremo ob tej diskusiji, ob tem amandmaju celotno paleto
               ekonosmkih, socialnih problemov in politike tukaj doma v Sloveniji in to vežemo na ta
               amandma. To je bila moja poanta.</p>
               <p>In drugo. Kolega Petan! Jaz se nobenega ne bojim in nobene grožnje mi ne pridejo do
               živega. Zato bom še enkrat rekel: nisem govoril o primeru Ranc in nisem gradil tega
               svojega stališča na primeru Ranc, gradil sem na stališčih, ki iz vaše poslanske
               skupine in vaše stranke dnevno, tedensko šest mesecev poslušamo o kršenju človekovih
               pravic, ki so jo v preteklosti izvajali državljani Slovenije, brez tehtnih, sodno
               zaobseženih dokazov. In to delate na tiskovnih konferencah in to delate na sejah
               komisij, odborov etc. etc. In samo primerjam in pravim, tudi vi kršite to vaše
               pravilo, ki ste si ga dali in blatite, ne državo, državljane in državljanke Slovenije
               v tujini, ko o tem iz dneva v dan ponavljate.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Poglejte, jaz sem še enkrat prisiljen ponoviti. Govorimo o amandmaju Poslanske
               skupine SD, ki upravičencem. Kolega Kumer! Govorimo o amandmaju Poslanske skupine SD,
               ki upravičencem tega zakona iz naslova 3. člena izključno govorimo o državljanih
               tretje države ali osebah brez državljanstva. Govorimo o tujcih. Njihov amandma
               predvideva, da bi se jim dalo žepnine. Prosim, če se tega držite.</p>
               <p>Nadaljujemo na podlagi prijavljenih. Besedo ima poslanka Darja Lavtižar Bebler.
               Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Jaz bi vas rada, drage kolegice in kolegi,
               spomnila, o čem pravzaprav govorimo in o kom govorimo. Govorimo o tistih osebah, ki
               se zaradi utemeljenega strahu pred preganjanjem, temelječem na rasi, veri, narodni
               pripadnosti, pripadnosti določeni družbeni skupini ali določenem političnem
               prepričanju, nahaja izven države, kateri državljan je, ali pa je brez državljanstva.
               O teh osebah govorimo. Poglejte, če ženevska konvencija, ki je bila sprejeta leta
               1951, v veljavo pa je stopila leta 1954, uveljavlja v bistvu enak položaj tudi glede
               javnih pomoči za te osebe kot za državljane tistih držav pogodbenic, ki so to
               konvencijo sprejele. Se pravi, že 1954. leta je bilo uveljavljeno to načelo. Potem,
               za božjo voljo, dajmo se osredotočiti na to, o kom govorimo. Govorimo o teh
               prizadetih osebah, ki če bi se vrnile v svojo državo, bi bile verjetno podvržene zelo
               rigoroznim ukrepom in se zaradi strahu ne vračajo domov oziroma če nimajo
               državljanstva, je pa še toliko huje. O teh osebah govorimo.</p>
               <p>In če sam predlagatelj pove, da je ta zakon usklajen z direktivami, tudi s tisto
               katero sem prej citirala, potem res ne vidim razloga, zakaj ne bi v tem zakonu te
               direktive upoštevali. Enostavno ne razumem te ozkosrčnosti, ki sem ji danes tukaj
               priča. Če smo bili in Slovenija oziroma takrat Jugoslavija je bila takrat tudi
               pogodbenica te ženevske konvencije o statusu beguncev, če smo takrat bili sposobni
               pristati na te kriterije, na te pogoje, potem res ne razumem, zakaj ne bi mogli biti
               danes pripravljeni izpolnjevati direktive Evropske skupnosti oziroma EU. Mislim, da
               je to res izrazito ozkosrčno gledanje in v tem smislu sem zelo razočarana.</p>
               <p>K temu bi dodala še to, da tisti, ki govorijo o nekaterih, ki češ da blatijo to
               državo v tujini, bi rekla samo to, da tisti, ki izražajo tukaj tako ozkosrčna
               stališča, morda pa tisti še bolj učinkovito blatijo to državo kot kdo drug. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>K besedi vabim poslanca Jožefa Jerovška.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Tudi sam tega predloga ne bom podprl zato, ker enako kot moj kolega
               Dimitrij Kovačič, menim, da je ta pravica do žepnine že konzumirana v drugih, ki so
               taksativno navedene. Plus tega pa mislim, da prihaja iz istih virov ali pa so isti
               pravniki verjetno pisali to, ki v okviru nekega drugega zakona ali pa so v
               preteklosti zahtevali velike odškodnine za tako imenovane izbrisane. Tudi za tiste,
               ki so nasprotovali slovenski osamosvojitvi.</p>
               <p>Ko pogledam, katera stranka se je podpisala pod ta amandma, se čudim, zakaj niso
               sprejeli izziva prejšnji teden, da gredo v vlado, da ne rečejo, da nimajo mandata za
               zastopanje ljudi. Prejšnji teden so bili najbolj preplašena stranka, stranka, katere
               poslanci so drgetali in škripali z zobmi, kaj če se zgodi, da Vlada pade, pa bomo
               morali sami prevzeti neko odgovornost. Če bi bili pripravljeni na izziv, če ne bi
               govorili, da nimate mandata za zastopanje ljudi, volivcev, bi lahko prevzeli
               odgovornost in bi lahko nastavili tu ogromne žepnine in ne vem kaj vse, povabili
               ljudi, naj pridejo, tudi brez da so politični preganjanci ali karkoli, v Slovenijo,
               pa jim izplačujte. Prejšnji teden je bil pravi teden za vas, da bi pokazali
               širokosrčnost in hrabrost. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanka<gap n="..."/> Žal mi je, kolegica Jerajeva, čas poslanske
               skupine je potekel. Besedo ima poslanec Srečko Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Očitana je bila ozkosrčnost in rečeno, spoštujmo direktivo. Kakšno
               direktivo pa moramo spisati, da bomo zagotovili to, kar pišejo mediji, <q>"vsak osmi
               Slovenec živi v bedi,"</q> danes, današnji tisk, sveži tisk, barva se še ni posušila. Jaz
               bi vas samo nekaj prosil. Ko smo dali v Slovenski nacionalni stranki predlog, naj bi
               imeli izredno sejo Državnega zbora, tako predsedniku Državnega zbora kot tudi
               predsedniku Vlade, zaradi tega, ker je revščina taka, kot je, niti odgovora niso
               napisali. Podpredsednik Državnega zbora je na kolegiju sprožil vprašanje, je bil
               preglasovan - pri predsedniku Državnega zbora na kolegiju preglasovan, da to ni
               potrebno. O tem sploh nočete govoriti, kot da tega ni. 200 tisoč Slovencev je lačnih,
               vi pa govorite o ozkosrčnosti. Jaz nisem rekel, da ti ljudje nimajo pravice do
               toplega doma in zaščite, vendar denarja jim pač ne bomo dajali, ker ga nimamo niti za
               naše revne slovenske družine. In, prosim, umaknite ta amandma, ker je brezpredmeten!
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanka Breda Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Moram reči, da se sedaj pogovarjamo o
               zadevi, ki je dejansko bagatelna. Tudi če ne bi bilo 9, ampak 90 azilantov, ki imajo
               status azilanta ali ki prosijo za azil, bi to bilo za Slovenijo v primerjavi z vsem
               tistim denarjem, ki bi ga ta država morala nameniti za izboljšanje življenjskih
               pogojev državljanov, ki živijo pod pragom revščine, ne drobiž, ampak prahec ali pa
               kaplja v Jadranskem morju. In zaradi tega menim, da je današnja razprava na eni
               strani pod vsako kritiko in pod vsako mejo dobrega okusa, ne bom rekla
               civilizacijskih norm.</p>
               <p>Govoriti o tem, da Socialni demokrati blatimo Slovenijo, če napišemo, da je predlog
               zakona v nasprotju s temeljnimi civilizacijskimi normami ali da je v nasprotju z
               direktivo, ki jo je izdala komisija Evropske unije, je nesmisel. Prvič, zaradi tega,
               ker ta zakon še ni sprejet, in drugič, nesmisel je taka trditev in drugič zaradi
               tega, ker je identifikacija nekaterih posameznikov v tej državi samih seboj, s
               celotno državo drugi popolni nesmisel. Vlada Republike Slovenije, ki je predlagala ta
               zakon, ni Slovenija. In jaz vam lahko trdim, da kljub SMS-om, ki smo danes o njih
               slišali, velika večina Slovenk in Slovencev še vedno ima v sebi velik čut
               solidarnosti in razume, da ljudje, ki jih je njihova lastna država zaradi takih ali
               drugačnih razlogov zavrgla, izgnala, povzročila, da so se počutili v lastni domovini
               ogroženi, da smo jim pripravljeni pomagati - tudi z žepnino. Kajti ta žepnina vemo
               vsi, kaj pomeni. To je nekaj majhnih zneskov, ki pač človeku pomagajo tudi izven
               azilnega doma normalno se tudi kdaj pa kdaj sprostiti, ne s škatlico cigaret, ampak
               čim drugim.</p>
               <p>In zaradi tega bi rada še to povedala. Ko govorimo o azilantih, moramo vedeti, da je
               Evropska unija, komisija Evropske unije v tej svoji obrazložitvi in komunikaciji
               oziroma sporočilu Evropskemu parlamentu in Svetu Evrope sporočila, da se zaveda, da
               je s svojo direktivo pravzaprav in s svojim azilantskim programom, kot bi se temu
               reklo po domače, pravzaprav krši konvencijo. In da se opravičuje skozi to svojo
               razlago direktive, ki jo je pripravila. Mi smo imeli standarde, ki so bili na nivoju
               ženevske konvencije, mi smo bili, bom rekla, ne država, ki je bogata, pač pa država,
               ki čuti solidarnost do nesrečnikov, ki iščejo zatočišče pri nas ali kjerkoli drugje v
               Evropski uniji. In ko primerjamo primere, ki se dogajajo v Italiji, moramo vedeti, da
               so to ljudje, ki niso azilanti, ki niso begunci, ampak so državljani Evropske unije,
               skupaj z nami. Medtem ko pa danes govorimo o zakonu, ki obravnava državljane tretjih
               držav; se pravi državljane držav, ki niso članice Evropske unije in kjer se dogajajo
               grozljive stvari. In zato moramo o tem razmišljati na takšen način. Če se vam zdi, da
               je za prosilce za status begunca, status azilanta preveč dati žepnino - glasujte
               proti temu. Dejstvo pa je, da celo evropska direktiva, ki ni v popolnem soglasju s
               temeljnim dokumentom Združenih narodov, med drugim predvideva tudi žepnino. Se pravi,
               da ni res, da nismo mi zavezani izpolnjevati evropskih direktiv, kajti kadar Evropska
               unija sprejme direktivo, je to tako, kot če bi bil tu zakon sprejet znotraj naše
               države.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo ima poslanec Milan Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Najprej tistim, ki govorijo o tem, da nismo pripravljeni prevzeti odgovornosti. Jaz
               se ne spomnim, da bi to možnost sploh dal. Saj ste vi krčevito podprli zaupnico
               gospodu predsedniku Vlade.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Milan Cvikl,<gap n="...."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Končujem, končujem predsednik<gap n="...."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Smo pri predlogu zakona o mednarodni zaščiti. Prej sem bil naiven, ko sem verjel, da
               bo zaleglo tretje opozorilo, o čem govorimo. Spremenil bom svojo odločitev. Če boste
               še enkrat govorili o zaupnici Vladi in<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Alineja številka<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> dogajanju v ponedeljek, vam bom pri priči vzel besedo!</p>
               <p>Nadaljujte!</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Predsednik, jaz nisem tega vprašanja začel, začel je gospod poslanec Jerovšek.</p>
               <p>Alineja številka 11 k 78. členu je povsem normalna alineja. Izhaja iz direktiv,
               izhaja iz mednarodnega pravnega reda in je že bila uvedena. Če hočete, v alineji
               številka pet - Finančne pomoči v primeru nastanitve na zasebnem naslovu - je celo
               vključena. Ker seveda nekdo, ki gosti azilanta na zasebnem naslovu, bo iz finančne
               pomoči otroku tega azilanta plačal tudi kino. Gre pa za otroka azilanta, zelo
               konkreten primer, ki je v azilskem domu, kjer ima vse, razen gotovine, da si kupi
               karto za kino ali škatlico cigaret. Za to civilizacijsko normo gre.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Nadaljujemo z razpravo.</p>
               <p>Besedo ima poslanec Josip Bajc. Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala lepa, gospod podpredsednik. Spoštovani kolegice in kolegi.</p>
               <p>Nisem se mislil vključiti v razpravo, ampak sedaj, ko sem poslušal eno in drugo
               stran, mislim, da razprava o tem amandmaju je dejansko res nesmiselna, ampak iz dveh
               preprostih razlogov; enega s strani predlagateljev. Če preberemo vse alineje, ki so
               že sedaj zapisane v tem 78. členu, in da jih samo nekaj naštejem: finančna pomoč v
               primeru nastanitve na zasebnem naslovu, zdravstveno varstvo, izobraževanje, pravica
               do dela in zaposlitve, humanitarna pomoč - se pravi ta azilant<gap n="....."/> Minoren bi bil ta
               znesek, tako kot ste nekateri ugotavljali. Lansko leto je bilo 9 azilantov, in tisti,
               ki smo se ukvarjali s temi socialnimi pomočmi, vemo, da je ta žepnina za oskrbovanca
               v domu upokojencev, mislim, da med 10 in 12 evrov. To je starih 2400, 2800
               tolarjev.</p>
               <p>Drugo, zakaj se mi zdi ta razprava nesmiselna tudi s strani nekaterih kolegov, ko v
               to vključujejo vse tisto, o čemer ne govori sploh ta zakon, da ne govorim, da govori
               ta sam amandma. Ne razumem pa razprave, mislim, da kolega Cvikla, dvakrat, ko je
               rekel, naj bi šla ta žepnina otrokom. Ja, kje pa je to zapisano? Ta žepnina bi šla
               verjetno vsem, upravičencem, tistim, ki so dobili azil oziroma ki imajo ta status
               oziroma ki jim poskušamo urediti status po tem zakonu.</p>
               <p>In tretje, in s tem bi zaključil, pričakujem pa dejansko res odgovor predstavnika
               Vlade glede na zatrjevanje kolegov, ki so predlagali ta amandma, dodatek k tej
               enajsti ali dvanajsti alineji 78. člena, da nam eksplicitno pove, ali so z vsebino
               78. člena, ko govorimo o pravicah prosilcev za azil - se pravi, teh, ki so našteti -
               upoštevane določbe evropskih direktiv ali ne. In ali katerakoli organizacija - kot je
               kolegica Darja rekla, Združenih narodov ali Evropske unije - pa predvideva, da so
               prosilci za azil upravičeni tudi do žepnine in vsega tu naštetega. Če bi tu pisalo,
               da so do žepnine upravičeni tisti, ki niso dela sposobni, bi bil prvi, ki bi podprl
               tak amandma. Tudi če bi pisalo za mladoletne, se pravi, šolajoče, bi tudi podprl tak
               amandma, da se takim da žepnina. Tisti, ki pa imajo pravico do dela in do zaposlitve,
               se pravi, kot vsi ostali državljani te države, pa mislim, da ne bi bili upravičeni, v
               kolikor, kot pravim, neki dokumenti, za katere smo se obvezali, da jih bomo
               spoštovali, tega ne predvidevajo.</p>
               <p>Zaradi tega, predsedujoči, preden nadaljujemo, predlagam, da nam predstavnik Vlade
               odgovori, kako je z upoštevanjem evropskih direktiv ali eventualno Združenih narodov
               v zvezi s pravico do žepnine prosilcev za azil.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš predlog. <stage xml:id="Redna-33-2007-11-21.stage12">/Oglašanje v dvorani./</stage> Kolega Cvikl, sem vas slišal že
               prvič. Preden dam besedo državnemu sekretarju, ima repliko kolega Cvikl.
               Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod Bajc, hvala lepa. Želim replicirati samo to, da če pogledate tretji odstavek
               tega člena, pravi, da <q>"minister za notranje zadeve v soglasju z ministri, pristojni
               za zdravje, delo, družino in socialne zadeve, šolstvo in šport, podrobnejše določi
               pogoje in načine..."</q>. Tam lahko napiše, kar želi - žepnina za šolajoče otroke,
               žepnina za<gap n="..."/> in tako naprej. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima mag. Zvonko Zinrajh, državni sekretar na Ministrstvu za
               notranje zadeve. Izvolite, prosim.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod podpredsednik. Spoštovane poslanke in poslanci! Stališče
               Vlade do tega amandmaja je pač takšno. Vlada zagovarja temeljno načelo, da morajo
               biti postopki mednarodne zaščite zakoniti, učinkoviti, predvsem pa hitri. To pa
               predvsem zato, da prosilec ni predolgo v negotovosti, kje si bo lahko ustvaril svojo
               prihodnost. V tem času je pomembno, da ima zagotovljeno ustrezno nastanitev, oskrbo,
               da mu je nudena psihosocialna pomoč, da si lahko opomore od morebitnih travmatičnih
               dogodkov v lastni, matični državi.</p>
               <p>Prosilci imajo v vseh nastanitvenih kapacitetah azilnega doma zagotovljeno dnevno tri
               obroke in dodatno hrano za manjše otroke, prav tako tudi malico za šoloobvezne
               otroke, za prosilce so zagotovljeni prevozi v šolo, k zdravniku, tudi na kulturne
               prireditve. V zvezi s pravico, o kateri govorimo direktiva Sveta Evrope, ki je bila
               danes kar nekajkrat predstavljena, iz leta 2003, v 13. členu natančno določba, kateri
               materialni pogoji za sprejem morajo biti zagotovljeni prosilcem in na kakšen način
               morajo biti realizirani, kar pa Slovenija, ocenjujemo, zagotavlja. Govorimo, o
               kakšnem številu. V bistvu letos smo imeli približno 400 prosilcev za azil. Gre za
               osebe, ki še nimajo statusa begunca. Socialna pomoč gre osebam, ki že imajo status
               begunca in so v tem popolnoma izenačeni s slovenskimi državljani. Mislimo, da je s
               tem zadeva, po naši oceni, zagotovljena, to je zagotovljena socialna varnost za eno
               in drugo, se pravi za obe kategoriji. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za pojasnila tudi vam. Mi pa nadaljujemo na podlagi seznama prijavljenih.
               Besedo ima poslanec Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala še enkrat za besedo. Jaz bi se resnično vrnil še k amandmaju, in sicer amandma
               kot takšen predvideva, da bi se te žepnine tem devetim azilantom dajale iz državnega
               proračuna.</p>
               <p>Strinjam se, spoštovana kolegica Pečanova, da je Slovenija najbolj solidarna država
               in nič nimam proti solidarnosti, kdor ima, naj da, pa če bo dal po svoji želji tudi
               azilantom, naj to naredi. Zaradi mene tudi v Poslanski skupini SD odprite poseben
               transakcijski račun, 10 in nekaj vas je in boste zlahka nahranili oziroma omogočili
               kino tem devetim azilantom; ampak ne siliti ljudi, ki že itak nimajo v tej državi, pa
               morajo dajati v proračun preko davščin, da naj dajejo še za nekoga drugega, če že za
               sebe nimajo; tega pa ne delati! Solidarnost, pa vsaka čast, če boste to naredili -
               mislim, samo hrabro. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. In za enkrat zadnja prijavljena za razpravo je poslanka Breda Pečan.
               Izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo, gospod podpredsednik. Samo nekaj sem pozabila povedati. Ko
               primerjamo izdatek te države za žepnino - gospod državni sekretar nam ni povedal ali
               drži, da je v evropski direktivi navedena tudi obveza gostiteljice azilantov oziroma
               prosilcev za azil za med drugim izplačevanje žepnine ali ne - bi rada opozorila samo
               na eno. Ko govorimo o tem, kako Slovenci, ki so pod mejo revščine, ne dobivajo od
               države pomoči, mi pa se tukaj v Socialnih demokratih trudimo, da bi <q>"talali"</q>, kot bi
               temu rekli, azilantom, tujcem, prišlekom državni denar, bi rada opozorila, da je
               kolegica Majda Potrata že pred časom predlagala Ministrstvu za delo, da bi ukinilo
               oziroma da bi skrajšalo obdobje, ko se revalorizira socialne prejemke, in da bi naši
               državljani, ki potrebujejo pomoč, kar bi morda nekatere od njih tudi dvignilo nad
               mejo revščine, da bi hitreje se usklajevale njihove pomoči z rastjo cen. To je Vlada
               z gnusom zavrnila in rekla, da je nepotrebno.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Je še katera poslanska skupina ali pa poslanec, kadarkoli naslovil
               poslansko pobudo na Ministrstvo za delo, družino in socialne zadeve? Sedaj je
               enkratna priložnost za reklamo, glede na to, da imamo neposredni televizijski prenos.
               Kolega Josip Bajc, imate besedo.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Pa ne zaradi tega. Če sem pravilno razumel gospoda
               državnega sekretarja in mislim, da sem ga, so prosilci za azil, ki so dobili ta
               status, so izenačeni z državljani Republike Slovenije. Ergo, to pomeni, da veljajo za
               njih tudi predpisi v zvezi z žepninami. In če so naši državljani upravičeni, so tudi
               ti. In mislim, da sem tudi pravilno ugotovil in slišal številko, da 400 prosilcev za
               azil je s temi enajstimi ali desetimi alinejami v 78. členu konzumiralo tisto ali pa
               bo konzumiralo tisto, kar predvidevajo oziroma predpisujejo evropski predpisi oziroma
               evropske direktive.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko zaključimo razpravo v povezavi z amandmajem Poslanske skupine SD?
               Ne še! Kolega Školč, izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Rekel bi samo to, da je neumestna vaša pripomba, da
               je tukaj prostor, kjer se lahko kdo reklamira. Tukaj se razpravlja o zelo resnih
               stvareh in bi vas prosil, da se kot podpredsednik te vrste komentarjev, ki imajo v
               podtonu neko vsebino, do katere se ne bi opredeljeval, in morebiti tudi vaše
               stališče, da se tega vzdržite. Ni mogoče te diskusije izvesti na nivo propagiranja in
               reklamiranja, ampak gre za zelo občutljivo temo; ne samo zaradi tistih, katerih v tem
               trenutku ne obravnavamo, ampak tudi zaradi vseh zadev, o katerih smo govorili dva dni
               nazaj in so povezane z ugledom Slovenije v svetu. Če se neka tema zreducira na to, da
               se jo obravnava kot zobno pasto, na kar ponavadi človek pomisli, ko govori o reklami,
               potem gre tukaj za nekaj, kar ni vredno politike. V parlamentu bi se bilo dobro
               vzdržati reklamiranja in delati dobro politiko v korist državljank in državljanov
               Slovenije in tistih, ki se zaradi njim ne prijetnih okoliščin znajdejo, bom rekel,
               brez doma na poti in tako naprej.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Jaz verjamem, da je vaša pripomba dobronamerna. Verjamem pa, da
               občutljivost teme za Poslansko skupino Liberalne demokracije dokazuje tudi prisotnih
               vaših poslancev - pred tremi minutami ni bilo niti enega.</p>
               <p>S tem pa tudi zaključujem razpravo. O amandmajih bomo v skladu s časovnim potekom
               seje zbora odločali danes v okviru glasovanj pol ure po prekinjeni 1. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O PRIJAVI PREBIVALIŠČA</title> v okviru
               skrajšanega postopka. Za to točko imamo predvidenih 45 minut razprave. Predlog zakona
               je v obravnavo zboru predložila Vlada Republike Slovenije, zato besedo dajem
               predstavniku Vlade za dopolnilno obrazložitev predloga zakona. Mag. Zvonko Zinrajh,
               državni sekretar na Ministrstvu za notranje zadeve, izvolite.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa, gospod podpredsednik, še enkrat za besedo. Spoštovane poslanke,
               spoštovani poslanci! Sprejem predlaganih sprememb in dopolnitev zakona o prijavi
               prebivališča narekuje predvsem potreba po dopolnitvi obstoječih pravnih rešitev,
               ureditve prijavno-odjavne obveznosti posameznikov v Republiki Sloveniji, predlog pa
               prinaša tudi nekaj pomembnih novosti na področju same prijave.</p>
               <p>Ta predlog zakona odpravlja krajevno pristojnost za prijavo oziroma odjavo stalnega
               in začasnega prebivališča ter hkrati ohranja obstoječo ureditev krajevne pristojnosti
               za vodenje dveh ugotovitvenih postopkov, in sicer za postopek preverjanja resničnosti
               prijave in postopek za ugotavljanje dejanskega stalnega prebivališča, saj lahko to
               zagotovo hitreje in bolj ekonomično izvede upravna enota.</p>
               <p>Zakon daje pristojnost za vnos naslova stalnega prebivališča državljana Republike
               Slovenije v tujini našim diplomatsko-konzularnim predstavništvom, pri čemer gre za
               uskladitev z Zakonom o evidenci volilne pravice.</p>
               <p>Predlog zakona uvaja možnost tako imenovane elektronske prijave in odjave stalnega
               oziroma začasnega prebivališča z varnim elektronskim podpisom, kar pomeni tudi
               odpravljanje administrativnih ovir na tem področju. Zaradi vedno večjih težav,
               predvsem z vročanjem uradnih pisem, s čimer se soočajo najbolj sodišča, se v register
               stalnega prebivalstva vključuje tako imenovani naslov za vročanje. Pri tem posameznik
               ob prijavi stalnega ali začasnega prebivališča eno izmed teh izbere kot naslov za
               vročanje.</p>
               <p>Nadalje predlog zakona prinaša novost v zvezi s prijavo začasnega prebivališča
               posameznika, ki se nahaja na prestajanje zaporne kazni, v priporu ali pa je v
               prevzgojnem domu. Tako določa, da mora zavod prijaviti začasno prebivališče
               posameznika v treh dneh po nastopu te kazni ali ukrepa, odjaviti pa ga pred
               odpustom.</p>
               <p>Predlog zakona prinaša pomembno rešitev tudi za posameznike, ki so prijavili
               prebivališče ali želijo prijaviti prebivališče na naslovu, ki še ni evidentiran v
               registru prostorskih enot. Se pravi, da je bila hišna številka ali ukinjena ali da
               gre za objekt črne gradnje. Ob prijavi oziroma spremembi se namreč veljavnost naslova
               preverja v registru prostorskih enot, ki ga vodi Geodetska uprava Republike
               Slovenije. Prijava po sedaj veljavni ureditvi zato ni možna na objekt z ukinjeno
               hišno številko in pri črnih gradnjah. Veliko število posameznikov je prijavilo
               prebivališče na takih naslovih pred uveljavitvijo zakona iz leta 2001. Ti si sedaj ne
               morejo pridobiti potnih listin, niso zdravstveno zavarovani, prav tako pa jih je
               potrebno ob vsakokratnih volitvah ali referendumih ročno vnašati v volilne
               imenike.</p>
               <p>Spremembe kazenskih določb v predlogu zakona predstavljajo uskladitev z zakonom tudi
               ob uvedbi evra, pri čemer se zvišujejo globe, predpisane v razponu. Predlog zakona pa
               odpravlja tudi pomanjkljivost veljavnega sedanjega zakona, ki posameznih kršitev
               oziroma opustitev ravnanja ni sankcioniral.</p>
               <p>In nazadnje, v predlogu zakona je tudi predvideno podaljšanje roka za prijavo
               stalnega prebivališča novorojenčka s sedanjih 8 dni po rojstvu na 8 dni po določitvi
               osebnega imena, seveda v skladu z zakonom, ki ureja osebno ime.</p>
               <p>Predlagam, da državni zbor sprejme ta zakon.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Prosim podpredsednika odbora Srečka Hvauca, da predstavi stališče poročila.</p>
               <p>Izvolite.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala za besedo, gospod podpredsednik. Spoštovani.</p>
               <p>Odbor za notranjo politiko, javno upravo in pravosodje je na 38. seji dne 8.11.2007
               obravnaval Predlog zakona o spremembah in dopolnitvah zakona o prijavi prebivališča,
               ki ga je v obravnavo po skrajšanem postopku predložila Vlada Republike Slovenije.</p>
               <p>V uvodu je osnovne cilje in rešitve zakona predstavil predstavnik predlagatelja,
               državni sekretar na Ministrstvu za notranje zadeve. O podrobnostih ne bi govoril, ker
               ste jih pravkar slišali.</p>
               <p>V nadaljevanju je predstavnica Zakonodajno-pravne službe predstavila mnenje te službe
               in še posebej opozorila na določili 19. in 28. člena predloga zakona. Odbor je v
               skladu s 126. in 131. členom Poslovnika Državnega zbora opravil razpravo in
               glasovanje o posameznih členih predloga zakona in vloženih amandmajih. Pri tem je na
               pobudo poslanskih skupin koalicije sprejel tudi dva svoja amandmaja. K predlogu
               zakona so vložili amandmaje: SDS, NSi, SLS in DeSUS, in sicer k 19. in 28. členu
               predloga zakona, ki jih je odbor sprejel. Kot že omenjeno, je sprejel tudi dva svoja
               amandmaja, in sicer k 2. in k 18. členu.</p>
               <p>V nadaljevanju je odbor v skladu s 128. členom Poslovnika Državnega zbora glasoval še
               o vseh členih skupaj in jih je sprejel. Ob upoštevanju sprejetih amandmajev v skladu
               s prvim odstavkom 133. člena Poslovnika Državnega zbora pripravljen dopolnjeni
               Predlog zakona o spremembah in dopolnitvah zakona o prijavi prebivališča, sestavni
               del tega poročila odbora. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Prehajamo na predstavitev stališč poslanskih skupin. Poslanec
               Vili Rezman bo predstavil stališče Poslanske skupine DeSUS. Izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik. V naši poslanski skupini DeSUS ocenjujemo, da je
               predlog Zakona oziroma sprememb zakona dober. Nato mu bomo zagotovili našo podporo.
               Radi bi pa tudi opozorili na neke nevarnosti, ki se v praksi v zvezi s tem problemom
               tudi dogajajo. Jaz ne bom našteval vseh podrobnosti, dobrih, ki jih je predlog zakona
               predstavil pred nas. Bili so predstavljeni ti dobri predlogi. Bom pa usmeril
               pozornost na nekaj skupin, problematik, ki bi utegnile biti zanimive za razmislek
               oziroma, ki bi utegnile biti potrebne pozornosti, ker nosijo v sebi neke
               nevarnosti.</p>
               <p>Najprej je treba ugotoviti, da ta zakon zadeva zelo različne vidike. Zadeva različne
               subjekte in vsak ima s tega različnega aspekta tudi verjetno različen odnos do
               temeljne problematike. Gre za to, kaj pomeni ta predlog zakona za državo, kaj pomeni
               na primer za lokalne skupnosti in kaj pomeni za posameznike, ki so bolj ali manj živo
               zainteresirani za ustrezno ureditev. V vsakem primeru, gre za posameznike zato, da
               imajo iz tega naslova bodisi določene pravice ali jih pa nimajo. Torej morajo biti
               živo zainteresirani, kakor je v uvodu zapisano tudi, in kakor je živo zainteresirana
               za celovit in popoln register teh podatkov tudi država oziroma javni interes temu
               sledi. Te pravice so tudi pravice različnih polj. Lahko so to pravice na področju
               politike, državljanov in so zelo pomembne te pravice. Lahko so to socialne pravice,
               lahko so tudi nekakšne druge pravice, na primer stanovanjske pravice. In kot je
               običajno, imajo pravice zmeraj tudi svoj drugi pol, svojo drugo plat, ki mu pogosto
               rečemo obveznosti.</p>
               <p>Naj ponazorim, kaj imam v mislih, na primeru lokalne skupnosti. Lokalna skupnost je
               po zakonu dolžna zagotavljati stanovanja za ljudi, ki si jih sami ne morejo
               zagotoviti. Po zakonu je zadolžena tudi za plačevanje subvencij. In če ti dve
               kategoriji vzamemo, vidimo da tiste lokalne skupnosti, ki se resno lotevajo teh
               problemov, vlagajo zelo pomembna sredstva, strukturno v deležu svojega proračuna, če
               hočejo te pravice tudi uresničevati.</p>
               <p>Podobno je s precejšnjim obsegom pravic, ki so vezane ne različne oblike zavodskega
               varstva. Bodisi da gre za starostnike, bodisi da gre za invalide ali za kakšen zavod,
               v katerem mora občina participirati na osnovi stalnega bivališča. Ali pa na primer,
               kadar gre za brezposelne, za obvezno zavarovanje brezposelnih oseb, ki nimajo drugega
               naslova za zavarovanje. Cela vrsta drugih bonitet je tudi iz občinskih proračunov, ki
               so vezane na stalno bivališče. Bolj kot je posamična občina socialno senzibilna,
               večje ima te obveznosti. To se zelo hitro pokaže tudi pri ljudeh in mnogi začno to
               zlorabljati. Tako ni nepomembno, kje ima kdo prijavljeno stalno bivališče, na kakšen
               način ga je prijavil, ker je s tem takoj dobil po zakonu samem ustrezne pravice, ki
               se kasneje merijo tudi v velikih finančnih sredstvih in te pravice lahko včasih
               izrivajo, če so neupravičeno pridobljene, tiste, ki imajo realna in upravičena
               pričakovanja iz tega naslova. Poznamo primere, da ne bom z imeni govoril, ne s
               krajevnimi, ne z osebnimi, ko je nekdo na vsem lepem postal upravičenec do stanovanja
               in mu ga ni mogoče ne oddati, pa kraja, v katerem bo dobil stanovanje, nikoli ni
               videl, ampak ima stalno bivališče. Zato je zelo pomembno, da se ohranja ta pravica,
               ki je zelo pogosto neučinkovito uporabljena, da se preveri prijava stalnega
               prebivališča, da se preveri možnost, da se preveri dejansko bivanje in da se lahko
               take na hitro pridobljene pravice tudi odklonijo. Cela vrsta je še drugih pravic.</p>
               <p>In drugi sklop, ki bi ga rad pri tem omenil, so pravice, ki sicer niso zapisane, so
               pa bile v obtoku razmišljanj, namreč pravice tujcev in Romov, ki da jih je pa bojda
               dobro držati čim bliže skupaj, jih tako rekoč getoizirati, da bo kontrola lažja, da
               bodo stroški manjši in da bodo problemi s tem v zvezi tudi manjši. Na tak način
               pojmovanja teh zahtev pa mi ne pristajamo.</p>
               <p>Sicer pa je, kot pravim, zakon dober in mi ga bomo podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SDS bo predstavil poslanec Mitja Ljubeljšek.
               Izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala, gospod podpredsednik. Spoštovani zbor, spoštovani predstavniki Vlade!
               Predlagana novela zakona je ena od tistih dopolnitev obstoječe zakonodaje, ki so
               zapisane v koalicijski pogodbi ter so vključene v delovni program Vlade in koalicije,
               in to s temeljnim namenom odprave nepotrebnih in nesmiselnih birokratskih ovir, ki
               jih lahko prinašajo zakoni in drugi predpisi. Predlagana novela zakona poleg nujno
               potrebnih vsebinskih dopolnitev poenostavlja postopke oziroma poslovanje javne uprave
               in pravosodnih organov, s poudarkom na informatizaciji podatkovnih baz, njihovem
               povezovanju in odpiranju za uporabnike znotraj in zunaj javne uprave. Širjenje
               storitev e-uprave in odprava administrativnih ovir pa so spremembe, ki jih v
               Poslanski skupini Slovenske demokratske stranke vedno podpiramo.</p>
               <p>V praksi uporabe dosedanjega, obstoječega zakona, ki celovito ureja vsa vprašanja v
               zvezi s prijavo prebivališča, način in pogoje prijave ter odjave stalnega in
               začasnega prebivališča, so se pokazale potrebe po spremembah in dopolnitvah
               posameznih določil, saj je registracija posameznika na naslovu, kjer dejansko
               prebiva, tako javni kot zasebni interes. S tem ciljem so tudi predlagane spremembe,
               in sicer: odpravlja se krajevna pristojnost za prijavo in odjavo stalnega in
               začasnega prebivališča oziroma sprememba naslova stanovanja; uvaja se možnost
               elektronske prijave in odjave stalnega in začasnega prebivališča ter spremembe
               naslova stanovanja ter odhoda in vrnitve iz in v Republiko Slovenijo; mogoče bo
               uvesti postopek ugotavljanja dejanskega začasnega prebivališča zoper tujca, ki v
               Republiki Sloveniji nima prijavljenega stalnega prebivališča; ureja se obveznost
               oseb, ki prebivajo v Republiki Slovenji, da upravljavcu registra stalnega
               prebivališča sporočijo naslov, na katerega se jim vročajo pisanja sodišč in upravnih
               organov; zavod za prestajanje kazni oziroma prevzgojni dom mora zaradi vročanja
               prijaviti začasno prebivališče posameznika v treh dneh po nastopu kazni, odjaviti pa
               ga mora pred odpustom; veljavnost naslova se kontrolira v registru prostorskih enot
               pri Geodetski upravi Republike Slovenije; prijava na naslovu brez hišne številke ali
               v črnih gradnjah je mogoča, vendar po predhodno izpeljanem postopku s končno
               dodelitvijo hišne številke; ministrstvu za zunanje zadeve je dano pooblastilo za vnos
               podatkov o prijavi stalnega prebivališča oziroma spremembi naslova stanovanja v
               tujini v register stalnega prebivalstva. In še druge, manj pomembne, spremembe
               kazenskih določb ter spremembe redakcijske narave in uskladitve z drugimi zakoni.</p>
               <p>Ker so vse navedene spremembe in dopolnitve v smeri odprave pomanjkljivosti in
               administrativnih ovir, poenostavitve postopkov in večanju storitev e-uprave, bomo v
               Poslanski skupini Slovenske demokratske stranke predlagano novelo tudi podprli. Hvala
               za pozornost.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Miran Potrč bo predstavil stališče Poslanske skupine SD.
               Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, spoštovani podpredsednik. Državni sekretar, kolegice in kolegi!
               Predlagani zakon je eden tistih, ki navidezno urejajo sama potrebna vprašanja. Ne
               upam trditi, da je med navidezno in zares velika razlika v tem konkretnem primeru,
               vendar je prav povedati, da vsi, ki se neposredno z ozko problematiko prijave
               prebivališča ne ukvarjamo, kdaj pa kdaj nismo sposobni korektno oceniti, ali bo vse,
               kar je predlagano, res prineslo tudi želene učinke ali bo nastopil kakšen problem. V
               načelu torej zakon podpiramo, se nam pa postavlja vprašanje, ali sta rešena na
               ustrezen način recimo dva vprašanja. Vprašanje prijave prebivališča v primeru, kadar
               nekdo nima, da rečem, uporabnega dovoljena in hišne številke, to je namreč resno
               vprašanje, ki ga je treba na življenjski način reševati. To so vprašanja, ki se
               vlečejo v Sloveniji na žalost leta in desetletja. Jaz upam, da je ministrstvo, ki je
               ta del predloga pripravljalo, o tem v povezavi tudi z evidenco na geodetski upravi
               dobro razmislilo.</p>
               <p>In drugo vprašanje je vprašanje, povezano z evidenco prijave prebivališča in evidenco
               volilne pravice, posebej v tujini. Glede na probleme, s katerimi smo se srečevali ob
               zadnjih volitvah za predsednika republike, ki kažejo na to, da bi bilo nujno potrebno
               te evidence med seboj usklajevati, ne glede na to, da najbrž ni nesprejemljivo, da se
               diplomatsko-konzularnim predstavništvom določena pooblastila dajejo, vendar bi jih
               morali izvajati ne tako formalistično, kot so bila po naši oceni izvajana doslej, da
               je lahko prišlo do tako velikega razkoraka med tem, kdo je dejansko imel popolne
               podatke in popolno evidenco o svojem stalnem bivališču in mu je bilo tudi mogoče
               vabila in volilni material pošiljati, kje so se pa podatki vračali, ker niso bili
               urejeni in točni. Jaz še enkrat povem, lahko upam in verjamem, čeprav na ta vprašanja
               v celoti zadovoljivih odgovorov na matičnem delovnem telesu nismo dobili, da je
               predlagatelj o njih razmislil, verjetno se bomo pa z njimi še ob določenih spremembah
               in dopolnitvah zakona srečali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Majda Zupan bo predstavila stališče Poslanske skupine
               Nova Slovenije. Izvolite.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala za besedo, gospod predsednik. Spoštovani predstavniki Vlade, spoštovani
               poslanci in poslanke. Zakon o prijavi prebivališča ureja prijavno obveznost
               prebivališča tako za državljane Republike Slovenije, kot za tujce z namenom celovite
               in točne evidence o dejanskem stanju prebivalstva v Republiki Sloveniji. Na prijavo
               prebivališča se vežejo tudi določene materialne pravice posameznika. Zato je v
               interesu prebivalcev, da imajo ta status urejen.</p>
               <p>Enotna prijavna obveznost posameznika velja za prijavo stalnega prebivališča, medtem
               ko je pri prijavi začasnega prebivališča ta prijavna obveznost v večini primerov na
               strani stanodajalca. V teh šestih letih, odkar se zakon uporablja, so se pokazale
               določene pomanjkljivosti ureditve. Novela zakona uvaja dva nova inštituta in prinaša
               določene rešitve, ki bodo olajšale izvajanje zakona. Predlog zakona zasleduje cilj
               odprave administrativnih ovir, ki smo ga uresničili v kar lepem številu že sprejetih
               zakonov v zadnjih treh letih, zato tudi ta novela odpravlja krajevno pristojnost za
               prijavo oziroma odjavo stalnega in začasnega prebivališča. Uvaja se tudi možnost
               elektronske prijave ali odjave prebivališča, elektronska prijava odhoda iz države in
               vrnitev ter elektronske spremembe naslova stanovanja. Zakon je nastavljen tako, da je
               posameznik registriran na tistem naslovu, kjer dejansko prebiva, zato so predvideni
               tudi določeni novi instrumenti prijave prebivališča, ki do sedaj niso bili mogoči.
               Možna bo prijava prebivališča ter sprememba naslova stanovanja na naslov, ki še ni
               evidentiran v registru prostorskih enot. Pri tem pa je treba opozoriti, da
               registracija hišne številke ne pomeni legalizacije morebitne črne gradnje.</p>
               <p>Prijavo začasnega prebivališča posameznika bodo morale obvezno izvesti uprave
               zaporov, priporov ali prevzgojnih domov, v treh dneh po nastopu kazni zapora ali
               drugega ukrepa, odjaviti pa ga bodo morali pod odpustom. V tem primeru bo začasni
               naslov postal tudi naslov za vročanje, kar bo vplivalo na bistveno hitrejše in
               učinkovitejše vročanje upravnih in sodnih pisanj posameznikom, ki so na prestajanju
               kazni. Naslov za vročanje bodo morali ob prijavi ali odjavi stalnega ali začasnega
               prebivališča navesti tudi ostali posamezniki. Naslov za vročanje lahko posameznik
               spremeni kadarkoli, tudi če ne prijavlja ali odjavlja prebivališča. Zadostuje že
               izjava pred pristojnim organom. Zakon prinaša tudi pomembno novost, in sicer bodo
               morali imeti lastniki stavbe možnost vpogleda v register, kdo vse ima prijavljeno
               prebivališče na naslovu njegovega objekta. Dogajalo se je namreč, da so posamezniki
               brez vednosti lastnika stavbe na ta naslov prijavili svoje stalno ali začasno
               prebivališče. Na naslov je potem prihajala pošta in uradna pisanja, lastnik pa ni
               imel nobenih mehanizmov, da bi to na nek način preprečil ali se vsaj pozanimal, kdo
               vse je prijavljen na njegovem naslovu.</p>
               <p>V Poslanski skupini Nove Slovenije menimo, da so spremembe koristne, zato bomo novelo
               podprli. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Josip Bajc pa nam bo predstavil stališče Poslanske
               skupine Slovenske ljudske stranke. Hvala.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Malo nenačrtovane reklame za televizijski prenos.
               Spoštovane kolegice in kolegi. Spremembe in dopolnitve zakona o prijavi prebivališča
               gredo po mnenju Poslanske skupine Slovenske ljudske stranke z roko v roki z
               aktualnimi spremembami in trendi, ki jih prinaša nova tehnologija. Kot vemo, je
               večino zadev, zaradi katerih so si posamezniki prej morali vzeti čas, sedaj moč
               urediti kar od doma po tako imenovani e-pošti oziroma poti. Ta način mnogokrat
               marsikomu prihrani dolgo pot in čas in to z veseljem pozdravljamo v poslanski
               skupini. Predlog zakona namreč odpravlja krajevno pristojnost za prijavo in odjava
               stalnega ali začasnega bivališča ali spremembe stanovanja. E-prijava ali odjava je
               namen bistveno zmanjšati administrativne ovire, ki jih imamo v življenju prav gotovo
               preveč. Dobro je in primerno, da se da enostavno majhne stvari urediti tudi na tak
               preprost način, neposredno od doma. Temeljni namen zakona je registracija posameznika
               na naslovu, na katerem dejansko prebiva. Tako se bo evidenca prebivalstva dejansko
               pomaknila proti točnosti in ne le približkom, kot je to bilo v nekaterih primerih
               danes in nekaterih, ki ste jih konkretneje tudi omenjali v svojih predstavitvah. Vsi
               smo že mnogokrat slišali za primere, ko je na enem naslovu bilo prijavljenih po več
               deset ljudi, ki tam dejansko sploh niso bili, še hujše je bilo, da te hiše oziroma
               hišne številke tam ni bilo. Ali pa so bili prijavljeni na naslovih, ki so bili
               dejansko črna gradnja. S temi spremembami zakona, vsaj po mnenju poslanske skupine,
               se bodo zlorabe takšnih vrst bistveno zmanjšale, upajmo, da v celoti onemogočile.</p>
               <p>Novost je tudi naslov za vročanje, ki se po novem uvaja v registru stalnega
               prebivalstva. Predlagatelj zakona je na predstavitvi predloga zakona zapisal, da iz
               sporočil sodišč izhaja, da se delež neuspešno vročenih sodnih pisanj v pravdnih
               zadevah giblje med 5 in 10%, pri nekaterih sodiščih pa izvršilnih zadevah tudi do
               30%. Ko si ta podatek predstavljamo v praksi, je slika grozljiva, v nekaterih
               primerih kar eni tretjini upravičencev sploh ni moč vročiti sodne pošte. To vsekakor
               povečuje tudi sodne zaostanke, ki so pri nas poseben problem in mislim, da večkrat
               tudi omenjen. Zato v poslanski skupini močno podpiramo tudi obveznost oseb, ki
               prebivajo v naši državi, da upravljavcem registra stalnega prebivalstva sporočijo
               svoj naslov v Republiki Sloveniji, na katerem jim bo moč vročati pisanje sodišč in
               upravnih organov.</p>
               <p>Predlog zakona predvideva še mnoge dobre rešitve, na primer obveznost zavoda za
               prestajanje kazni, prevzgojnega doma in podobnih ustanov, da prijavo začasnega
               prebivališča posameznika v treh dneh po nastopu kazni ali pa enotno urejanje
               pravnoodjavne obveznosti tako za državljane Republike Slovenije, kot tudi za tujce,
               ki pri nas prebivajo. Po našem mnenju se tako odmeven primer iz polpreteklega časa
               prav gotovo ne bi mogel zgoditi.</p>
               <p>Opisane rešitve se nam zdijo dobre in napredne, ker po našem mnenju zagotavljajo
               preglednost v registru prebivalstva, česar v tem trenutku prav gotovo primanjkuje. V
               poslanski skupini menimo, da bo stanje na tem področju v primeru, da predlog zakona
               stopi v veljavo, izboljšalo in ljudem prihranilo marsikatero nepotrebno pot na sedež
               bodisi upravne enote bodisi izpostave upravne enote. Zato bomo poslanci Poslanske
               skupine Slovenske ljudske stranke ta predlog zakona podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Poslanec Boštjan Zagorac pa bo predstavil stališče Poslanske skupine SNS.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni.</p>
               <p>Predlog zakona o spremembah in dopolnitvah zakona o prijavi prebivališča zgleda na
               videz kot zakon, ki nima neke grozne teže za življenje ljudi v naši državi in na tak
               način se mi zdi, da je bil tudi na Odboru za notranjo politiko obravnavan. Ampak po
               našem prepričanju gre za zakon, ki je sigurno eden izmed zakonov, ki je v tej državi
               največkrat kršen. Gre za enega izmed tistih zakonov, ki ga ljudje najmanjkrat
               spoštujejo, bodisi zaradi tega, ker je pač prijava, odjava stalnega prebivališča
               povezana z drugimi stroški oziroma določenimi stroški, bodisi zaradi tega, ker se jim
               pač to zdi ali večina ljudi reče: <q>"Bom že, ko bom."</q> Čeprav vemo, da je rok jasno
               postavljen, do kdaj je treba to narediti. Samo stalno prebivališče, kot je dejal že
               nekdo pred mano, daje posamezniku tudi določene pravice in seveda obveznosti. Največ
               kršitev tega zakona se mi zdi, da se dogaja predvsem, bom rekel, na Dolenjskem in
               tudi v ostalih krajih Republike Slovenije, kjer so nastanjeni v hiši, prijavljena dva
               človeka - maksimalno štirje, noter pa jih živi 45, po nekod na Dolenjskem, pa tudi do
               130. Gre za pripadnike Ciganov, ki to več ali manj v naši državi pridno koristijo,
               ohlapnost in nekontrolo tega zakona. Zato predvsem apel s strani Slovenske nacionalne
               stranke na Ministrstvo za notranje zadeve, da skuša še bolj natančno in še bolj, kot
               to počne do zdaj, izvajati kontrolo nad prijavo in odjavo stalnega prebivališča
               posameznikov. Kot sem že dejal, stalno prebivališče daje posamezniku določene pravice
               in pa predvsem tudi obveznosti. In vemo, da ni enako, če sta v neki stanovanjski
               enoti prijavljena dva človeka, živi jih pa 130 ali pa če dejansko dva živita. Stroški
               se delijo malo drugače v takem primeru, pa tudi intervencija policije v takšnem
               primeru zna biti drugačna.</p>
               <p>Načeloma stvari, kot jih predvideva zakon, kot je tako imenovano elektronsko
               prijavljanje in odjavljanje, niso nič slabega in mislim, da bodo samo olajšali
               življenje tistih, ki mogoče kdaj nimamo časa iti na upravno enoto in to narediti v
               roku, kot ga predpisuje zakon.</p>
               <p>Zato temu zakonu v Slovenski nacionalni stranki ne bomo nasprotovali.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala.</p>
               <p>Končali smo s predstavitvami stališč poslanskih skupin.</p>
               <p>Ker k dopolnjenemu predlogu zakona ni bilo vloženih predlogov sprememb, zaključujem
               tudi drugo obravnavo predloga zakona. Odločanje o predlogu zakona bomo v skladu s
               časovnim potekom seje zbora opravili danes v okviru glasovanj oziroma pol ure po
               prekinjeni 1. točki dnevnega reda. S tem pa tudi prekinjam to točko dnevnega
               reda.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  KAZENSKEGA ZAKONIKA, SKRAJŠANI POSTOPEK.</title>
               </p>
               <p>Za to točko imamo predvidenih 55 minut razprave.</p>
               <p>Predlog zakona je v obravnavo zboru predložila skupina poslank in poslancev s
               prvopodpisano poslanko Majdo Širca. V zvezi s tem predlogom zakona Odbor za notranjo
               politiko, javno upravo in pravosodje predlaga Državnemu zboru sprejem sklepa, da
               predlog zakona ni primeren za nadaljnjo obravnavo. Besedo dajem podpredsedniku
               omenjenega odbora, gospodu Srečku Hvaucu, da nam predstavi poročilo odbora in predlog
               sklepa. Izvolite.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Še enkrat hvala lepa za besedo. Odbor za notranjo politiko, javno upravo in
               pravosodje je na 38. seji 8.11.2007 obravnaval Predlog zakona o spremembah Kazenskega
               zakonika, ki ga je v obravnavo po skrajšanem postopku predložila skupina poslank in
               poslancev s prvopodpisano Majdo Širca.</p>
               <p>V uvodu je predstavnica predlagatelja izrazila nestrinjanje z odločitvijo
               podpredsednika odbora, da na njeno pobudo na sejo nisem povabil tudi predstavnikov z
               dolgega spiska predlogov. Kot podpredsednik sem najprej pojasnil, da so predlagatelji
               predlog zakona vložili po skrajšanem postopku in v obrazložitvi navedli, da gre za
               manj zahtevne spremembe zakona, tako da so sami na nek način že omejili ali zožili
               možnost za razpravo. Če bi zadevo vložili po rednem postopku, bi ta razprava že
               zaradi postopka bila lahko bolj bogata, bolj obširna, lahko bi 10 poslancev zahtevalo
               splošno razpravo, odprta bi ostala tudi javna razprava. Sicer pa so seje odbora
               javne, kdorkoli od zainteresiranih lahko sodeluje na teh sejah in poda tudi pisno
               mnenje, kar se pa ni zgodilo.</p>
               <p>Na obravnavi smo se seznanili tudi z mnenjem Zakonodajno-pravne službe, ki je imela
               kar vrsto pomislekov glede tega predloga zakona. Naj navedem samo nekatere. Navajajo,
               da je podlaga za <gap n="..."/><stage xml:id="Redna-33-2007-11-21.stage13">/Nerazumljivo./</stage> člen Kazenskega zakonika 63. člen Ustave
               Republike Slovenije, ki omejuje vsakršno spodbujanje sovraštva, nasilja in
               diskriminacije, zato ni jasno, zakaj se je predlagatelj odločil za inkriminiranje
               samo javno storjenih tovrstnih kaznivih dejanj. Drugo, izvršitvena oblika kaznivega
               dejanja ni ustrezna z vidika spoštovanja načela zakonitosti v kazenskem postopku <stage xml:id="Redna-33-2007-11-21.stage14">(28.
               člen Ustave)</stage>, pa mogoče še neposredna uporaba mednarodne materialnopravne norme
               Rimskega statuta bi pomenila kršitev načela zakonitosti.</p>
               <p>Glede na zgoraj navedeno je predstavnik Zakonodajno-pravne službe menil, da bi bilo
               treba pristopiti k celovitemu procesu oziroma uskladitvi Kazenskega zakonika z
               določbami Rimskega statuta, torej ne na način, ki je uporabljen v predlogu zakona.
               Tudi Vlada je navedla vrsto pomislekov. Tudi tu bom navedel samo nekatere.
               Predstavnik Vlade je povedal, da predlagana sprememba 300. člena Kazenskega zakonika
               ni ustrezna, saj se z njo konceptualno spreminja veljavni 300. člen Kazenskega
               zakonika in da veljavni Kazenski zakonik v 141. členu že inkriminira kaznivo dejanje.
               Po mnenju Vlade se predlagatelji tudi neustrezno sklicujejo na določbe mednarodne
               pogodbe, saj kazenskopravna teorija zahteva njihovo specialno transformacijo v
               notranjo upravo. In še mogoče to, da je načrtovana obsežnejša prenova kazenskega
               zakonika in njihova uskladitev z Rimskim statutom, zato je Ministrstvo za pravosodje
               pobudo predlagatelju zakona za spremembo tega 300. člena zaradi proučitve
               kazenskopravnih vprašanj, ki jih ta odpira, že posredovalo pristojni delovni skupini.
               V razpravi, ki se je razvila po teh predstavitvah mnenj, so nekateri menili, da bi
               bilo potrebno širši krog strokovne javnosti vključiti že pri obravnavi predloga tega
               zakona, drugi pa so nasprotno menili, da bo strokovna javnost glede na navedeno
               problematiko vključena pri pripravi obsežnejše novele kazenskega zakonika, ki je pa
               že v pripravi. Člani so tudi menili, da gre za nekonsistenten predlog, z
               nekonsistentnimi rešitvami in da prinaša še bolj ohlapno dikcijo 300. člena
               Kazenskega zakonika. Na koncu se je pa večina članov strinjala s stališčem
               Zakonodajno-pravne službe in Vlade, da je potrebno pristopiti k celovitemu procesu
               oziroma uskladitvi kazenskega zakonika z določbami mednarodnih pogodb ter da se
               sovražni govor uredi v kazenskem zakoniku, vendar ne na takšen način. K predlogu
               zakona ni bilo vloženih amandmajev, predlog predlagateljev zakona za amandma odbora k
               1. členu pa ni bil sprejet. Na podlagi mnenj, izraženih na samem odboru, je bil s 7
               glasovi <q>"za"</q> in 1 <q>"proti"</q> sprejet sklep, da predlog zakona ni primeren za nadaljnjo
               obravnavo.</p>
               <p>Odbor za notranjo politiko, javno upravo in pravosodje Državnemu zboru predlaga, da
               na podlagi drugega odstavka 134. člena Poslovnika sprejme sklep: Predlog zakona o
               spremembah Kazenskega zakonika, skrajšani postopek, ni primeren za nadaljnjo
               obravnavo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Za govornico pa vabim poslanko Majdo Širco kot prvopodpisano pod
               spremembe kazenskega zakonika za uvodno predstavitev oziroma opredelitev do stališča
               matičnega delovnega telesa. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Lep pozdrav, spoštovani minister! Dovolite, da vam ponovim v teh petih minutah, zakaj
               mislimo, da bi naš predlog zahteval drugačno odločitev, se pravi primernost, da bi ga
               prepoznali kot primernega in da bi ga obravnavali še naprej tudi s tistim amandmajem,
               ki je prisluhnil vsem pripombam tako Zakonodajno-pravne službe pa tudi Vlade na naš
               predlog, ki smo jih sprejeli.</p>
               <p>Naj na začetku povem, da jezik ni nedolžna stvar. Če je nestrpen, lahko izziva,
               izzove nasilje. Svoboda govora namreč ni neomejena. Ustava jamči za svobodo
               izražanja, toda hkrati to svobodo tudi omejuje. Omejuje na točki, ko gre za sovražno
               in diskriminatorno izražanje in ko vpije k nasilju. Sovražni govor ni vsako drzno,
               žaljivo ali drugačno izražanje mnenj, kot smo tukaj slišali že večkrat, češ, da
               sovražni govor je drugačno, nesprejemljivo razmišljanje. Sovražni govor je tisti, ki
               poziva k nedopustnemu dejanju, k akciji. Če nekdo reče, recimo, da so homoseksualci
               odvečni, neprimerni, promiskuitetni, na primer, ali kakorkoli že, je to stališče, s
               katerim se sicer jaz ne strinjam, mogoče še kdo drugi ne, ampak je pač drugačno
               razmišljanje, drugačno mišljenje. Če pa k tej izjavi dodamo in k temu mnenju še
               dodamo neko akcijsko noto, nek zato, to se pravi, če rečemo, homoseksualci so odvečni
               in neprimerni in promiskuitetni, zato jih je treba iztrebiti ali jim odsekati ude,
               potem govorimo o sovražnem govoru. Skratka, vsa ostala mnenja, različni pogledi,
               stališča, to ni sovražni govor in 300. člen Kazenskega zakonika, ki ga spreminjamo,
               teh mnenj ne bo kriminaliziral in svoboda govora v tem smislu ne bo omejena. Sovražni
               govor je torej pozivanje k nasilnim dejanjem, k izražanju stališč, ki so po svoji
               naravi diskriminatorne, ksenofobne, homofobne in podobno in so usmerjene proti
               različnim manjšinam, proti ljudem, ki naj bi bili zaradi tega manj vredni, to se
               pravi proti etničnim, narodnim, verskim, kulturnim, spolnim in drugim. Bistvo
               spremembe tega 300. člena Kazenskega zakonika je v razmišljanju, da gre za zastarelo,
               v sodobnem mednarodnem pravu, tudi preveč okorelo, rešitev, ki ne ščiti vseh manjšin
               in skupin, kar ugotavlja tudi posebna skupina na Pravni fakulteti, ki bo te dni
               predstavila tudi stališča do sprememb kazenske zakonodaje v širšem smislu, ne samo
               tega člena, pa tudi skupina kazenskopravnih strokovnjakov na Inštitutu za
               kriminologijo pri Pravni fakulteti. To poročilo je javno in ima tudi podpoglavje
               sovražnega govora, ki podpira opcije tovrstnih rešitev, ki vam jih predlagamo.</p>
               <p>Veljavni 300. člen Kazenskega zakonika Republike Slovenije sicer prepoveduje
               vzbujanje nestrpnosti na podlagi rasne, verske, nacionalne, torej etnične
               pripadnosti, izpuščene ne obravnava, izpušča pa vse druge okoliščine, ki jih mi
               vključujemo. To se pravi, tiste okoliščine, ki so lahko predmet diskriminacije,
               nestrpnosti, vzbujanja sovraštva in nasilnega delovanja, recimo na osnovi
               hendikepiranosti, spolne usmerjenosti, političnega ali drugačnega prepričanja,
               gmotnega stanja, rojstva, izobrazbe, družbenega položaja, jezika in tako naprej.
               Evropska komisija za boj proti rasizmu in nestrpnosti v okviru Sveta Evrope je v
               svojih rednih poročilih o boju proti rasizmu in ksenofobiji v državah članicah
               <gap n="..."/><stage xml:id="Redna-33-2007-11-21.stage15">/Opozorilni znak za konec razprave./</stage><gap n="..."/> opozarjala večkrat, da v Sloveniji na tem
               področju, tudi zaradi pomanjkljive zakonodaje, tako rekoč ni pravnomočnih obsodb. To
               je tudi bil nekdanji varuh človekovih pravic večkrat poudaril. Ampak to še ne pomeni,
               da dejanj ni. Naj povem, da smo konzumirali vse pripombe Vlade, tudi to, da ne gre za
               sankcioniranje zgolj tistega dejanja, <gap n="..."/><stage xml:id="Redna-33-2007-11-21.stage16">/Opozorilni znak za konec razprave./</stage><gap n="..."/> ki
               je vezan na javno izjavljanje, ampak tudi ki se lahko dogaja tudi drugje. Konzumirali
               smo pripombe Vlade in pripombe Zakonodajno-pravne službe tudi glede Rimskega statuta,
               ampak če načelno<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Bo sovražno, če vam vzamem besedo, glede na to, da ste prekoračili rok?</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Kolega Dimitrij Kovačič bo
               predstavil stališče Poslanske skupine SDS.</p>
               <p>Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice, kolegi.</p>
               <p>Kazenski zakonik je vsekakor potreben temeljitih sprememb, saj veljavni zakonik ne
               izpolnjuje več sodobnih evropskih standardov na področju kazenskega prava. Zato v
               Poslanski skupini pričakujemo, da bo Vlada kmalu vložila v parlamentarno proceduro
               nov kazenski zakonik oziroma temeljito novelo zakonika, ki bo vpeljala nove
               demokratične, po svetu že uveljavljene kazenskopravne rešitve. Rimski statut in drugi
               mednarodnopravni akti nalagajo državam Evropske unije uskladitev svoje zakonodaje z
               njihovimi določili in prav je, da tudi Slovenija nadomesti svoja, danes že kar precej
               reliktna določila kazenskopravne ureditve, ki danes v velikem delu še vedno temelji
               na socialistični kazenskopravni doktrini. Poslanska skupina se vsekakor zavzema za
               takšen celovit pristop k potrebni spremembi kazenskopravne zakonodaje. Današnji
               obravnavani predlog novele kazenskega zakonika, ki ga je v zakonodajno proceduro
               vložila skupina poslancev, s prvopodpisano poslanko Majdo Širca, predstavlja drugačen
               pristop od prej opisanega. Gre zgolj za parcialno spremembo sedaj veljavnega
               zakonika, s katerim se spreminja le en člen. Ne gre pa le za to, da ta predlagana
               sprememba ni celovita, pač pa je tudi predlog spremembe 30. člena zakonika
               neustrezen.</p>
               <p>Zakonsko določilo, še posebej če gre za kazenskopravno določilo, mora biti čimbolj
               jasno, precizno formulirano in nedvoumno. In ravno teh, za pravni red pomembnih
               elementov, predlagana zakonska novela ne izpolnjuje. Gre za precej posplošeno
               dikcijo, ki ji primanjkuje preciznosti, bohoti pa se z ohlapnostjo. Takšna zakonska
               formulacija, ki je v tem zakonskem predlogu zapisana, omogoča precej poljubno
               uporabo. Določilo je lahko izjemno raztegljivo in se lahko na marsikaj nanaša, lahko
               pa je tudi ravno obratno, da se zaradi svoje ohlapnosti na skoraj nič ne more
               nanašati. Odvisno pač od tistega, ki zakon uporablja oziroma izvaja. Predvsem tu
               mislim na državne tožilce, ki bi ob takšnem zakonskem določilu izvajali zakon zelo
               različno in po svoje. Po domače rečeno, ravnali bi lahko tako, kot bi jim v
               posameznem primeru <q>"pasalo"</q>. Tu smo zelo blizu tudi nekdanjemu verbalnemu deliktu iz
               bivšega socialističnega režima, ko je tedanja partijska oblast na podlagi zloglasnega
               133. člena kazensko preganjala svoje politične nasprotnike, ki so kaj povedali, kar
               tedanji partiji ni bilo povšeči. Sedaj skupina opozicijskih poslancev z obravnavano
               novelo uvaja nekaj podobnega, kar smo mislili, da se ne bo več ponovilo, saj od
               demokratičnih politikov ne moreš kaj takšnega pričakovati. Zelo sprevržena se mi zdi
               namera predlagateljev, ko med skupinami, ki naj bi jih novela zakonika posebej
               ščitila pred tako imenovanim sovražnim govorom, navajajo tudi pedofile. Medtem ko se
               v svetu krepi restriktivnost zoper pedofilijo, ta zakon na široko odpira vrata večje
               tolerance do pedofilov, kar pa v Poslanski skupini Slovenske demokratske stranke
               ostro odklanjamo. S tem, ko spremenjeno odločilo 300. člena govori o tako imenovanem
               sovražnem govoru, ki predstavlja spodbujanje sovraštva, nasilja ali diskriminacije,
               ki temelji na kršitvi načela enakosti pred zakonom, glede na raso, vero ali
               katerikoli drugo osebno okoliščino, odpira prevelik manevrski prostor za kazenski
               pregon. Ko govorimo o kršitvi načela enakosti glede na spol ali raso, je stvar
               popolnoma jasna in razumljiva. Če pa k temu dodamo še to, kar predlagatelji želijo,
               da k temu prištejemo še kršitev načela enakosti glede na katerokoli drugo osebno
               okoliščino, potem se po tej predlagani zakonski prepovedi lahko znajdejo na drugi
               strani zakona in v kazenskem pregonu tudi vsi tisti, ki bi javno spodbujali
               diskriminacijo nad pedofili, nasilneži, piromani ali drugimi skupinami ljudi z
               določenimi osebnimi okoliščinami, ki so v naši civilizaciji nesprejemljive. Takšne
               skupine ljudi s takšnimi nesprejemljivimi osebnimi okoliščinami morajo biti v naši
               civilizaciji še kako diskriminirane, kajti na ta način zagotavljamo varstvo in
               zaščito vseh drugih, ki so od njih ogroženi. To pa ne pomeni, da nima vsak posameznik
               zagotovljenih vseh človekovih pravic in temeljnih svoboščin, imeti zagotovljeno
               pravno varstvo v vseh postopkih, ki se vodijo zoper njega, in veljati za nedolžnega,
               vse dokler mu krivda ni pravnomočno dokazana.</p>
               <p>Zato Poslanci Slovenske demokratske stranke tako nedodelanega in površno
               pripravljenega zakonskega predloga ne moremo podpreti, še posebej ne zaradi tega, ker
               bi uporaba oziroma izvajanje predlaganega besedila zakona lahko v mnogih primerih
               zamenjavala oziroma izenačevala vlogo storilca in žrtve kaznivega dejanja, o katerem
               govori določilo člena, ki se po tem predlogu v kazenskem zakoniku spreminja. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Darja Lavtižar Bebler bo predstavila stališče poslanske
               skupine SD. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo. Spoštovane kolegice in kolegi! Spoštovani gospod minister! V
               Poslanski skupini Socialnih demokratov smo prepričani, da dejansko obstoji potreba po
               prenovi 300. člena Kazenskega zakonika, ki inkriminira spodbujanje sovraštva, nasilja
               in diskriminacije, in ki bi moral še bolj precizno določiti posamezne oblike in znake
               kaznivega dejanja sovražnega govora. Nenazadnje je po sprejemu zadnje obsežnejše
               novele našega kazenskega zakonika preteklo že kar nekaj časa, medtem pa je bilo v
               okviru Združenih narodov ali Sveta Evrope sprejeto še kar nekaj mednarodnopravnih
               dokumentov, zlasti resolucij in deklaracij, ki podrobneje in bolj moderno obravnavajo
               sovražni govor in priporočajo državam članicam, kako v notranji kazenski zakonodaji
               uredijo vprašanja inkriminacije tovrstnih kaznivih dejanjih. Ti dokumenti vsebujejo
               tudi bolj sodobne opredelitve svobode govora in izražanja, pravice do osebnega
               dostojanstva, pravice zasebnosti, osebnostnih pravic in podobno, kar vse je treba
               upoštevati pri inkriminaciji sovražnega govora. Posebej velik napredek je bil storjen
               tudi pri opredelitvah svobode, pa tudi etike različnih vrst medijev, prek katerih se
               še posebej pogosto širi sovražni govor. Prav tako že obstoji relevantna judikatura
               evropskega sodišča za človekove pravice v Strasbourgu, ki jo je treba in koristno
               upoštevati pri zasnovi inkriminacije sovražnega govora. Vse to, kar sem naštela, pa
               pove, da gre za zelo kompleksno vprašanje, ki ga je treba še strokovno korektno
               umestiti v zapleten sistem oziroma v celovit kontekst kazenskega prava. Zato v
               Poslanski skupini Socialnih demokratov nismo naklonjeni parcialnim spremembam
               kazenskega zakonika, še posebej pa o tem konkretnem primeru pogrešamo prepričljive
               strokovne ocene in stališča kazenskopravnih ekspertov. Že dileme, ki jih odpira
               mnenje Zakonodajno-pravne službe Državnega zbora, so pravzaprav zadostne za našo
               skepso, da je prav predlagana novela najbolj primerna za to, da bi ji izrekli
               naklonjenost. Moti nas tudi, da se je predlagatelj odločil za skrajšani postopek, ker
               da gre za manj zahtevne spremembe. Ko gre za spremembe kazenske zakonodaje, pa čeprav
               samo enega člena kazenskega zakonika, se vedno zastavlja vprašanje, ali gre res za
               manj zahtevne spremembe, ali gre za dovolj določno opredelitev kaznivosti, da se ne
               bi pozneje zastavilo vprašanje spoštovanja ustavnega načela zakonitosti v kazenskem
               postopku.</p>
               <p>V Poslanski skupini Socialnih demokratov razumemo in odobravamo sam smoter, ki
               motivira predlagatelja v oceni, da je treba kaznivo dejanje sovražnega govora dodatno
               razdelati in uskladiti s sodobnim gledanjem na to nadvse pomembno materijo. Menimo
               pa, glede na to, da je že v strokovni in javni razpravi nek drugi celovitejši predlog
               kazenskega zakonika, da bi ta danes obravnavani predlog usmerili v tisto razpravo, ki
               že poteka. Kakor nam je pač tukaj že zagotovil minister za pravosodje, pri čemer
               seveda upamo, da si bo predlagatelj vzel dovolj časa za vsestransko poglobljeno
               strokovno in javno razpravo, kjer smo seveda pa mi kritični tudi do načina, kako pa
               je nastajal tisti osnutek.</p>
               <p>V Poslanski skupini Socialnih demokratov nekako ne moremo podpreti tega predloga,
               čeprav smotru samemu ne nasprotujemo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanec Aleš Gulič bo predstavil stališče Poslanskega kluba Liberalne
               demokracije Slovenije.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjeni gospod minister, kolegice in kolegi! Pri predlogu
               zakona o spremembah in dopolnitvah zakona o kazenskem zakoniku smo bili postavljeni
               kar v veliko zagato. Na eni strani imamo željo, voljo po tem, da bi se sovražni
               govor, sovražni jezik, sovražno pisanje vendarle nekako natančneje določilo, da bi
               omejilo vse tisto, kar omogoča razplemtevanje čustev v slovenski družbi, in na drugi
               strani, da bi se ohranila zakonitost, jasnost, prepričljivost. Že na samem odboru se
               je pokazalo, da so stvari zelo mavrične, da je zelo velik spekter razumevanja tega,
               kaj je sovražni govor. Enemu se je zdelo že preveč, če komu s prstom pomigaš, drugi
               je že pozivanje na uboj štel kot neko pravico do svobode govora. Seveda je treba v
               tem, ko se definira sovražni govor, zajeti pravzaprav vse tisto, kar sodi v celoten
               jezikovni semantični spekter tega, kar lahko spodbuja negativna dejanja zaradi
               negativnega govorjenja. Pa naj si gre za tako blage oblike kot, da se da kaj v
               premislek in seveda potem posledično, da se da v premislek hudo dejanje, da se
               namigne na kaj, da se omenja možnost, da se priporoča, da se poziva, napeljuje
               zahteva ali celo ukazuje. Se pravi, govor lahko pravzaprav znotraj celega tega polja,
               ki sem ga tako na nekaterih točkah označil, lahko povzroči huda dejanja. To seveda
               poznamo iz lastne zgodovine, iz tuje zgodovine, pa žal tudi iz sedanjosti in najbrž
               tudi iz prihodnosti. Zato se mi zdi, da bi bilo vendarle dobro, da se o tem v
               Državnem zboru dodobra premisli. Strpna družba seveda mora dopuščati izražanje
               najrazličnejših misli, idej, mnenj, pomislekov in premislekov, četudi se komu zdijo
               nerazumna, neumna in groba. Če so izjave žaljive, kazenski zakonik to že obravnava.
               Če gre za dejanja zoper dobro ime in čast, to že obravnava. Ko pa gre za spodbujanje
               sovraštva, nasilja, diskriminacije, ki temelji na kršitvi načela enakosti, pa sicer o
               tem govori 300. člen. Ampak tukaj imamo spet dvoje. 300. člen se v predlogu
               kazenskega zakonika ne spreminja, po drugi strani pa se strokovna javnost strinja, da
               bi ga bilo treba spremeniti, jasneje določiti in seveda na nek način omogočiti tudi
               to, da se znotraj najdejo sicer tiste manjšine ali skupine ljudi, ki seveda niso
               vezane na narodnost, raso, vero. Tudi kaj drugega je lahko. Včasih so pač rekli, vse
               dolgolasce je treba pobiti, to je bil sovražni govor. Seveda, ta okoliščina ni ne
               vera ne rasa, ne narodnost. Ali pa zdaj pri kadilcih, ko so se kadilci
               stigmatizirali. Lahko vam pokažem vsaj deset pisem, ki izražajo sovražni govor in mi
               napovedujejo vse kazni, ki jih lahko doživim na tem svetu in še kakšno na onem
               svetu.</p>
               <p>Pri tem zakonu imamo v Liberalni demokraciji problem, zakaj je predlog omejeval
               sovražni govor samo na javno izražanje. To je bilo potem z amandmajem urejeno. Bolj
               pomembno je pa to, da imamo problem pri temeljnem načelu kazenskega prava, to je
               načelo zakonitosti, v generalni klavzuli in pri sklicevanju na določbe Rimskega
               statuta. In seveda tudi, zakaj uvajati kvalificirano obliko, kadar je storilec uradna
               oseba.</p>
               <p>V Liberalni demokraciji bomo glasovali po svoji vesti, po svojem prepričanju, seveda
               tudi po tem, koliko kdo o tem ve. Vsekakor pa, karkoli se bo dogajalo <gap n="..."/><stage xml:id="Redna-33-2007-11-21.stage17">/opozorilni
               znak za konec/</stage><gap n="..."/> s predlogom tega zakona, zadeva bo ostala še naprej odprta in jo bo
               treba reševati. Kajne, gospod minister? Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Nova Slovenija bo predstavila
               poslanka Majda Zupan. Izvolite.</p>
            </sp>
            <sp who="SDZ4:ZupanMajda">

               <speaker>MAJDA ZUPAN:</speaker>

               <p>Hvala za besedo, spoštovani podpredsednik. Spoštovani minister, kolegice in kolegi!
               Slovenija se nahaja na stičišču poti različnih narodov in je kljub dobri integraciji
               še vedno skupnost mnogih različnosti. Pravimo, da različnost bogati, omogoča presežke
               in napredek družbe. Pa vendar se pogosto zaradi nesposobnosti dojemanja pojavlja
               nestrpnost do drugačnih, pa najsi bodo drugačne rase, kulture, jezika, spolne
               pripadnosti, veroizpovedi ali pa imajo samo stališče, ki je drugačno od našega.
               Nestrpno se izraža skozi mnogo dejanj. Eno od teh je tudi sovražni govor.</p>
               <p>V preteklosti je bila svoboda govora pogosto omejevana. S spremembo političnega
               sistema in sprejetjem nove ustave se je uveljavila širša pravica svobode govora,
               vendar pa to še ne pomeni, da lahko vsakdo govori povprek, kar se mu zdi, pravice so
               namreč omejene s pravicami drugih. Kje postaviti mejo med svobodo govora in
               varovanjem pravic posameznika, pa je vprašanje, na katerega ni enostavnega odgovora.
               Razprava na to temo se je v Državnem zboru odvijala zelo pogosto. Na to problematiko
               pa smo v Poslanski skupini Nove Slovenije opozarjali predvsem ob vsakoletni oziroma
               vsakokratni obravnavi poročil varuha človekovih pravic.</p>
               <p>Predlog zakona, ki so ga vložili trije poslanci s prvopodpisano gospod Majdo Širca,
               želi spremeniti Kazenski zakonik in inkriminirati sovražni govor ter razširiti nabor
               hudodelstev zoper človečnost in vojna hudodelstva. V Poslanski skupini Nove Slovenije
               se strinjamo z vladnim mnenjem, da je obseg veljavnega 300. člena Kazenskega zakonika
               preozek zaradi novih pojavnih oblik kaznivih dejanj ter da je potreben prenove. Kljub
               temu pa menimo, da predlog sprememb ni ustrezen. Predlagane spremembe se namreč
               prekrivajo z že definiranimi kaznivimi dejanji v Kazenskem zakoniku, poleg tega pa se
               sklicujejo na določene člene Rimskega statuta, kar je s kazenskopravnega vidika
               popolnoma neustrezno. Kazenskopravna teorija zahteva, da se za določbe mednarodnih
               pogodb opravi specialna transformacija neposredno v zakon. Ne kaže se sklicevati
               neposredno na Rimski statut v tem primeru. Slovenska družba je kljub dolgi
               civilizacijski kulturi vedno bolj izpostavljena kulturi netolerantnosti, s čimer se
               ne moremo ravno hvaliti. Varstvo človekovih pravic in toleranca do drugačnih ni
               dovolj. Potrebno je spoštovanje, ki ne obsega le-tega, da drugega trpim in prenašam,
               ampak tudi, da ga spoštujem kot nekaj drugačnega in dragocenega. Pri tem moramo biti
               še posebej pozorni do tradicionalno marginaliziranih družbenih skupin. V poslanski
               skupini Nove Slovenije menimo, da bo Vlada ob širši javni razpravi, ob pripravi
               novega kazenskega zakonika konsistentno vključila pobude za izboljšavo, med katere
               štejemo tudi današnji predlog zakona. Iz razloga celovitosti urejanja problematike in
               zaradi zgoraj že prej naštetih razlogov predloga zakona ne bomo sprejeli. Hvala lepa.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovani minister, spoštovane kolegice in
               kolegi!</p>
               <p>Že na začetku želim poudariti, da poslanci poslanske skupine Slovenske ljudske
               stranke zakona o spremembah kazenskega zakonika ne bomo podprli. Predlagatelj je
               mnenja, da mora biti sovražni govor tudi v slovenskem pravnem redu opredeljen kot
               kaznivo dejanje. Zato bi bilo po njihovem mnenju 300. člen Kazenskega zakonika treba
               dopolniti tako, da se kriminalizira tudi spodbujanje k sovraštvu. Tudi poslanci
               poslanske skupine Slovenske ljudske stranke ostro kritiziramo sovražni govor in
               želimo, da bi bila Slovenija poznana kot tolerantna država, ki ne dovoljuje vzbujanja
               sovraštva in nestrpnosti na podlagi rasne, verske, etnične pripadnosti, drugačnih
               prepričanj, izobrazbe in drugih posebnih okoliščin. Vsako takšno dejanje obsojamo in
               menimo, da nihče, ki živi v tej državi, nima pravice žaliti druge, če želimo, da bi
               vsi živeli skupaj v miru in toleranci. Kot sem že dejal, po našem mnenju sprememba
               300. člena Kazenskega zakonika ni ustrezna, saj je to področje že na nek način
               urejeno v 141. členu, ki ureja kršitve enakopravnosti, in še v nekaterih drugih
               členih. V zakoniku je ta problematika torej posredno že zajeta v nekaterih členih. V
               zakoniku je ta problematika posredno že zajeta v nekaterih členih, rešitev
               predlagatelja ni dobra in premišljena. Problem sovražnega govora je dovolj dobro
               urejen v sedanji ureditvi in ga je mogoče interpretirati iz že omenjenih členov.
               Bojimo se tudi da bo v primeru, da stopi v veljavo ta predlog zakona, zelo težko
               določiti meje sovražnega govora. V praksi bi tako lahko prišlo do zlorabe tega člena.
               Menimo, da je sprememba samo v tem segmentu oziroma samo na eni točki, ki jo danes
               obravnavamo, bolj populistične narave kot pa resno razmišljanje konkretne spremembe
               kazenskega zakonika. Naj še enkrat poudarim, da s tem ne zanikamo pomembnosti
               problematike sovražnega govora, nasprotno, ne le sovražni govor, ampak katerakoli
               oblika diskreditacije in žalitve osebnosti je vredna obsojanja in mora biti
               sankcionirana kot je to določeno v zakonodaji. Vendar bi bilo bolj smotrno, da ostane
               veljavna dosedanja ureditev, ki je boljša od predlagane rešitev, o kateri
               razpravljamo danes. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Širca bo predstavila stališče Poslanske skupine Zares. Prosim.
            </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Še enkrat hvala lepa. Spoštovani! Sovraštvo rodi novo sovraštvo. Dobila sem danes ta
               mail. Glede na to, da prihajam iz nekdanje jugoslovanske pokrajine Kosovo, mogoče
               dosti bolj tenkočutno govorim o tej temi, torej vprašanju sovražnega govora. Leta
               1981 se je na Kosovu začelo najprej s sovražnim govorom, dokler niso izbruhnili
               nemiri vse do današnjih dni, ko se še zmeraj razpleta kosovski vozel, ni konca.
               Seveda zakon podpiram in tako naprej.</p>
               <p>Jaz vem, da enkrat v bodoče, ko nas ne bo več tukaj, v drugih okoliščinah bo ta, po
               mojem razmišljanju, avantgardni in dovolj temeljito pretehtan predlog, obravnavan. In
               upam tudi, gospod minister, da ne boste tega našega predloga, kot ste zapisali v
               obrazložitvi, poslali samo v preučevanje vaši skupini za razmišljanje o kazenskem
               zakoniku, ampak tudi tisti, ki je delala na raziskovalni nalogi o prenovi celotnega
               kazenskega zakonika in ki ima javno dostopno, to je, tudi pozitivno razmišljanje o
               sovražnem govoru, kot ga urejuje naša rešitev. Jaz naj poudarim, da ne gre za tako
               imenovani verbalni delikt in da je zelo enostavno prevesti sovražni govor v tiste
               čase, ko je 133. člen ščitil državo, naša rešitev ščititi posameznika oziroma
               depreveligirane skupine posameznikov in posameznic. Naj povem, da sedanja ureditev,
               kot je zapisana v 300. členu kazenskega zakonika, ne ščiti pedofile, ki bi jim bilo
               treba vžgati na glavo en tak velik P, izbrisane, ki naj bi jim <q>"igral
               puškomitraljez"</q>, golazni, ki bi jo bilo treba vse pobiti, ne ščiti istospolnih, ki bi
               naj bili izmečki družbe, ne ščiti in ne poziva tiste, ki pozivajo k poboju Romov in
               potrebi po novem Hitlerju, ne ščiti samskih žensk, ki bi jih bilo treba umakniti, pa
               še koga. Ne ščiti ta ureditev, zato je tudi rešitev in pravnomočnih obsodb tako malo,
               na kar nas opozarja tudi Evropa. Ampak ne glede na to, gospod minister, tudi vi ste v
               Luksemburgu letos na začetku leta udeležili srečanja, kjer ste se obvezali, da
               članice morajo javno spodbujanje k nasilju ali sovraštvu zoper posameznika ali
               skupine na podlagi rase, barve itn., in okoliščin, seveda urediti v svoji zakonodaji.
               To ste obljubili in to boste prej ali slej morali narediti. Mi smo to že
               naredili.</p>
               <p>Jaz se zavedam, zavedamo se in to smo tudi zapisali, še posebej v amandmaju, ko smo
               predlagali nabor osebnih okoliščin po sugestiji Zakonodajno-pravne službe pa tudi
               Vlade. In smo našteli tiste, za nas depriviligirane skupine ljudi, ki so pravzaprav
               preslikane kar iz 141. člena Kazenskega zakonika. Ampak v študijah boste zasledili,
               da to naštevanje in opredeljevanje tako imenovanih osebnih okoliščin depriviligiranih
               skupin ni stvar in materija, ki se tiče samo strokovnjakov s področja kazenskega
               prava, ampak sociologov, antropologov in proučevalcev kultur. Kajti, poleg tistih
               klasičnih naborov, ki jih opredeljuje mednarodno pravo, ki pridejo vedno v poštev za
               zaščito, to se pravi, glede na vero, nacionalno, etično pripadnost, se v skupinah in
               skupnosti zmeraj pojavijo tiste posebne okoliščine, ki so specifične za določeno
               okolje. Zato ni čudno, da španski kazenski zakonik se sklicuje oziroma penalizira
               tiste skupine, ki so depriviligirane do rase, ideologij, vere, religij, družinskega
               statusa, narodnostnega in etnične pripadnosti, do spola, spolne orientacije, bolezni,
               invalidnosti itn. Medtem ko na Norveškem imajo še več, poleg vere, rase, barve kože
               itn., etične in nacionalne pripadnosti, govori se o homoseksualni usmerjenosti ali
               celo življenjskem stilu, da ne govorim o Švedski, kjer imajo vse oblike spolne
               usmerjenosti in še druge taksativno naštete skupine ljudi. Čas je, da se tudi
               Slovenci v tem smislu moderniziramo zaradi tega, ker nas okoliščine silijo v to. Prej
               ali slej, minister, vi ali nekdo drug <gap n="..."/><stage xml:id="Redna-33-2007-11-21.stage18">/Izklop mikrofona./</stage><gap n="..."/> seveda ne želimo biti
               edini, ki to novelo podpiramo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine Slovenske nacionalne
               stranke. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Mislim, da je bil Volter, ko je nekoč dejal: <q>"Ko poslušam
               govornika in se z njim ne strinjam, me tako zelo razjezi ali pa razžalosti, da bi ga
               najraje pretepel. Po drugi strani pa bi se za njegovo pravico do teh besed se boril
               do smrti."</q> Vzemite te besede, poskusite jih dojeti, predvsem vi, predlagatelji. V
               Poslanski skupini Nacionalne stranke omenjene novele ne bomo podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil oziroma gospod Jelen. Ivan Jelen bo
               predstavil stališče Poslanske skupine Demokratične stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod predsednik. Gospod minister, poslanke in poslanci! Poslanci s
               prvopodpisano gospo Majdo Širca so v zakonodajni postopek vložili Predlog zakona o
               spremembah Kazenskega zakonika Republike Slovenije, katerega namen je celovita
               prepoved sovražnega govora, saj po njihovem mnenju veljavni kazenski zakonik tega
               področja ne ureja dovolj celovito. Poslanci DeSUS-a trdno zavzemamo stališče, da je
               izzivanje nestrpnosti in pozivanje k sovražnosti izredno problematično z vidika
               človekovih pravic. Po naši oceni je sovražni govor eno najmočnejših sredstev
               diskriminacije tudi zato, ker ga po eni strani težko definiramo, po drugi pa že težje
               preiskujemo in kaznujemo.</p>
               <p>Sovražni govor je reguliran v slovenski ustavi in v kazenski zakonodaji. Ustava
               Republike Slovenije v svojem 63. členu kot protiustavno šteje vsakršno spodbujanje k
               narodni, rastni, verski ali drugi neenakopravnosti ter razpihovanja narodnega,
               rastnega, verskega ali drugega sovraštva in nestrpnosti. Na podlagi tega člena ustave
               kot temelja tudi 300. člena Kazenskega zakonika, ki določa kazensko odgovornost za
               tistega, ki izziva ali razpihuje narodnostno, rasno ali versko sovraštvo, razdor ali
               nestrpnost ali širi ideje o večvrednosti ene rase od druge. Po drugi strani pa ustava
               zagotavlja tudi svobodo govora, izražanja misli, javnega nastopanja in po našem
               prepričanju je potrebno zavzemanje za svobodo govora kot liberalno vrednoto ščititi
               oziroma jo zaščititi. Je pa seveda potrebno glede na konkretne primere presojati,
               kdaj ustavna pravica svobode govora preseže svoj okvir in zapade v kategorijo
               sovražnega govora. Izredno zaskrbljujoče je dejstvo, da se ta prag, kdaj še gre za
               svobodo govora in kdaj te besede pomenijo poniževanje, razčlovečenje, postavljanje v
               podrejen položaj, odvzemanje dostojanstva, čedalje bolj zvišuje.</p>
               <p>Kaznivo dejanje po 300. členu Kazenskega zakonika je v Kazenskem zakoniku uvrščeno v
               poglavje kaznivih dejanj zoper javni red in mir. Slednje daje podlago na razpolago,
               da je objekt kazenskega pravnega varstva v prvi vrsti javni red in mir, v drugi vrsti
               pa del prebivalstva, kot so narodnostne, rasne ali verske skupine ljudi. Po vsebini,
               pomenu in posledicah gre za ogrožen delikt, ki vsebuje antidiskriminacijski dejanski
               stan. S tem kaznivim dejanjem je tako varen določen krog prebivalstva v njegovem
               dostojanstvu oziroma narodnosti, rasni ali verski enakosti. Predlagatelji pa ponujajo
               rešitev, da se po tem členu zaščiti posameznika ali skupino tudi glede na katerokoli
               drugo osebno okoliščino. Pri tem naj samo opomnim, da je vsak posameznik tako na
               podlagi Ustave Republike Slovenije kot na podlagi sedaj veljavne kazenske zakonodaje
               varovan v primeru, da gre za kršitev njegovih človekovih pravic in temeljnih
               svoboščin.</p>
               <p>Poslanci DeSUS-a podpiramo namero, da se v kazenski zakonodaji uredi sovražni govor
               glede na današnje razmere. Kljub temu pa se ne moremo strinjati, da bi zgolj s
               spremembo enega člena celovito uredili to vprašanje, saj je obravnavani 300. člen
               Kazenskega zakonika vpet v več drugih členov, zato je vsekakor treba celovito
               pristopiti k reševanju tega vprašanja.</p>
               <p>Iz tega razloga Poslanska skupina DeSUS predlaganega zakona ne more podpreti. Kljub
               navedenemu pa kaže pri oblikovanju besedila sprememb Kazenskega zakonika, ki se
               pripravlja, pretehtati razloge za razrešitev te prepovedi diskriminacije, ki bi
               ustrezala današnjim razmeram v smislu varovanja javnega reda in miru. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. O predlogu sklepa bomo
               v skladu s časovnim potekom seje zbora odločali danes v okviru glasovanj ob 19.20
               oziroma pol ure po prekinjeni 1. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na nadaljevanje prekinjene <title>1. točke dnevnega reda - vprašanja poslank
                  in poslancev.</title>
               </p>
               <p>Zbor je to točko dnevnega reda obravnaval v ponedeljek, 19. novembra, in jo zaradi
               obravnave 1.a točke dnevnega reda prekinil.</p>
               <p>V zvezi s to točko so se za danes opravičili naslednji ministri: gospa Marjeta
               Cotman, ministrica za delo, družino in socialne zadeve, dr. Gregor Virant, minister
               za javno upravo in mag. Andrej Vizjak, minister za gospodarstvo.</p>
               <p>Prehajamo na predstavitev poslanskih vprašanj po poslancih, ki v ponedeljek niso
               uspeli postaviti poslanskega vprašanja. Najprej bo gospod Srečko Prijatelj postavil
               poslansko vprašanje ministru za pravosodje. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala, spoštovani predsednik. Spoštovana ministra, kolegice in kolegi! Vojni zločini
               ne zastarajo, to vemo, in toliko bolj je nerazumljivo dejstvo, da je sleherna krivda
               v procesnih postopkih pri škofu Rožmanu nekako doživela oprostitev, čeprav je
               sodeloval tako z italijanskim okupatorjem kot tudi z nemškim, dvakrat bil prisoten
               pri podpisu zaveze okupatorju na stadionu in še druge stvari bi lahko naštevali.
               Poudarjam, procesno je bil opran. Pa ni to namen mojega vprašanja. To navajam zgolj
               zaradi tega, ker Slovenija je v EU enakopravna članica, ker EU temelji na dejstvu, da
               spoštuje tako našo tradicijo NOB kot tudi zgodovino in temelji na antifašizmu.</p>
               <p>V sklopu tega dejstva želim spoštovanega ministra za pravosodje vprašati: Zakaj od
               19. aprila 2006 ni ne duha ne sluha, ne pozitivnega ne negativnega odgovora, ne
               pritrdilnega, ne obvestila o tem, kje je končala naša tožba, ki smo jo podali na
               podlagi določila 146. člena Zakona o kazenskem postopku glede skupine oficirjev
               italijanske narodnosti, ki so v času druge svetovne vojne zagrešile okrutne zločine v
               Sloveniji? Ta tožba seveda temelji na dejstvih in je bila že vložena v Londonu takoj
               po končani vojni pri tako imenovanem United Nation World Crime Commission, to se
               pravi na vojnem sodišču takratnem, vendar je zaradi znanih zgodovinskih razlogov ta
               tožba opuščena. Takrat pač so smatrali, da je bolje, če se Italiji ne sodi.</p>
               <p>Pa vendar, ker so zločini živi, dokazljivi in v bistvu imajo posledice in morajo
               dobiti tudi sodni epilog, bi bilo prav, da na njih najdemo tudi odgovor, oškodovanci
               in družine, pa tudi zadoščenje.</p>
               <p>Spoštovani minister, sprašujem vas: Zakaj ne znate najti odgovora na premnoga
               vprašanja, ki so strnjena tukaj v tej zelo strokovni literaturi in skrbno prečesana v
               tem smislu, da smo zajeli še živeče ljudi, ki nikoli niso stopili pred sodišče?
               Sprašujem vas: Zakaj kot pravosodni minister nimate toliko moči, da bi<gap n="..."/><stage xml:id="Redna-33-2007-11-21.stage19">/Izklop
               mikrofona./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:ŠturmLovro">

               <speaker>DR. LOVRO ŠTURM:</speaker>

               <p>Hvala za besedo, gospod predsednik. Hvala tudi za poslansko vprašanje, spoštovani
               gospod poslanec.</p>
               <p>Vaše vprašanje se nanaša na kazensko prijavo, ki je v začetku prejšnjega leta zoper
               165 oficirjev italijanske vojske med drugo svetovno vojno vložila vaša stranka. Naj
               povem, da nam je Vrhovno državno tožilstvo sporočilo, da je vrhovni državni tožilec
               po prejemu ovadbe zahteval ne samo od Arhiva Slovenije, ampak tudi od slovenskega
               Interpola identifikacijske podatke za ovadene oficirje. Na ta način je bilo do sedaj
               pridobljenih podatkov za 76 oseb, od katerih pa je za velik del ugotovljeno, da so že
               umrli. Za druge pa, da o njihovem bivanju ni podatkov že desetletja. Glede preostalih
               oseb so že nekajkrat urgirali za podatke, vendar jih tudi slovenskemu Interpolu
               doslej še ni uspelo pridobiti. Državni tožilec torej aktivno dela na tem primeru,
               vendar je zaradi preteka časa, ki je potekel od takrat, težko pridobival te
               podatke.</p>
               <p>Gotovo je treba tovrstna kazniva dejanja, ki se nanašajo na kazniva dejanja zoper
               človečnost, temeljito raziskati, zato bom posebej zahteval od državnega tožilstva
               natančno poročilo o tem dogodku. Prosim tudi vas in vse druge, če razpolagate s
               kakršnimikoli dodatnimi podatki, ki bi zadevo lahko pomagali osvetliti, zlasti
               podatki, kot pravite, o še živečih osebah, če imate morebiti tudi konkretnejše
               podatke - kje so te osebe, kje se nahajajo, kako do njih priti. Vse te podatke bomo
               skrbno obravnavali in jih bo tožilstvo zanesljivo obravnavalo. Tožilstvo dela na tem
               in bo sigurno delalo, zadeva ni opuščena, vendar morate razumeti, saj tudi pri mnogih
               drugih notornih kaznivih zoper človečnost in mednarodno pravo, ki so se zgodili na
               slovenskem ozemlju med drugo svetovno vojno in zlasti po drugi svetovni vojni, doslej
               še ni prišlo do nobenega zaključenega sodnega postopka. Očitno do teh podatkov ni
               enostavno priti.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik.</p>
               <p>Moram reči, da sem delno zadovoljen s tem odgovorom. Hvala za ta odgovor.</p>
               <p>Vendar raziskovalna naloga, analiza, študija, strokovna ekspertiza ni narejena zgolj
               z našim vedenjem. To so podatki, ki so bili priskrbljeni s strani strokovnjakov v
               Republiki Sloveniji, zgodovinarjev, in tudi hvala vsem našim strokovnim sodelavcem,
               ki so - dve leti sem skupaj delal z njimi - priskrbeli tako kvaliteten dokazni
               material.</p>
               <p>Rad bi pa povedal nekaj drugega oziroma vprašal bi vas sledeče. Ali ste stopili v
               kontakt tudi z Republiko Italijo? Kajti vemo, da je tudi Italija dolžna posredovati
               podatke, in dejstva, ki kažejo na to, da je krivda dokazljiva, so pisana v
               obtožnicah. Poudarjam, vi ste prej navajali, da osebe niso žive. Jaz trdim, da mnogo
               teh oseb je živih, menjali so priimke, imena, bivališča, in kot taki še danes
               uživajo, na žalost, velik ugled v Italiji.</p>
               <p>Ali bomo dobili ta odgovor tudi v pisni obliki? To bi vas želel vprašati. In seveda,
               osebe, ki se ukvarjajo s tem, bi želeli imeti tudi na listi, da lahko kontaktiramo z
               njimi; torej tožilec, ki je pristojen za to.</p>
               <p>Moti me dejstvo, da po oddaji tega gradiva nismo dobili nikakršnega odgovora.</p>
               <p>Hvala lepa za dopolnilne odgovore na moje vprašanje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:ŠturmLovro">

               <speaker>DR. LOVRO ŠTURM:</speaker>

               <p>Hvala tudi za to dopolnitev tega vprašanja. Pravzaprav je bilo vprašanje samo eno, za
               imena oseb, ki se ukvarja v tožilstvu s tem, vam bomo v skladu s predpisi, ki urejajo
               to področje, posredovali pisni odgovor na to vaše vprašanje.</p>
               <p>Ponavljam pa, kar sem že prej povedal, da smo pripravljeni tako na ministrstvu v
               okviru sektorja na ministrstvu za popravo krivic in narodno spravo, da pregledamo
               vaše podatke, da jih tudi med drugim raziskovalno obdelujemo še naprej in tudi da vse
               te podatke posredujemo naprej tožilstvu. Povedal sem pa, da je bil tudi vključen tudi
               Interpol, kar pomeni, da zadeva ni omejena samo na našo državo. Vendar je treba
               razumeti, da tudi v Sloveniji je zelo težko pridobiti podatke o zločinih zoper
               človeštvo, ki so se zgodili po drugi svetovni vojni, in verjamem, da je toliko težje
               to tudi v državah zunaj naše jurisdikcije. Zadeva je gotovo izjemno zahtevna. Vendar
               pa podporam zahtevo in potrebo, da se to temeljito razišče.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drobnič. Ga ni. To se pravi, je na vrsti gospod Cvikl, ki bo postavil
               poslansko vprašanje ministru za finance. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa za besedo. Državljani in državljanke, gospod predsedujoči, poslanke in
               poslanci! Gospod minister za finance! Prosim vas, da nam pojasnite, da pojasnite
               slovenski javnosti, zakaj se niste pravočasno odzvali na opozorila domače in evropske
               ekonomske in politične javnosti glede vse višje inflacije. Ta je v zadnjim mesecih
               neverjetno visoka. Oktobrska medletna rast cen hrane in brezalkoholnih pijač je 13,3%
               in ni več sezonske narave. Ta gibanja niso povezana z našimi analizami stanja v
               državi. Gospod Almunia, evropski komisar, je povedal pred nekaj dnevi, da vas je na
               problem inflacije opozoril že pred nekaj meseci, vi pa o vsem tem molčite.</p>
               <p>Zato vas prosim za pojasnilo o vašem neodzivu. In prosim vas za pojasnilo: Kako boste
               delovali v preostanku vašega mandata, pa kakorkoli dolg bo?</p>
               <p>Sam ocenjujem in v Poslanski skupini Socialnih demokratov verjamemo, da dosedanji
               ukrepi Vlade ne zadostujejo za zajezitev inflacije. Celo več, 11,3% rast odhodkov
               sprememb proračuna za leto 2008 bodo to inflacijo pospešili.</p>
               <p>Gospod Janez Ivan Janša, aktualni predsednik Vlade pravi, da smo preveč kritični do
               vladne ekonomske politike in še posebej do finančne oziroma proračunske politike.
               Vendar rezultati so tisti, ki potrjujejo našo kritičnost. Ne nazadnje nedeljski
               referendum in sobotne demonstracije pravijo, da to tako občutijo tudi ljudje. Zato ni
               tako enostavno, kot ste trdili na začetku mandata, da je vse v redu, da ni nič
               hudega, imamo visoko gospodarsko rast, lahko se zadolžujemo. Situacija je sedaj
               drugačna. Zaradi visokega zadolževanja, zaradi visoke proračunske porabe imamo
               prevelik pritisk na inflacijo. Inflacija je največji problem slovenskega
               gospodarstva. Tudi današnji komentator v Financah pravi: <q>"Visoka inflacija na škodo
               potrošnika je javno najbolj viden in negativen znak Janševe kapitulacije pred
               karteli, monopoli in oligopoli."</q></p>
               <p>Gospod minister za finance: Zakaj se niste odzvali na opozorila evropske in domače
               ekonomske in politične javnosti? Zakaj o problemu inflacije molčite? Zakaj ne
               ukrepate? Prosim za odgovor.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovani gospod poslanec! Res je to, kar ste danes
               izpostavili, da smo letos priča večji inflaciji od pričakovane. Vlada je v zvezi s
               tem večkrat predstavila razloge za večjo inflacijo, zato jih bom ponovil zgolj na
               kratko.</p>
               <p>Inflacija je posledica zunanjih šokov in ti šoki so predvsem dveh vrst: na strani cen
               hrane in na strani cen nafte in naftnih derivatov. Cene hrane so v celotni letošnji
               inflaciji prispevale 40%, cene naftnih derivatov pa približno 20%. Pri cenah hrane
               sta vzroka predvsem dva: v maju in aprilu skok cen sezonskih proizvodov, ki jih ob
               uvedbi evra januarja ni bilo na trgu; med junijem in septembrom pa je prišlo do
               povišanja ostalih cen hrane zaradi izteka izjav, ki so jih trgovci podpisali, da ob
               uvedbi evra ne bodo poviševali cen. Trgovci in pridelovalci so se v obdobju
               januar-junij soočali s cenovnimi pritiski zaradi naraščajočih svetovnih cen, ki pa
               jih niso prelivali v končne cene zaradi danih zavez ob prehodu na evro. Dobro se
               zavedamo pomembne vloge inflacijskih pričakovanj pri ustvarjanju stopnje inflacije in
               s tem posledic napačne diagnoze teh vzrokov bodisi zaradi napačne tehnične analize
               ali pa iz političnih razlogov. V zvezi s tem je pomembno ponovno poudariti posebno
               naravo sedanje inflacije, ki so jo povzročili pretresi na strani ponudbe in
               ustreznost vladne politike, ki ohranja strog nadzor nad reguliranjem cen in vzdržuje
               anticiklično naravnanost fiskalne politike. Poleg tega je restriktivna politika plač
               v javnem sektorju kot tudi restriktivno zaposlovanje. Še vedno je v veljavi pravilo:
               minus en odstotek zaposlovanja v javnem sektorju v vsakem letu.</p>
               <p>Na strani fiskalne politike torej ne gre iskati vzrokov inflacije. Fiskalna politika,
               izražena s proračunom širšega sektorja države, ohranja restriktivno in proticiklično
               naravnanost. Vlada je že v zadnjih treh letih znižala odhodke širšega sektorja države
               za skoraj 3% BDP-ja s 46,5% leta 2004 na 43,6%, predvideno v letu 2007, kar je
               pomemben dosežek fiskalne politike, ki nima primerjave v naši zgodovini od
               osamosvojitve do sedaj. Restriktivno naravnanost Vlada ohranja tudi s predlogoma
               sprememb v proračunu za leto 2008 in 2009, saj se odhodki v deležu BDP-ja in
               primanjkljaj širšega sektorja države dodatno znižujejo. Pri tem se je potrebno
               zavedati, da je za učinkovitost fiskalne politike nujno, da ohrani srednjeročni
               pogled. Enkratni ukrepi na hitro roko zgolj sprožijo nove šoke. Srednjeročni pogled
               na javne finance je toliko pomembnejši, kadar smo priča kratkoročnim šokom na
               ponudbeni strani gospodarstva.</p>
               <p>Pri vprašanju, kaj namerava Vlada početi naprej za omejitev inflacije, moramo torej
               izhajati iz vzrokov zanje in ti niso na strani Vlade in njenih politik na fiskalni
               ravni. Zato bomo še naprej ohranjali restriktivno fiskalno politiko, restriktivno
               politiko plač, restriktivno zaposlovanje v javnem sektorju in restriktivno
               poviševanje administrativnih cen. Dodatno pa je že pripravljen zakon, ki bo povečal
               pristojnosti in odgovornosti Urada za varstvo konkurence, saj se zgolj z večjo
               konkurenco na trgu lahko soočimo s pretiranim povišanjem cene. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev, gospod Cvikl? Izvolite. Gospod minister, če izklopite
               mikrofon. Hvala.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod minister, za sprostitev mikrofona. Glede tega, kar ste na koncu
               rekli, imam vprašanje tudi za gospoda ministra Vizjaka, ampak on danes rešuje
               inflacijske probleme na obiskih v tujini in zakon, ki ga je pripravil, bo mogoče
               deloma rešil.</p>
               <p>Ampak, glejte, gospod minister, podatki - govorite: rast cen hrane. Rast cen hrane v
               povprečju evrskega območja je trikrat nižja, in sicer znaša 3,8 v primerjavi s
               harmonizirano slovensko 12,3. Rast proračunskih odhodkov držav evrskega območja pa je
               v povprečju pod 5%. Vi predlagate za naslednje leto 11,3% rast proračunskih odhodkov.
               Vi ste v letošnjem letu financirali odhodke z 18,8% rastjo trošarin in v naslednjem
               letu predvidevate na račun občin skoraj 20% rast dohodnine.</p>
               <p>Če z dvoštevilčnimi številkami povečujete, dvomestnimi številkami povečujete odhodke:
               Kako boste inflacijo ohranili pod 5%?</p>
               <p>In sprašujem vas: Kako se boste odzvali na upravičene zahteve na sobotnih
               demonstracijah? Od januarja 2006 do novembra 2007, skoraj 22 mesecev, se socialni
               transferi pri upokojencih niso povišali, ljudem zmanjkuje zaradi dviga rasti cen
               hrane in brezalkoholnih pijač, denarja za en dan v tednu. Kako se boste odzvali?</p>
               <p>Prosim vas, gospod minister: Zakaj ne sprejmete predlogov, da umaknete inflacijski
               proračun za leto 2008? Zakaj ne zmanjšate 20% rasti materialnih stroškov, ki jo
               predvidevate? In zakaj preprosto ne zaustavite previsokega zadolževanja? Prosim za
               dopolnitev odgovora.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Naj dopolnim še z naslednjo obrazložitvijo.</p>
               <p>Kar se tiče razprav, ki smo jih imeli s funkcionarji Evropske unije, še posebej pa
               pogovorov, ki smo jih imeli s komisarjem Almunio, ki je v Evropski komisiji odgovoren
               za to področje. Naj povem, da je ta sestanek potekal 31. avgusta. Če bi v španščini
               ali v angleščini obstajala dvojina, potem ne bi govoril, da je bilo to več mesecev
               nazaj, ampak takrat, ko je te stvari izpostavil, je bilo mesec in nekaj tednov
               nazaj.</p>
               <p>Rad bi povedal sledeče. Kar se tiče fiskalne politike, je pomembno to, da se pri
               uporabi javnih sredstev delež v bruto domačem proizvodu znižuje, in je načrtovano, da
               se bo še naprej zniževal. Pomembno je ravno to, da se to jasno izpostavi, in to je
               tudi jasno bilo že izpostavljeno v predstavitvi proračuna v tem Državnem zboru, ki
               sva jo imela s predsednikom Vlade nekaj tednov nazaj. Torej, kar se tega tiče,
               fiskalna politika je proticiklična, je restriktivna in predvideni primanjkljaj letos
               ne bo presegel več kot 0,5 do 0,6% BDP, kar je resnično zelo nizko, česa takega v
               zgodovini slovenskega gospodarstva še nismo dosegli. Istočasno pa se ne predvideva,
               da bi se ta delež prekoračil, to, kar je v skladu z normami, ki prevladujejo v
               Evropski uniji, pomembno, je, da spoštujemo ravno srednjeročni cilj. Srednjeročni
               cilj, ki se mu je v skladu s Paktom stabilnosti in rasti Slovenija zavezala, je, da
               bomo imeli minus 1% BDP celotnega deficita vseh javnih financ. To bomo letos presegli
               in ga ne bomo prekoračili tudi ne v teh predvidenih proračunih, ki bodo predmet
               razprave v prihodnjih dneh v tem Državnem zboru. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralen predlog? Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Predsednik, gre za zapletena vprašanja, mogoče bolj zapletena, kot je bilo vprašanje,
               ali smo enotni glede predsedovanja Evropski uniji. Predlagam, da o tem opravimo
               razpravo, v skladu z drugim odstavkom 246. člena.</p>
               <p>Gospod minister za finance je navedel nekaj dejstev, za katerim lahko takoj
               kontriram. Evropska komisija, ekonomska napoved jesen 2007: ciklično in strukturno
               prilagojen deficit se bo v letu 2008 povečal in bo 1,4, namesto 0,8 še leta 2005.
               Zaustavljeno je padanje in prilagajanje inflacije tako imenovanemu scenariju mehkega
               pristanka. Imamo inflacijo, ki je velik problem. Na to ne nazadnje opozoril član
               izvršnega odbora Evropske centralne banke. Pravi približno takole, poglejmo si, kaj
               se dogaja v Sloveniji - imamo preveč sproščeno fiskalno politiko <q>"lex fiscal policy"</q>.
               Zato seveda menim, da bi bilo prav o tem opraviti javno razpravo, kar se mene tiče,
               lahko tudi na začetku proračunske razprave v ponedeljek. Vendar odgovori, ki nam jih
               je dal minister, da Vlada vse dela, niso ustrezni. Sami ocenjujemo, da bi bilo
               potrebno preprosto ne sprejeti proračuna za leto 2008 in dovoliti ministru za
               finance, da v letu 2008 v skladu s pooblastili, ki jih ima v zakonodaji, deluje
               varčno proti drugim ministrom, ne pa da si skuša ta koalicija kupiti volitve leta
               2008 z kar dvakrat višjo fiskalno porabo.</p>
               <p>In na koncu še nekaj o tako imenovanem famoznem zmanjševanju deleža javne porabe v
               BDP-ju. Kadar gospod minister imate naraščajočo inflacijo, potem vam v skladu z -
               imenuje se to <q>"olivera tanzi efekt"</q> - in to smo se seveda učili v šolah, delež porabe
               zmanjšuje, ker so vaši tudi javnofinančni prihodki vedno manj vredni. In reči, da vam
               ob 11%, 12% rasti nominalnega GDP-ja - inflacija plus rast - delež pada,
               <gap n="..."/><stage xml:id="Redna-33-2007-11-21.stage20">/Opozorilni znak za konec razprave./</stage><gap n="..."/>, da je to velik uspeh - na žalost ni.
               Ljudje čutijo 13,3% rast cen hrane in brezalkoholnih pijač. In odgovorov na to
               nimate! Nekaj predlogov je v tej zvezi predlagal tudi DeSUS glede drugačnega
               usklajevanja socialnih transferjev, nekaj o tem je potrebno najti tudi v kompromisu
               med delodajalci in delojemalci. Vendar, če Vlada ne bo varčna, če Vlada ne bo
               zmanjšala davčne obremenitve, najnižjih dohodkovnih slojev, <gap n="..."/><stage xml:id="Redna-33-2007-11-21.stage21">/Opozorilni znak za
               konec razprave./</stage><gap n="..."/> potem tudi težko do kompromisa med delodajalci in delojemalci
               prišlo.</p>
               <p>Menim, da je dovolj razlogov, da opravimo o tem javno razpravo in predlagam, da v
               glasovanju danes ta proceduralni predlog tudi podprete. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Cvikla, da Državni zbor na naslednji seji opravi
               razpravo o odgovoru ministra za finance na njegovo poslansko vprašanje, bo Državni
               zbor odločal jutri, v četrtek 22. novembra, v skladu s časovnim potekom seje
               Državnega zbora v okviru glasovanj. Gospod Ziherl, ministrica za delo, družino in
               socialne zadeve se je opravičila, zaradi službene poti v Bruselj. Ali boste kljub
               temu postavili vprašanje?</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Nekaj vmesnega. Hvala za besedo, najprej. Lep pozdrav ministrom<gap n="...."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Dobro. Potem, kar postavite.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p><gap n="..."/> Kolegom in kolegicam.</p>
               <p>Uradno bi želel prekvalificirati to vprašanje na pisno vprašanje, zaradi javnosti,
               zaradi javnega dela pa bi podal kratek povzetek.</p>
               <p>In sicer, v vprašanju sprašujem ministrico: Glede na opažene spremembe na trgu dela v
               Sloveniji, ki so posledica več dejstev, primanjkuje določenih profilov visoko
               kvalificirane delovne sile, visoko izobraženih ljudi, kakor tudi nekvalificirane in
               kvalificirane delovne sile, zlasti v gradbeništvu. Torej, situacija je nastala zaradi
               več vzrokov, zaradi posledice globalizacije, zaradi intenzivne rasti gospodarstva v
               Sloveniji, zaradi nekaterih napak pri usmerjanju kadrov v preteklosti, ko nam zaradi
               tega primanjkuje tehničnih poklicev, predvsem v strojništvu in elektroindustriji - to
               je pač en pojav.</p>
               <p>Drug pojav je, da so sosednje države zelo privlačne za določene profile in opažamo
               beg medicinskih sester, zdravstvenih delavcev k našim sosedom. Prišlo je celo tako
               daleč, da se pojavljajo novice, da bi bilo možno, da celo slovenski vojaki služijo
               oziroma se zaposlijo v kakšni drugi državi, kjer je lahko tudi do 3-krat večja plača.
               Pri nekvalificirani delovni sili se je pa pokazala težava z delovnimi vizami, ki
               mislim, da jih je zmanjkalo že v avgustu, in bi morda bila tam potrebna kakšna
               rešitev v sodelovanju z ministrstvi. Konkretno, neko ministrstvo pač napove, da se bo
               v tem in tem letu povečala intenziteta del in se morda za posamezno leto izda oziroma
               odobri večja kvota.</p>
               <p>To je kratek povzetek vprašanja, ki sem ga postavil, in želim, da se prekvalificira v
               pisno vprašanje.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kontič, ki bo postavil poslansko vprašanje ministru za okolje. </p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, spoštovani gospod predsednik. Spoštovani ministri Vlade Republike
               Slovenije, kolegice in kolegi.</p>
               <p>Imam to srečo, da je gospod Podobnik tu in mu lahko zastavim vprašanje.</p>
               <p>Že na prejšnji seji, eni izmed prejšnjih sej, sem napovedal, da bom zastavljal redna
               vprašanja v zvezi s tretjo razvojno osjo oziroma s povezavo tako imenovano hitro
               cesto, oziroma njeno umestitvijo v prostor. Mislim, da smo prešli v usodno obdobje za
               tretjo razvojno os oziroma hitro cesto. Hitro cesto je namreč potrebno umestiti v
               prostor, to pa je najtežje pri izgradnji, seveda poleg zagotovitve finančnih sredstev
               za izgradnjo kasneje. Torej, smo v najbolj občutljivem trenutku, ko ministrstvo
               pripravlja projekt umestitve hitre ceste v prostor. Naj povem, da jim tega nič ne
               zavidam, da je to zelo naporen posel in da bo potrebnih zelo veliko usklajevanj, če
               želimo, da bomo v nekem doglednem času to hitro cesto tudi umestili v prostor. Vsi si
               želimo boljšo povezavo, vsi si želimo hitro cesto, če že ne avtoceste, dokler ta
               hitra cesta ne poseže v naše okolje tako, da nam povozi stanovanjski objekt ali pa da
               se približa stanovanjskemu objektu tako, da postane moteča za ta objekt. In nič
               novega ni, to se ponavlja tudi pri tem projektu, ta zgodba se ponavlja. Ko so ljudje
               videli potek trase, so se že tudi organizirali, imamo civilno iniciativo, in povsem
               človeško je, da ti ljudje iščejo drugo varianto, seveda, da si želijo drugačno
               rešitev, ki bi to cesto sicer približala v prostor, pa nekoliko odmaknila od
               njihovega bivalnega okolja. In povsem legitimno in legalno je, da poskušajo izbrati
               sredstva in dejansko ne nasprotovati projektu kot takemu, ampak nasprotovati
               umestitvi, kot je načrtovana. Zato bo zelo pomembno, kako boste, minister, vodili
               dialog z ljudmi na terenu, če lahko uporabim ta izraz, kako bo mogoče znotraj tega
               projekta tudi prisluhniti ljudem in upoštevati njihove pripombe, ne glede na to, od
               kod prihajajo, v takšni meri, da bo kompromis dejansko tudi mogoč.</p>
               <p>Zato zastavljam vprašanje: Kakšen je vaš načrt za predstavitev te trase oziroma
               umestitve hitre ceste v prostor? Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa, gospod predsednik. Spoštovani poslanec, gospod Kontič, hvala za vaše
               vprašanje. Uvodoma ste rekli, da je sedanji trenutek skoraj usoden, jaz bom rekel, da
               je zelo pomemben. Umeščanje cestne trase v prostor je eden pomembnih trenutkov
               dolgega postopka. Naprej je ideja, nato idejo umestiš v prostor, nato najdeš konsenz
               z občinami in stroko, izdelaš prostorski načrt, nato izdelaš gradbeno dovoljenje,
               odkupiš zemljišča in pričneš graditi; vmes moraš pa še denar zagotoviti. To so še
               nekatere pomembne faze, ampak ta je izredno pomembna.</p>
               <p>Vprašali ste me, kako bomo sedaj vodili ta dialog. Vodili ga bomo potrpežljivo,
               strokovno, predvsem pa po vseh svojih močeh na partnerskem principu. Skupaj lahko
               ugotoviva, gospod poslanec, da je bilo letošnje leto kar uspešno. Naročnik študije
               variant in okoljskega poročila, ki je imel zaključek s predlogom najustreznejše
               variante, je bil Dars, in v letošnjem letu smo do tega pomembnega postopka prišli. In
               kot smo že vnaprej napovedali, takoj, ko je bilo to pripravljeno, smo imeli prvo zelo
               pomembno srečanje z občinami, bilo je 23. oktobra letos, pred mesecem dni, v
               Šentjanžu v občini Dravograd. Nato smo rekli, štirinajst dni naj imajo občine za
               svoje prve komentarje, ampak to ni bil dokončen datum in nekatere občine so zaprosile
               za več dni, več tednov. In ravno do prejšnjega petka so tako rekoč vse občine, kjer
               jih ta odsek ceste, če govoriva o meji med Republiko Slovenijo in Republiko Avstrijo
               in avtocestno povezavo Ljubljana-Celje, tudi že dale svoja stališča.</p>
               <p>Ta stališča, ki smo jih prejeli, so sestavljena iz pripomb oziroma predlogov za
               optimizacijo in to smo že posredovali izdelovalcem študije variant okoljskega
               poročila in tudi projektantov. Nekatere pripombe so bile že pregledane in prav v teh
               dneh že potekajo prvi dodatni delovni sestanki s predstavniki posameznih občin. Kot
               imam informacijo, je ta dialog konstruktiven in preprosto se zelo odkrito
               pogovarjamo, kateri predlogi so smiselni, kateri se pa zdijo predvsem s strokovnega
               vidika taki, da jih predlagatelji variante v tej fazi ne morejo upoštevati. Istočasno
               pa že vodimo tudi aktivnosti, imamo že to drugo fazo usklajevanja, to pa je s tistimi
               resorji, ki so pač po novem zakonu za to pristojni. Še posebej tukaj kmetijstvo,
               gozdarstvo in prehrana, potem v naši hiši je to narava, urejanje voda in kultura.</p>
               <p>Strinjam se z vami, da je potrebno razumeti ljudi, tudi organiziranje civilne
               iniciative nas v tem kontekstu ne moti. Tukaj je zelo pomemben partner, občine, in
               praviloma tudi občine najdejo nek dialog s civilnimi iniciativami na njihovih
               območjih, tako da to nas samo po sebi ne moti, je pa nekoliko bolj naporno.</p>
               <p>Gre za ključno vprašanje, kaj je bistvo cestne povezave tretje razvojne osi. To
               nikoli ni bila mišljena kot tranzitna cesta, ampak kot regionalna razvojna hrbtenica,
               katere osnovni cilj je, da se ohrani in razvija vse razvojne potenciale tega območja,
               v katerega se umešča. To pa pomeni, da če je to njen osnovni namen, potem ne more
               biti slučaj, da se je kot najustreznejša predlagana varianta nekako izluščila tista,
               ki poteka po dolinjskih poteh in ki poteka relativno blizu pomembnih urbanih
               naseljih. Urbana naselja je obšla in je na njihovo notranjo prometno mrežo navezana
               tam, kjer so bili ustrezni število lokacij in priključki taki, da je ta osnovna
               usmeritev glede regionalnega razvoja prav tako pokrila. Torej, gre za to, da tretja
               razvojna os pokriva in povezuje vseh pet slovenskih regij, ki tudi zaostajajo za
               slovenskim povprečjem, preko avtocestnega križa na nacionalna urbana središča.</p>
               <p>Sprašujete me za naprej, kakšen načrt imamo. Do konca tega meseca bi želeli opraviti
               z občinami ta pogovor glede na njihova stališča in pripombe, nato bomo seveda
               pripravili podrobnejše strokovne podlage za dopolnjen osnutek državnega prostorskega
               načrta. Ampak seveda, čeprav nam zakon tega ne zahteva več, pa je razumljivo, da ni
               naša ambicija, da bi šli potem na Vlado z državnim prostorskih načrtom tam, kjer bi
               bila lokalna skupnost odločno proti. Zato so pred nami zelo pomembni tedni in upam,
               da bodo na koncu tudi uspešno zaključeni. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod minister, za odgovor. Jaz z vami soglašam o namenu te ceste, te
               hitre ceste, kajti to je tudi namen tretje razvojne osi. Kolikor sem seznanjen, po
               pogovoru tudi z velenjskim županom, gospodom Srečkom Mehom, so lokalne skupnosti,
               občine, posredovale vse pripombe, ki vključujejo tudi tiste, ki so bile podane na
               zborih krajanov. V velenjski mestni občini je bilo kar nekaj teh zborov krajanov
               organiziranih, mislim pa, da je nerodnost predvsem v tem, da se Ministrstvo za okolje
               in prostor oziroma predstavnik ministrstva ni odzval na povabilo in morda stopil pred
               ljudi in jim kot eden izmed načrtovalcev tudi povedal to, za kar se ta cesta gradi
               oziroma predstavil njen namen in traso, tako pa je to bilo prepuščeno občinskim
               upravam in županu, ki je nekako potem v imenu predlagatelja tam nastopal. Dejstvo pa
               je, da župan ni predlagatelj in niso predlagatelji tudi člani mestne uprave, zato bi
               bilo prav, da ta kontakt vzpostavite. Morda bi bil to sicer nekoliko večji napor, kot
               je običajno, da greste med ljudi in jim dejansko tudi ta projekt predstavite in ta
               projekt tudi zagovarjate. Najslabša varianta pa bi bila ta, in kot vidim, to ni vaš
               namen, da rečete: <q>"Tukaj je cesta, takole smo si jo mi predstavili, če se z njo ne
               strinjate, je pač v enem doglednem času ne bo."</q></p>
               <p>Me veseli, da ste pripravljeni na konstruktiven dialog, na dogovor in da to ni cilj
               ministrstva, ki ga vodite; se pravi, da bi iskali izgovore za to, zakaj te ceste naj
               ne bi bilo v enem doglednem času.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Se strinjam z vami glede samega predlagateljstva gradiva. Morda je prišlo
               tudi delno do nesporazuma, ker je bil dogovor, da bo v tej prvi fazi, ko še nimamo
               pred seboj dopolnjenega osnutka državnega prostorskega načrta, saj v zakonu piše, da
               je 30 dni razgrnjen, da se nanj dajo pripombe in da potem se zgodi ta komunikacija,
               da so poleg tega, da so se občine srečale z izdelovalci gradiv, da so očitno krajevne
               skupnosti ali pa posamezna območja dodatno zahtevala srečanja in so se zbudila.
               Zgodil se je ta paradoks, da so v bistvu predstavniki občin razlagali argumente za
               tako in drugačno rešitev. Tukaj moram povedati, da je tudi velenjska občina zelo
               pozitivno na nek način odreagirala na predlagano traso, z nekaterimi občutljivi
               vprašanji, ki so se na nekaterih zborih krajanov odprli.</p>
               <p>Jaz se bom pozanimal, kako je mišljeno naprej. Do konca meseca se bo zgodila ta
               pomembna komunikacija, da bodo vse pripombe, ki smo jih dobili, skupaj s
               predlagatelji dokumentacije obravnavana in ponovno v dialogu s predstavniki občin,
               predvsem županov, ponovno prediskutirana. Morda bi bil potem trenutek, preden gremo
               naprej v pripravo dopolnjenega državnega prostorskega načrta, da tam, kjer bodo
               župani ocenili, da je morda na njihovem območju neko bolj vsebinsko razhajanje, da se
               potem opravi še en pogovor z ljudmi, da se nam ne bi zgodilo, da bi šli v razgrnitev
               državnega prostorskega načrta, pa se nam potem zgodi skoraj bistveno bolj
               zakomplicirano nasprotovanje. Tako bom ta vaš predlog poskušal upoštevati. Res pa je,
               da lahko skupaj priznamo, da je nekatere občine, nekatera območja, v pozitivnem
               smislu besede, ne negativnem, morda celo presenetil zelo hitro izbran predlog variant
               oziroma trasa, ki je bila predlagana, in ljudje potrebujejo nekaj časa, da sprejmejo,
               da bo tako pomembna nova žila, kot je cestna žila, tekla nekoliko bliže njihovih
               urbanih naselij, njihovih domov, in za to potrebujejo čas. In čas je treba seveda
               opraviti v komunikaciji, in to bomo zanesljivo storili. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo postavil vprašanje ministru za notranje zadeve.
               Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani minister! Zdi se mi, da je pa
               zdaj že toliko časa mimo, da lahko spregovorimo o posledicah bodisi za državni
               proračun bodisi za državljanke in državljane Republike Slovenije, ki so se zgodile
               pri misiji Strojan.</p>
               <p>Prva stvar, ki bi vam jo rad povedal, je to, da se mi zdi, da je ukrepanje, kot ga je
               izvedlo Ministrstvo za notranje zadeve, ena redkih svetlih točk te Vlade Republike
               Slovenije. Zdi se mi, da je v tem primeru Ministrstvo za notranje zadeve ravnalo
               pravilno, ko je ukrepalo na način, ki je temu parlamentu in širši slovenski javnosti
               dovolj znan. Vendar sem se za to poslansko vprašanje odločil zato, ker se mi zdi
               prav, da tako Slovenke kot Slovenci, ki v tej državi polnijo proračun, izvedo, koliko
               je takšna misija ene družine stala ta slovenski proračun.</p>
               <p>Moram reči, da sem že postavil, kot veste, poslansko vprašanje Vladi Republike
               Slovenije in dobil odgovor, ki se mi zdi, vsaj po mojem prepričanju, do mene, do moje
               poslanske skupine in do državljanov te države podcenjujoč. Da si Vlada Republike
               Slovenije dovoli odgovoriti, da pa ta družina ni stala slovenskih davkoplačevalcev
               niti evra, se mi zdi pa malo preveč. To je namreč odgovor, ki sem ga dobil. Vse,
               karkoli se je dogajalo v zvezi s to morebiti celo do neke mere kriminalno družino
               Strojan v tej državi, je nekaj ostalo, če ne drugega je ostalo njihovo bivanje,
               njihova namestitev. Vse to je nekaj stalo! Policisti, ki so izvajali naloge v okviru
               <q>"varovanja"</q> - v narekovajih - te družine, tudi niso bili tam zastonj in se ne
               strinjam z odgovorom, ki sem ga dobil, da so bili tam v okviru svojega rednega dela.
               Sam poznam kar nekaj ljudi, ki so tam bili in niso bili tam v okviru svojega rednega
               dela. Zato se mi zdi odgovor podcenjujoč, in dajem Vladi Republike Slovenije ponovno
               priložnost da mi na podlagi tega vprašanja odgovori. Resnično in realno.</p>
               <p>Naj ljudje vedo: Koliko je za eno takšno družino, ki jo je potrebno na pravilen
               način, še enkrat poudarjam, kot je to naredila Vlada, <q>"varovati"</q> - v narekovajih - to
               stalo? Zdi se mi, da je prav, da Slovenke in Slovenci to izvedo.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa, gospod predsednik. Hvala za vprašanje.</p>
               <p>Vi ste želeli v pisnem vprašanju, ki ste ga naslovili na Vlado Republike Slovenije,
               in tudi v tem vprašanju, vedeti, koliko je to stalo dodatnega denarja
               davkoplačevalce. In jaz vam lahko odgovorim natanko to, kar smo vam že odgovorili v
               pisnem odgovoru. Ministrstvo za notranje zadeve in Policija ni dobila niti enega evra
               dodatnega denarja za delo, ki je bilo v zvezi s tem opravljeno. Vse te različne
               aktivnosti so v proračunu opredeljene finančno in ministrstvo znotraj proračuna
               dohodkov, ki jih pač izplačuje svojim zaposlenim, tudi policiji, je delo, ki je bilo
               opravljeno v zvezi z družino Strojan, opravilo znotraj proračunskih sredstev, ki smo
               jih imeli. Mi nismo zahtevali od Ministrstva za finance nobenih dodatnih sredstev in
               tudi nobenih dodatnih sredstev za to nismo prejeli. Zato smo vam takrat odgovorili,
               no sedaj jaz lahko seveda ta odgovor spet potrdim, da se je vsa aktivnost policije,
               ki se je izvajala v tem konkretnem primeru, izvajala znotraj proračunskih postavk, ki
               so bile v Državnem zboru potrjenje, v globalu seveda. Mi nikoli ne potrjujemo
               posameznih zadev, zato ker jih ne vemo vnaprej. In zato ni bil porabljen noben
               dodatni denar za te namene.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za odgovor, minister.</p>
               <p>Jaz vas popolnoma razumem. Verjamem, da ste črpali denar iz okvira vreče, ki pripada
               Ministrstvu za notranje zadeve. Ampak, iz ene postavke znotraj tega okvirja ste ta
               denar morali vzeti. Zagotovo ste ga morali, ker v proračunu Republike Slovenije ni
               postavke, ki se imenuje <q>"operacija"</q> ali pa <q>"varovanje družine Strojan"</q>. Tega nismo
               zagotovili v tem parlamentu, in to mi verjemite!</p>
               <p>Verjamem pa minister, kot sem že rekel, poznam zadevo, poznam ljudi, ki so šli na
               Dolenjsko z vabilom, da gredo na <q>"operacijo evra"</q>. Če ste vzeli iz te postavke,
               povejte, ne bo nobene sramote ne za Vlado ne za nas, ampak Strojanovi niso bili
               <q>"operacija evro"</q>, razen če se je ta Vlada in ta država bala, da bi 25 ljudi v okviru
               družine Strojan lahko kakorkoli vplivalo na uvedbo evra v tej državi, ampak to je pa,
               upam, da že malo smešno vse skupaj. Ampak, poznam ljudi, ki se jim je to zgodilo. In
               ne mi reči, da je to stalo nič, ker iz ene postavke ste morali vzeti ta denar. Hvala
               za vaš dopolnilni odgovor že v naprej.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp who="SDZ4:MateDragutin">

               <speaker>DRAGUTIN MATE:</speaker>

               <p>Hvala lepa. Najprej, na potnih nalogih policistov in pri izplačilih ne piše, v kakšni
               operaciji so sodelovali, ampak so obračunane ure v skladu s postavkami, ki jih imamo
               in na katere smo vam zelo podrobno odgovorili. In res je, da so se policisti, ki so
               se pripravljali za operacijo evro, usposabljali v našem vadbenem centru Gotenica, ki
               je na Dolenjskem in geografsko se ga ne da nikamor drugam premakniti. Vsekakor pa ne
               morem sprejeti trditve, da so policisti, ki so se usposabljali za delovanje v zelo
               kompleksni operaciji distribucije valute evra in vračanjem gotovine tolarjev v
               narodno banko, da so se takrat usposabljali tudi za kaj drugega. Usposabljanj je bilo
               več, delale so se taktične in operativne kombinacije, s katerimi bi zagotovili varen
               prenos gotovine, šlo je za izredno velike količine gotovine. Na podlagi izkušenj, ki
               smo jih imeli od kolegov v Evropski uniji, smo se na to dobro pripravili in kot
               veste, nismo imeli nobenega izrednega dogodka oziroma nobenega poskusa kraje denarja,
               tako da je operacija bila uspešno zaključena. Je pa v tistem obdobju usposabljanje
               policistov iz različnih enot, tudi PPE-jev oziroma posebnih policijskih enot kot tudi
               rednih enot, potekalo v Centru za usposabljanje Gotenica. To je bilo njihovo redno
               delo, ki je bilo planirano daleč pred tem, nekaj mesecev so te priprave potekale.</p>
               <p>Jaz bi res rad še enkrat povedal, da policisti so za svoje delo bili plačani, da pa
               ministrstvo in prejelo niti evra oziroma tolarja nobenih dodatnih sredstev za nobeno
               od teh operacij in smo delali z denarjem, ki ga imamo v rednih proračunskih
               sredstvih, kjer moramo zagotavljati potrebno varnost državljanom in državljankam, ne
               glede na etnično pripadnost, spol ali raso. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Darja Lavtižar Bebler, minister za gospodarstvo se je opravičil, ker je
               na službeni poti v Turčijo. Boste kljub temu postavili vprašanje? Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Torej, ministru, pristojnemu za gospodarstvo, sem
               želela zastaviti naslednje vprašaje.</p>
               <p>V zadnjem času smo priče pospešeni razprodaji državnih deležev v različnih slovenskih
               podjetjih. Pred nekaj dnevi pa je država s skupino manjših delničarjev sklenila
               pogodbo o prodaji 97,6% deleža kranjskega Iskraemeca družbi EL Sewedy iz Egipta.</p>
               <p>Ministra bi torej vprašala: Zakaj se je Vlada odločila prodati družbo Iskraemeco?
               Kateri so bili kriteriji pri izbiri kupca in zaradi katerih razlogov je Vlada
               ocenila, da je družba El Sewedy najprimernejši kupec?</p>
               <p>Pred dnevi sta mi prišli v roke dve pismi, s katerima so predsednik in dva člana
               uprave Iskra Emeco konec preteklega tedna nagovorili zaposlene in v katerih jih
               prepričujejo, da rezultati preteklega dela v Iskra Emeco niso slabi, da je bilo
               poslovanje v preteklem oktobru celo eno od boljših v zadnjih letih in da trenutni
               izgledi ob koncu leta kažejo na soliden poslovni rezultat. Obenem pa tudi pravijo, da
               pričakujejo, da jim bo novi lastnik omogočil izpolnitev začrtane strategije ter
               vlaganje v raziskave in razvoj.</p>
               <p>Sprašujem torej gospoda ministra: V čem je ta novi lastnik, Egipčan, boljši kot,
               denimo, Engrotuš, ki je že pred časom želel kupiti Iskraemeco, pa to ni bilo mogoče?
               Kakšna so zagotovila, da novi lastnik družbe ne bo zaprl ali prodal oziroma da ne bo
               izčrpal podjetja, odtujil <q>"know-how"</q> in 1.200 delavcev spravil ob zaposlitev?</p>
               <p>Prosim, da mi minister na ta vprašanja odgovori ustno ob naslednji prvi priložnosti.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Tomaž Štebe bo postavil poslansko vprašanje ministru za finance.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Spoštovani ministri, kolegice in kolegi! V
               Sloveniji se je uveljavila praksa, da sedanji direktorji in njihovi najbližji
               sodelavci kupujejo podjetja, ki jih vodijo na način, da vanje ne vložijo nobenih
               lastnih sredstev. Sredstva za nakup si lahkotno sposodijo pri bankah, ne da bi zanje
               garantirali z lastnim premoženjem ali z lastnimi poroštvi. Pravzaprav banke nekako
               prijateljsko in tudi strokovno izključno same ocenijo kreditno sposobnost podjetij,
               ki jih kupci, sedanji direktorji vodijo, da bodo lahko iz dividend, iz dobičkov
               odplačevali kreditne obveznosti. Krediti se odobrijo na osnovi garancij lastnine, ki
               je predmet nakupa iz odobrenega kredita za ta nakup. Ob tem so hipoteke minimalne, in
               ne kot pri običajnih kreditih za fizične osebe, ko so več kot dvakratne. Kljub temu,
               da poslušamo razlage, da je vse zakonito, menim, da je najmanj nenavadno, kako
               lahkotno banke omogočajo na nek način zelo prijateljsko sodelovanje pri financiranju
               tudi več stomilijonskih zneskov v evrih za te menedžerske odkupe. Ob tem, da veliko
               menedžerjev ne zastavi niti delčka lastnega premoženja ali denarja. Poleg začudenih
               komentarjev navadnih državljanov se ob tem na dolgi rok zmanjšuje konkurenčna
               sposobnost takih podjetij, ker se njihov dobiček ne usmerja v razvoj in konkurenčnost
               pač pa v vračanje sposojenih kreditov novih lastnikov. Kupci podjetij so ob tem
               sedanji menedžerji, ki jih je na ta mesta v času netržnega gospodarstva v večini
               primeru imenovala politika enopartijske nedemokracije.</p>
               <p>Kako je možno, da lastniki slovenskih bank odobravajo visoka rizična posojila za
               menedžerske odkupe ob upoštevanju, da bodo morale te iste banke konec letošnjega
               finančnega leta podati poročila o poslovanju ob upoštevanju drugega baselskega akorda
               in ob upoštevanju, da je Slovenija od začetka tekočega leta v sistemu evra, pri čemer
               Banka Slovenije na posreden ali neposreden način ne sme pokrivati slabih dolgov
               komercialnih bank v Republiki Sloveniji?</p>
               <p>Zakaj komercialne banke ne ovrednotijo kreditnih rejtingov podjetij, ki jih
               menedžerji v procesu nakupa in najemanja kredita dajejo kot garancijo za dano
               posojilo, na primer, s strani priznanih agencij, kot so FitchRating,
               Modes&amp;Standard&amp;Purs?</p>
               <p>Kako se bo povečala višina povsem nizkega rejtinga posledic slabše kvalitete odrazila
               na varnost prihrankov državljanov v teh komercialnih bankah in kdo bo plačal oziroma
               nosil riziko teh kreditov, višje obresti, manjša varnost vlog? Hvala za odgovore,
               gospod minister.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Spoštovani gospod poslanec, hvala lepa za vaše vprašanje. Z navedbami v vašem
               poslanskem vprašanju in pozivi k ukrepanju pristojnih se popolnoma strinjam in jih
               tudi kot finančni minister podpiram. Glede na dejstvo, da se vsa opisana in z vidika
               narodnega gospodarstva potencialno škodljiva prevzemna dejanja v praksi ne bi mogla
               realizirati brez aktivne udeležbe s strani nekaterih bank, bi rad poudaril, da povsem
               legitimno pričakujemo izvajanje poostrenega nadzora nad bančnim sistemom po zakonu
               pristojnega nadzornika, torej Banke Slovenije. Banka Slovenije je na podlagi določb
               zakona o bančništvu edina institucija, pristojna in odgovorna za nadzor nad
               poslovnimi bankami. Zakon daje Banki Slovenije pravico in dolžnost, da v primeru
               ugotovljenih nepravilnosti poslovni banki izreče vrsto ukrepov nadzora, ki segajo od
               priporočil in odredb pa vse do odvzema dovoljenja za opravljanje bančnih poslov ter
               začetka prisilne likvidacije.</p>
               <p>Sprašujete, kako lahko poslovne banke odobravajo visoko tvegana posojila za
               menedžerske odkupe ter obenem konec leta poročajo o prilagoditvi svojega poslovanja
               poostrenim zahtevam Baselskega sporazuma. Uprava banke je po zakonu odgovorna
               spoštovati pravila o upravljanju s tveganji ter oceniti dolžnikovo sposobnost vračila
               dolga, pri čemer mora oblikovati ustrezne uskladitve in rezervacije glede na
               tveganja, ki izhajajo iz posameznega posla. Banka Slovenije preverja, ali poslovne
               banke dejansko izvajajo učinkovite postopke ocenjevanja in obvladovanja vseh, tudi
               kreditnih tveganj.</p>
               <p>Na vprašanje, zakaj poslovne banke pri priznanih rejtinških agencijah ne ovrednotijo
               rejtingov podjetij, katerih delnice služijo kot zavarovanje pri posojilih. Po
               določbah zakona je Banka Slovenije pristojna bankam opredeliti, katero zunanjo
               bonitetno institucijo priznava kot primerno, in tudi merila, kako naj banke tako
               zunanjo bonitetno oceno uporabijo. Prav tako Banka Slovenije predpiše, katera
               kreditna zavarovanja so primerna, in določi minimalne zahteve s tem v zvezi.</p>
               <p>Glede vašega vprašanja, kako se bo povečana višina takih posojil odrazila na varnost
               prihrankov državljanov v teh bankah, pa naj pojasnim, da mora banka vsekakor pred
               odobritvijo posojila oceniti dolžnikovo sposobnost izpolnjevanja obveznosti do banke
               in kvaliteto njegovega zavarovanja. Za pregled, poročilo o merjenju teh tveganj, pa
               je odgovorna tudi po zakonu Banka Slovenije.</p>
               <p>Spoštovani gospod poslanec, v svojem vprašanju ste se usmerili na vlogo bank pri
               financiranju menedžerskih odkupov. S tem pa tudi na potrebo delovanja pristojnega
               nadzornika, torej Banke Slovenije. Naj v zaključku svojega odgovora še dodam, da je
               prav tako tudi odgovorna in v skladu z zakonom o prevzemih v teh aktivnostih agencija
               za trg vrednostnih papirjev, še zlasti pa v okviru nadzora. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Apeliram na vas, gospod minister, da
               pravzaprav kljub temu zelo strokovnemu in korektnemu odgovoru poskušate poiskati
               strokovne in zakonsko sprejemljive načine tako ukrepov Vlade ali sprejemanja ustrezne
               regulative v domači zakonodaji oziroma da posredujete te vaše in naše skrbi in skrbi
               državljanov vodstvu Banke Slovenije, ki tako, kot sem jaz razumel vaš odgovor, lahko
               najbolj neposredno in hitro ukrepa in prepreči morebitne propade bank, vlog
               varčevalcev, prebivalstva in podjetij v takih bankah, ki dejansko zaradi ne dovolj
               objektivne, verjetno ne dovolj strokovno objektivne ocene tveganj pri odobravanju
               takih kreditov, lahko pripelje do propadov.</p>
               <p>Po drugi strani pa bi prosil, da se upošteva tudi ta razvojni vidik teh podjetij,
               kajti tisti, ki bi s svežim denarjem odkupovali podjetja in ne bremenili vračanja teh
               vložkov z najemanjem kreditov in potem izčrpavanjem podjetij, bi pravzaprav taki,
               menedžerski ali kakorkoli jih imenujemo, odkupi, prispevali k razvoju podjetij z
               dodatnim svežim kapitalom. Sedanji način pa, jaz razumem in po domače bi lahko rekel,
               da je to neke vrste zloraba. In ta praksa, ki se je nekako uzakonila in uveljavila,
               mislim, da je potrebna res temeljita presoja. <gap n="..."/><stage xml:id="Redna-33-2007-11-21.stage22">/Znak za konec razprave./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite minister? V redu. Gospa Majda Potrata. Minister za upravo je odsoten,
               ker je danes in jutri v Bruslju. Ali želite kljub temu? Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod predsednik. Želim zastaviti ustno vprašanje ministru dr. Gregorju
               Virantu in pričakujem od njega ustni odgovor na naslednji seji. Ne bo prvič, da
               sprašujem ministra za javno upravo v zvezi z nevladnimi organizacijami. Najprej sem
               na Vlado naslovila pisno vprašanje. Nato sem 10. julija lani na 19. seji spraševala
               dr. Viranta vrsto stvari, med drugim tudi, kakšne ukrepe bo Vlada sprejela na podlagi
               ugotovitev vseh treh analiz, ki jih je naročila, in ali lahko pričakujemo zakon o
               nevladnih organizacijah.</p>
               <p>Takrat mi je minister odgovoril, da je v zvezi z opravljenimi analizami ministrstvo
               sprejelo več ukrepov, da je prvi zvezan s pripravo stališč k osnutku sporazuma o
               sodelovanju Vlade Republike Slovenije z nevladnimi organizacijami, da je ustanovil
               medresorsko delovno skupino, da je v pripravi predlog vladnih stališč, da je tudi
               usklajevanje izvajanja strategije v pripravi in da bo ta priprava vladnih stališč k
               sporazumu in predlog ukrepov sklenjen konec avgusta. Po potrditvi bosta pa oba
               dokumenta ponujena nevladnim organizacijam v razpravo. To je bilo obljubljeno za
               konec avgusta lanskega leta. Kar je pa mogoče zdaj ugotoviti, pa je, da je Vlada 17.
               maja letos sprejela sklep, naj bodo sprejeta stališča do civilnega dialoga in
               zadolžila tri ministrstva, da do 5. julija leta 2007 pripravijo stališča. No, tisto,
               kar je zanimivo, zdaj ni mogoče najti na spletnih straneh nobenega dokumenta o tem
               kje, v kateri fazi so stališča, ali so že pripravljena ali niso pripravljena, ali so
               ta stališča <gap n="..."/><stage xml:id="Redna-33-2007-11-21.stage23">/Opozorilni znak za konec razprave./</stage><gap n="..."/> v razpravi z nevladnimi
               organizacijami.</p>
               <p>Zato sprašujem: Ali lahko pričakujemo podpis sporazuma med Vlado in nevladnimi
               organizacijami, glede na to, da je v tem dokumentu napisano, da gre samo za stališča
               do civilnega dialoga? Res pa je Vlada imela v obravnavi stališča Vlade Republike
               Slovenije do sodelovanja z nevladnimi <gap n="..."/><stage xml:id="Redna-33-2007-11-21.stage24">/Opozorilni znak za konec razprave./</stage><gap n="..."/>
               organizacijami.</p>
               <p>Glede na to, da ima tudi komisija Evropske unije pozitivno stališče do sodelovanja z
               nevladnimi organizacijami, me pač zanima: Kakšno stališče do tega ima Vlada Republike
               Slovenije? <gap n="..."/><stage xml:id="Redna-33-2007-11-21.stage25">/Izklop mikrofona./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Sedaj prehajamo na drugi krog poslanskih vprašanj. Gospod Samo Bevk bo postavil
               poslansko vprašanje ministru za finance.</p>
               <p>Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor.</p>
               <p>Zaradi aktualnih političnih razmer - volitev, referenduma in posledično grožnje z
               odstopom Vlade ter s tem povezanim glasovanjem o zaupnici Vlade, so poročila o
               razmerah na območjih, ki jih je septembra prizadelo hudo neurje, izginila iz prvih
               časopisnih strani ter televizijskih in radijskih poročil. Septembra sem vam,
               spoštovani gospod minister dr. Bajuk, v tej dvorani predlagal, spremembo ustrezne
               zakonodaje, ki bi povečala davčne olajšave za sanacijo septembrskega neurja, po
               zgledu rešitev, ki jih je imel posebni zakon o popotresni sanaciji Posočja leta 1998.
               V odgovoru ste izrazili pripravljenost, da bo Ministrstvo za finance proučilo vse
               pobude in ocenilo možnosti in potrebe po morebitnih spremembah. Oktobra sem dal Vladi
               pisno pobudo za pripravo posebnega zakona, ki bo za primer donacij oziroma drugih
               pomoči za odpravo posledic vodne ujme 18. septembra omogočil dodatne davčne olajšave
               za leto 2007, ne glede na zakona o dohodnini in davku od dohodkov pravnih oseb.
               Dejstvo je, da davčni zavezanci še nikdar doslej niso in najbrž tudi nikdar ne bodo v
               celoti izrabili možnosti za davčne olajšave do skupne višine 0,5% obdavčljivega
               prihodka. To Vlada tudi zelo dobro ve. Obstaja pa veliko fizičnih in pravnih oseb, ki
               so seveda pripravljeni prispevati več, kot je sedanja zakonska meja. To jim lahko
               omogočimo s predlaganim zakonom, ki pa ne bo imel nepričakovanih finančnih posledic
               za javne finance v državi. Vlada mi je odgovorila, da v tem trenutku ni potrebno
               spreminjati veljavnega sistema olajšav za donacije oziroma sprejemati posebnega
               zakona, saj je vlada sprejela več različnih ukrepov ter v Državni zbor poslala novelo
               zakona o odpravi posledic naravnih nesreč, ki je bil že sprejet in omogoča povračilo
               nastale škode v gospodarstvu.</p>
               <p>Spoštovani gospod minister, sprašujem vas: Zakaj ste tako prepričani, da je trenutno
               zakonodaja na področju davčnih olajšav za odpravo posledic naravnih nesreč dovolj
               <gap n="..."/><stage xml:id="Redna-33-2007-11-21.stage26">/Opozorilni znak za konec razprave./</stage><gap n="..."/> učinkovita? Jaz v nasprotju z vami mislim,
               da je izrazito nefleksibilna. Nadalje vas tudi sprašujem, kako boste zagotovili
               sredstva za sanacijo posledic hudega neurja, ki je 18. septembra 2007 prizadelo
               Slovenijo in povzročilo za 233 milijonov in 395 tisoč evrov škode? Za odgovor se vam
               lepo zahvaljujem.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik za besedo in hvala lepa za vaše vprašanje. Davčne
               olajšave, ki jih je mogoče uporabiti med drugim tudi v primeru naravnih nesreč, so le
               eden od ukrepov na davčnem področju, ki lahko pridejo v poštev v povezavi z ukrepi za
               sanacijo posledic naravnih nesreč. Veljavna zakonodaja vsebuje naslednje davčne
               olajšave, ki bi bile lahko relevantne v teh primerih in dejansko se tudi že
               uporabljajo.</p>
               <p>Prva, zakon o dohodnini in sedaj veljavni zakon o davku od dohodkov pravnih oseb
               določata olajšave za zavezance po teh zakonih, ki del prihodka namenijo za donacije
               za točno določene namene. Navedena zakona se uporabljata od 1.1.2007. V obeh
               navedenih zakonih so določene olajšave za donacije, ki so še izdatnejše, kot so bile
               olajšave po prej veljavni zakonodaji. V skladu z zakonom na dobiček pravnih oseb
               zavezanec lahko zmanjša davčne osnove za plačane zneske v denarju in v naravi za
               določene namene določenim organizacijam v višini 0,3% obdavčenega prihodka davčnega
               obdobja. Lahko pa dodatno zmanjša davčno osnovo za dodatnih 0,2% obdavčenega prihodka
               davčnega obdobja, če gre za zneske v denarju ali naravi za kulturne namene in za
               takšna izplačila prostovoljnim društvom, ustanovljenim za varstvo pred naravnimi in
               drugimi nesrečami, ki delujejo v javnem interesu za te namene.</p>
               <p>Dodatno bi rad omenil, da zavezanec, ki za kulturne namene ali za izplačila
               prostovoljnim društvom, ustanovljenim za varstvo pred naravnimi in drugimi nesrečami,
               ki delujejo v javnem interesu, plača višje zneske od zgoraj navedenih in jih v
               tekočem davčnem obdobju ne more izkoristiti v celoti kot davčne olajšave, lahko za
               takšne zneske zmanjšuje davčno osnovo v naslednjih davčnih obdobjih, torej olajšavo
               lahko prenaša v naslednja tri davčna obdobja z omejitvijo, da davčna olajšava v
               nobenem od teh obdobij ne sme preseči določenih že navedenih, zneskov in ne more biti
               višja od davčne osnove.</p>
               <p>Te opisane rešitve veljajo tudi za zakon o dohodnini za fizične osebe, ki opravljajo
               dejavnosti. Poleg tega davčni sistem vsebuje vrsto drugih ukrepov, ki zmanjšujejo
               davčno breme tudi davčnim zavezancem, ki so utrpeli škodo v naravi v naravni nesreči.
               Če omenimo le nekaj najbolj splošno uporabljivih določil, so pa ti sledeči.</p>
               <p>Možnost zmanjšanja akontacij davka iz dejavnosti v primeru, če se ugotovi, da bo
               dejanska davčna obveznost ob koncu leta zaradi zmanjšanja obsega dejavnosti nižja od
               tiste, na podlagi katere so bile določene akontacijske obveznosti.</p>
               <p>Drugič, možnost prenosa izgube v naslednja leta čez časovne omejitve.</p>
               <p>Tretjič, možnost uveljaviti odlok ali obročno plačilo davčne obveznosti. Samo z
               rešitvami v davčni zakonodaji ni mogoče zagotoviti učinkovite odprave posledic
               naravnih nesreč. So pa lahko sestavni del celovitega programa ukrepov.</p>
               <p>V okviru splošnejših ukrepov, ki jih je na tem področju Vlada že sprejela, pa velja
               omeniti predlog zakona o spremembah in dopolnitvah zakona o odpravi posledic naravnih
               nesreč, ki ste ga vi že omenili. V navedenem zakonu je urejena podlaga za odpravo
               posledic škode, nastale v gospodarstvu, nastale na strojih, opremi in zalogah ter za
               odpravo posledic škode, ki je nastala zaradi izpada prihodka. S tem se zagotavlja, da
               se v najkrajšem možnem času s povračilom nastale škode vzpostavi nemoteno delovanje
               podjetij in s tem ohrani tudi obstoječa delovna mesta v prizadetih podjetjih. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Več ali manj sem pričakoval
               takšen odgovor gospoda ministra, saj sta bila podobna odgovora tudi na pretekli dve
               moji vprašanji, na moje prvo ustno in drugo pisno v oktobru. Toda davčne olajšave se
               po meni znanih podatkih ne izkoristijo v celoti. Zelo daleč od tega, da bi se
               izkoristile v celoti. Tukaj imamo še zelo velike rezerve. Na to so vas opozarjali
               tudi v Društvu davčnih svetovalcev Slovenije. Pobude so bile dane tudi s strani
               Rdečega križa Slovenije in tudi s strani nekaterih velikih slovenskih podjetij. Iz
               naslova olajšav, ki jih omogoča zakon o davku od dohodkov pravnih oseb, bi lahko
               teoretično zbrali po mojih izračunih okrog 25 milijonov evrov sredstev.</p>
               <p>Ker nisem zasledil podatka, vsaj meni dostopnega ne, koliko se dejansko iz tega
               naslova zbere denarja na letni ravni v državi, vas sprašujem gospod minister: Ali mi
               ta podatek, meni in javnosti, lahko zaupate? Če se ta možnost ne izkoristi v celoti,
               potem imamo, ne vem, mogoče 12 ali pa 15 milijonov evrov dodatnih možnosti, ki bi jih
               lahko investirali v sanacijo te nesreče. Poleg tega pa bo Vlada zaprosila za pomoč
               tudi Evropsko unijo iz naslova Evropskega solidarnostnega sklada, vendar bo tudi
               tukaj lahko pridobila manj kot 10% celotne ocenjene škode in še to le za te
               interventne posege oziroma za prvo pomoč.</p>
               <p>Zato me zanima: Ali ne bi vseeno izkoristili te možnosti? In prosim, če mi poveste,
               koliko je tega denarja.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa. Po do sedaj znanih podatkih na Ministrstvu za finance vemo, da je, kar se
               tiče občine Železniki, bilo darovanih 2 milijona in pol evrov, dokončnimi številkami
               pa se bomo seznanili v prihodnosti. To je nemogoče danes vedeti v celoti. Res pa je
               tudi to, da smo ravno v spremembi zakona o dohodnini kot o davku na dobiček pravnih
               oseb dejansko razširili prostor in pa možnosti za takšne odločitve, kakor sem jih že
               omenil, ne samo danes, tudi v mojih prejšnjih odgovorih. Res pa je tudi, da Vlada, ne
               samo, da načrtuje, tudi dela na tem, da bo od evropske komisije dejansko dobila tudi
               ta sredstva. Velja pa še vedno zaveza, da bo Vlada naredila vse, kar je v njeni moči,
               da bo dejansko prišlo do odprave in popravka vseh teh škod, ki so jih utrpeli ljudje
               kot posledica te naravne nesreče. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa za besedo, gospod predsednik. Izkoriščam priložnost, da bi glede na
               poslovniške določbe opravili razpravo o odgovoru ministra za finance dr. Andreja
               Bajuka. Ni mi odgovoril na tisto vprašanje v zvezi s tem, koliko denarja se zbere iz
               naslova olajšav, ki jih omogoča zakon o davku od dohodka pravnih oseb. To so zelo
               velika sredstva. Poleg tega pa mislim, da bi lahko v Državnem zboru po dveh mesecih
               od te nesreče opravili razpravo in videli, kako čimbolj učinkovito sanirati te
               posledice tega hudega neurja.</p>
               <p>Kot rečeno, iz solidarnostnega sklada bomo lahko dobili manj kot 10% ocenjene škode.
               Ocenjena škoda pa je 233 milijonov evrov in ta denar bo zelo težko zbrati, da bi se
               ta nesreča čim hitreje in čim bolj uspešno sanirala.</p>
               <p>Zato, spoštovani gospod predsednik, predlagam, da se o tem odgovoru opravi razprava v
               Državnem zboru.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>O predlogu gospoda Bevka, da Državni zbor razpravlja o odgovoru ministra na njegovo
               poslansko vprašanje, bomo glasovali jutri v okviru glasovanj.</p>
               <p>Gospod Cvikl? <stage xml:id="Redna-33-2007-11-21.stage27">(Ga ni.)</stage></p>
               <p>Gospa Majda Potrata bo postavila poslansko vprašanje ministru za šolstvo in
               šport.</p>
               <p>Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Spoštovani gospod minister! Ob razpravah o dveh predlogih zakonov, zdaj sta to seveda
               že zakona, so nekatere pomembne stvari, ki zadevajo šolsko polje, ostale na obrobju.
               Ne glede na različne poglede na sistemske rešitve, pa vsi poudarjamo, da moramo
               skrbeti za dober nadzor nad izvajanjem šolske zakonodaje. Z več strani so se name
               obrnili zaskrbljeni starši in v njihovem imenu vam zastavljam vprašanje, saj smo
               nenazadnje velikokrat slišali, da je treba spremeniti zakonodajo tudi zato, da bodo
               starši dobili večjo možnost vplivanja na dogajanje v šoli.</p>
               <p>V letu 2005, natančneje septembra, ste na Odbor za kulturo, šolstvo in šport prišli s
               tedanjim glavnim inšpektorjem in vložili predlog zakona o spremembah in dopolnitvah
               zakona o šolski inšpekciji. Ampak tudi ta predlog zakona ni spremenil 3. člena
               veljavnega zakona, po katerem šolsko inšpekcijo opravlja Inšpektorat Republike
               Slovenije za šolstvo in šport in da inšpektorat vodi glavni inšpektor za šolstvo in
               šport. Opozarjajo me, da na inšpektoratu po upokojitvi glavnega inšpektorja mag.
               Širca, ni imenovan ali imenovana glavna inšpektorica, ampak to funkcijo opravlja samo
               vršilec dolžnosti.</p>
               <p>Zato vam v imenu vseh tistih, ki se na inšpektorat obračajo, zastavljam vprašanje:
               Zakaj inšpektorat Republike Slovenije za šolstvo in šport še vedno nima glavnega
               inšpektorja? To vprašanje je toliko bolj utemeljeno zaradi tega, ker se je menda,
               vsaj po tistih, ki se na inšpektorat obračajo, reakcijski čas inšpektorata pri
               reševanju posameznih primerov za trikrat podaljšal. Kar pomeni, da morajo za odgovore
               na vloge vlagatelji čakati bistveno dlje, kot so čakali poprej.</p>
               <p>Zato me zanima: Ali imate v mislih kakšno reorganizacijo šolske inšpekcije ali kaj?
               Vem sicer, da ste nedavno tega razpisali delovno mesto inšpektorja, ampak o glavnem
               inšpektorju ali glavni inšpektorici pa vendar še ni nič novega, zato to moje
               vprašanje. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za besedo, spoštovani gospod predsednik. Hvala tudi za vprašanje, spoštovana
               gospa poslanka.</p>
               <p>Razpis bo. Na vaše vprašanje, ki se glasi, zakaj je Inšpektorat Republike Slovenije
               za šolstvo in šport še vedno brez vodstva, je treba poudariti, da vodstvo obstaja. Ta
               hip res ni glavnega inšpektorja, vendar inšpektorat vodi pooblaščena uradna oseba, ki
               je položajni uradnik z dolgoletnim stažem s področja inšpekcijske dejavnosti v
               šolstvu. In lahko rečem oziroma ugotovim, da odlično opravlja svojo nalogo. Praktičen
               problem je ta, da je ta oseba istočasno tudi generalni sekretar ministrstva. In če bi
               na zadnjem razpisu, ki je bil objavljen, izbrali njega, bi izgubil generalnega
               sekretarja. Zato smo se po premisleku vendarle odločili, da zaenkrat ostane situacija
               takšna, kot je. Vendar bomo razpisali tudi za glavnega inšpektorja ponovno razpis in
               izbrali osebo za to mesto glavnega inšpektorja. Kot veste, nas v teh dneh oziroma teh
               mesecih čaka ogromno dela in je generalni sekretar oziroma človek, ki pokriva obe
               funkciji, za nas izjemno pomemben.</p>
               <p>Ne morem pa se strinjati s tem, kar pravite, da se odločbe dalj časa delajo, da se je
               kvaliteta dela zmanjšala. Nasprotno, kvaliteta dela se je v tem času, odkar vodi
               pooblaščeno to nalogo generalni sekretar, bistveno izboljšala. Letni program dela je
               sprejet še pred začetkom tekočega leta, kar se do takrat nikoli ni zgodilo. Torej je
               učinkovitost s tega vidika nadzorovanja in izvedbe tudi večja. Število pritožb je
               vsako leto večje. Je pa resnica, da je čas reševanja zadev krajši - ne vem, od kod
               vam podatek, da je trikrat daljši -, v povprečju 60 dni. To je še enkrat hitreje, kot
               je bilo povprečje prej. Poleg tega je letno poročilo o delu posredovano v roku, prej
               tega ni bilo. Zadnji dve leti uvajamo celo polletna poročila o delu. Sodelovanje z
               drugimi inšpekcijami je še bolj intenzivno, kot je bilo prej. Inšpektorat se
               intenzivno pripravlja na uporabo meril in kriterijev za ugotavljanje uspešnosti
               delovanja organa samega. Tudi število opravljenih zadev, rednih, planiranih nadzorov
               in tako dalje se je v tem času bistveno povečalo. Od lanskega leta, odkar je zapustil
               mesto prejšnji glavni inšpektor, se kvaliteta dela inšpektorata na našem področju ni
               zmanjšala, ampak se je bistveno izboljšala.</p>
               <p>Rad bi pa poudaril naslednje. Res je, da smo v nekem času konceptualnega razmisleka,
               kako z inšpektoratom naprej. Mi bomo ne glede na restrikcijo pri zaposlovanju v
               prihodnosti morali močno povečati delo inšpektorata, predvsem zaradi tega, če bomo
               uspešno izvedli tudi reformo, ki se tiče, recimo, prenosa na pokrajine srednjega
               šolstva. Bolj ko bomo prenašali nekatere dejavnosti na nižjo raven, tem bolj bo
               morala država nadzorovati. In inšpektorat bo tukaj imel zagotovo večjo vlogo. Zato
               pričakujemo nekoliko večji kadrovski sestav v prihodnje. In pa seveda zagotovo bo
               tudi inšpektorat dobil stalnega glavnega inšpektorja kot vodjo te službe, ki je organ
               v sestavi MŠŠ. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za ta del odgovora. Dovolite, da imam vendarle svoje stališče do tega, kar ste
               odgovorili. Če je vloga glavnega inšpektorja tako pomembna, vloga vašega visokega
               položajnega uradnika v kabinetu pa tako nepogrešljiva, je še toliko bolj čudno, da
               lahko opravlja oboje in po vaših zatrdilih še dosti bolje. Jaz si drznem reči, da je
               primerjava z delovanjem inšpektorata pred to kadrovsko rešitvijo, ki utegne za koga
               biti zelo zanimiva, tudi kasneje, ampak takrat bo dobila drugačno kvalifikacijo.
               Poglejte, mi smo takrat leta 2005 spremenili zakon o inšpekciji tudi tako, da po
               novem lahko posamezna izvedenska dela v inšpekcijskih zadevah opravljajo tudi Zavod
               Republike Slovenije za šolstvo, Center Republike Slovenije za poklicno izobraževanje,
               Andragoški center Republike Slovenije, Državni izpitni center ter drugi za to
               usposobljeni javni zavodi. Spomnili se boste, da je imela opozicija na to rešitev
               veliko pripomb, ker se je z Zavoda za šolstvo, ki je postal svetovalna in
               raziskovalna inštitucija, del nalog, ki so nadzorne narave, selil na inšpekcijo. Vi
               pa jih iz <gap n="..."/><stage xml:id="Redna-33-2007-11-21.stage28">/Opozorilni znak za konec razprave./</stage><gap n="..."/> inšpekcije znova vračate oziroma
               ste jih znova vrnili na Zavod za šolstvo. Zato je primerjava z opravljenim delom
               prejšnjega glavnega inšpektorja in zdajšnjih inšpektorjev nekoliko na trhlih nogah,
               ker se je med tem zakonodaja spremenila. Vsega ne morem sprejeti kar tako, zlasti pa
               težko ugovarjam ali komentiram vaše zadovoljstvo s hitrostjo in kakovostjo
               <gap n="..."/><stage xml:id="Redna-33-2007-11-21.stage29">/Opozorilni znak za konec razprave./</stage><gap n="..."/> opravljenega dela, glede na to, da so
               podatki tajni in jaz nimam dostopa do njih, da bi lahko na podlagi poročil inšpekcije
               oporekala vašim trditvam, ampak dobila sem takšne<gap n="..."/><stage xml:id="Redna-33-2007-11-21.stage30">/izklop mikrofona./</stage><gap n=".."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Te domneve vaše ne držijo. Čas se je bistveno skrajšal, še za enkrat. In to drži. Res
               je, da smo v takrat spremenjenem zakonu, če se prav spomnim, vključili kot strokovni
               suport za izvedeniška mnenja tudi eksperte, izvedence še iz drugih zavodov. In to se
               nam je zdelo popolnoma pravilno. So tudi nekatere stvari, pri katerih inšpektor
               potrebuje strokovni suport in verjetno ni bolj ustreznega ali primernega organa, kot
               so nekateri nacionalni zavodi s področja vzgoje in izobraževanja. Tako se sama narava
               dela od takrat ni bistveno spremenila in pogoji dela tudi ne. Problem je edino ta, da
               imamo premalo število zaposlenih inšpektorjev. Zdaj počasi krpamo to, vsako leto
               povečujemo postopoma število zaposlenih. Temeljit razmislek pa bo potreben, kako z
               inšpektoratom naprej. Potrebovali bi vsaj dvakrat več ljudi, ki bi opravljali to
               delo, tudi po vsebinski plati in še z večjo vključenostjo ekspertnih ravni izvedencev
               za posamezna vprašanja, ker se tudi zelo, zelo veliko dela nanaša na sam pedagoški
               proces. In tukaj brez zunanjega suporta ne bo šlo. Z bodočim inšpektorjem se bomo
               korenito pomenili tudi o teh konceptualnih vidikih v prihodnje. Jaz nikoli nisem
               smatral inšpekcijske službe kot nek inštrument, s katerim bi neposredno posegal v
               delo te službe. Nikoli ni bila zlorabljena v kakršnekoli namene. Imajo absolutno
               avtonomijo pri svojem delu in želim, da tudi tako ostane. Zagotovo pa bomo postavili
               kar se da hitro novega glavnega inšpektorja. S to vašo pripombo se strinjam in še
               enkrat pravim, upam, da nam bo uspelo že naslednje leto tudi kadrovsko okrepiti to
               službo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem postavljanje poslanskih vprašanj ministrom in prekinjam to
               točko dnevnega reda, ki jo bomo nadaljevali jutri z odločanjem o predlaganih sklepih.
               Prekinjam tudi sejo zbora, ki jo bomo nadaljevali ob 18.20 z glasovanjem zbora.</p>
               <stage type="time">(Seja je bila prekinjena ob 17.47 in se je nadaljevala ob 18.21.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci. Prosim, da zasedete svoja mesta.</p>
               <p>Nadaljujemo s sejo Državnega zbora. Prehajamo na glasovanje zbora o predlogih
               odločitev. Prosim, da preverite delovanje glasovalne naprave oziroma ali gori
               ustrezna lučka. Hvala.</p>
               <p>Nadaljujemo s prekinjeno <title>2. točko dnevnega reda</title>, to je z <title>drugo
                  obravnavo predloga zakona o trgovini, v okviru rednega postopka</title>
               </p>
               <p>Nadaljujemo z drugo obravnavo, to je z odločanjem o vloženem amandmaju. Amandma je k
               3. členu vložila Poslanska skupina Zares. Glasujemo. Glasovanje o amandmaju teče.
               Navzočih je 62 poslank in poslancev. Za je glasovalo 21, proti 38.</p>
               <p><stage xml:id="Redna-33-2007-11-21.stage32">(Za je glasovalo 21.)</stage> <stage xml:id="Redna-33-2007-11-21.stage33">(Proti 38.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona in prehajamo na tretjo obravnavo predloga zakona. Ker v drugi obravnavi k
               dopolnjenemu predlogu zakona amandma ni bil sprejet, amandmajev v tretji obravnavi ni
               možno vlagati. Zato v skladu s 139. členom Poslovnika Državnega zbora prehajamo na
               odločanje o predlogu zakona.</p>
               <p>Na podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>Vidim roko za obrazložitev glasu v imenu poslanske skupine. Prijava teče.</p>
               <p>Gospa Žgajner Tavš, izvolite, imate besedo.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi.</p>
               <p>V Slovenski nacionalni stranki tega zakona ne bomo podprli.</p>
               <p>Mi smo sicer že v naši uvodni predstavitvi stališča jasno in glasno povedali, kaj
               počne ta Vlada. Ta Vlada s tem zakonom, zakonom o trgovini, ukinja minimalne
               standarde na področju trgovine oziroma standarde znanja. Podobno se je zgodilo na
               področju gostinstva. Lansko leto je ta Vlada predlagala in vladna koalicija sprejela
               zakon o gostinski dejavnosti, ki ukinja minimalno izobrazbo za gostinske delavce, za
               natakarje. Slišala sem, da naj bi posledica tega zakona bil zelo, zelo okrnjen vpis
               na srednjo gostinsko šolo. Kar 30%. Ali se bo podobno zgodilo na področju trgovine,
               trgovske šole? Ali teži ta Vlada k temu, da bomo dejansko na nivoju celotne slovenske
               populacije nižali izobrazbeno strukturo? Načrtno nižali. To je v nasprotju z
               Lizbonsko strategijo, spoštovane kolegice in kolegi, ki jo ta Vlada tako zelo rada
               poudarja. Drugo leto je ena izmed prioritet na področju predsedovanja Evropski uniji
               za Vlado Republike Slovenije ravno Lizbonska strategija. Pomen izobrazbe v naši
               družbi. Pomen strokovnosti. V okviru zakona o organizaciji in financiranju vzgoje in
               izobraževanja se prav tako niža izobrazbena struktura za predšolske delavce, za
               vzgojitelje, ker ni pomembno, kdo in na kakšen način vzgaja otroke. To je strategija
               te Vlade, nižanje izobrazbenih standardov na vseh področjih.</p>
               <p>V Slovenski nacionalni stranki, kot že rečeno, takemu početju ne bomo pritrdili.
               Namesto da bi Vlada uzakonila obvezno srednjo šolo, da bi dvignili tudi na tem
               področju ali pa dali težo izobrazbi v naši državi, namesto da bi storili ta korak,
               gremo v kontra smer. Ali se bomo <gap n="..."/><stage xml:id="Redna-33-2007-11-21.stage34">/Opozorilni znak za konec razprave./</stage><gap n="..."/> čez šest,
               sedem let hvalili Evropski uniji, da imamo v porastu procent tistih ljudi, ki nimajo
               niti srednješolske izobrazbe? To je skregana logika, spoštovane kolegice in
               kolegi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ostali v imenu poslanske skupine so se odpovedali, zato odpiram prijavo za
               obrazložitev v svojem osebnem imenu. Kdor želi prosim, naj se prijavi. Gospod Gulič,
               izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani in cenjeni, bom zelo kratek. Slovenija na ves glas razglaša potrebo po
               znanju, samooklicuje se za družbo znanja in razvoja, po drugi strani pa onemogoča
               neke vrste bazično osnovno izobrazbo. Moramo vedeti, da je osnovna šola seveda v tem
               trenutku že veliko, veliko premalo, zato da lahko človek normalno funkcionira v tej
               družbi. Da je danes srednješolska izobrazba približno toliko, kot je bila pred
               kakšnimi 30-imi leti osnovnošolska, da je fakultetna izobrazba toliko, kot je bila
               pred toliko leti, kot sem prej povedal, enaka srednješolski izobrazbi, vsaj kar se
               tiče primerljivosti v civiliziranih, kultiviranih državah. Mi pa z zakonom omogočamo
               nekaj drugega. Omogočamo to, da bodo ljudje lahko ostajali brez izobrazbe, na nek
               način jih silimo v to že zaradi vseh družbenoekonomskih gibanj, zdaj pa seveda še ta
               možnost. Po drugi strani vemo, da vrsta zadev, ki smo jih naredili pri gostincih,
               povzroča negativne posledice zdaj se bo zgodilo to tudi v trgovini. Jaz sem proti
               temu, da sami sebi lažemo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Jaz se nikakor ne morem sprijazniti s tem, da pristajamo na nižanje
               izobrazbenih standardov. Razumem, da trgovci, da lastniki zagovarjajo tako rešitev,
               ker je to zvezano tudi z manjšimi plačili zaposlenih v trgovini. Svojo službeno pot
               sem začela na trgovski šoli in na njej sedem let učila. In za posebno vrednoto smo
               imeli to, da so bili prodajalci in prodajalke v Sloveniji bolje izobraženi, kot so
               bili v drugih evropskih državah, zlasti v primerjalni Avstriji. Sedaj, ko govorimo o
               tem, da moramo čim dlje zadržati mlade v izobraževalnem procesu, in ko govorimo o
               tem, da jih je treba tudi v izobraževanje kasneje vračati, da se bo funkcionalna
               pismenost zvečala, ko je tudi storitev marsikdaj bistveno bolj zahtevna, pristajamo
               na nižje izobrazbene standarde. Že res, mogoče kdo vidi v prodajalkah in prodajalcih
               samo tiste, ki zlagajo blago na prodajne police. Ampak v dobri trgovini ima
               prodajalka in prodajalec svoje posebno mesto. In tisto, kar se mi zdi še posebej
               potrebno poudariti, je, da so zelo visok davek za brezposelnost plačali ravno tisti,
               ki sem jih na začetku svoje službene poti izobraževala. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovani predstavnik Vlade, kolegice in kolegi! Ta
               zakon je v tej točki, ki govori o izobrazbi, katastrofalen. Ne gre samo za to, da
               delodajalci razmišljajo o tem, da bodo dobili cenejšo delovno silo, ki bo polpismena,
               za trgovske pulte. Težava je v tem, da bodo zamenjali tiste, ki trgovsko šolo imajo,
               s takimi. Gre predvsem za korist, ki ji je Vlada nasedla, namreč s strani
               delodajalcev, predvsem velikih in močnih, ki lahko pomagajo komu, tudi finančno, če
               je potrebno, zato da bi znižali nivo potrebne izobrazbe za zasedbo tovrstnih delovnih
               mest. Ne gre samo za tiste, ki bi se radi samozaposlili, pa na ta način odpravili
               brezposelnost. Gre za veliko težjo, hujšo prevaro, bi lahko rekel, tega segmenta
               zaposlenih v trgovini. Začelo se je z gostilnami, sedaj je na vrsti trgovina. Ne bo
               dolgo, ko ne bo treba več medicinskih sester in bodo brez tovrstnega znanja, recimo,
               trgovci brez znanja o zdravstveni higieni, medicinske sestre bodo postale snažilke in
               podobno. Ta stvar pelje v povsem napačno smer od pričakovane in potrebne.</p>
               <p>Glede na to, da tovrstne popravke ni nihče v zadostni večini podprl, je stvar ostala
               taka, kakršna je, se pravi slaba, in mojega glasu si tak zakon pač ne zasluži.
               Pripombe koalicije gor, ali pa dol. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Poslanke in poslanci Socialnih demokratov smo k 5. členu zakona, ki ureja
               to vprašanje, dali amandma in poskušali tudi zagotoviti, da bi na matičnem delovnem
               telesu dobil podporo. Žal je ni. Vse, kar ste do sedaj povedali v zvezi z rešitvijo,
               ki znižuje standarde znanja trgovcev, soglašam z vami. Rad bi najkrajše poudaril
               naslednje. Ta rešitev bo imela za posledico manjši vpis, imela bo za posledico manjšo
               kvaliteto trgovcev, ob tem, ko se kvaliteta proizvodov veča, ko se veča tudi
               asortiman proizvodov in je zato svetovalna vloga trgovcev še kako potrebna. Če ne
               bodo imeli znanja, in ne bodo ga imeli, ta svetovalna vloga ne bo mogoča. In to bo za
               nas potrošnike prav gotovo bistveno slabše.</p>
               <p>In tretje, tudi povedano že: cilj je dobiti neizobraženega trgovca, ki ga boš lahko
               tudi manj plačal. Po možnosti v naslednji fazi niti ne Slovenca, ki na koncu ne bo
               znal niti slovenskega jezika. To so nesprejemljive rešitve in jaz ne razumem Vlade,
               ki take rešitve predlaga. Ne morem biti za tak zakon. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drobnič.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Ta predlog, o katerem danes glasujemo, ne upošteva
               referendumske pobude oziroma referendumske odločitve državljanov Republike Slovenije.
               To je pravzaprav tudi nekako v nasprotju s stremljenji slovenske družbe, ki si
               prizadeva, da bi v večji meri usklajevali družinsko in poklicno življenje. Nenazadnje
               sem takrat v imenu Slovenije zagovarjal na evropski ravni, da se to uvede. In Evropa
               je sprejela to pobudo, torej večje usklajevanje družinskega in poklicnega življenja.
               In ta predlog ne meri v tej smeri, zato ker pobuda ni bila sprejeta. Nenazadnje pa
               tudi, če bi sprejeli takšno pobudo, bi bili zadovoljni tudi trgovci, ker bi se
               stroški poslovanja znižali in bi lahko na ta način tudi več namenili za plače
               zaposlenih. Očitno torej ni tega razumevanja, zato je moje stališče proti temu
               zakonu. Tega zakona ne bom podprl, ker tudi ne bi rad postavljal trgovine pred
               človeka.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes? <stage xml:id="Redna-33-2007-11-21.stage35">(Ne.)</stage> Glasujemo. Navzočih je 61 poslank in poslancev, za
               34, proti 18.</p>
               <p><stage xml:id="Redna-33-2007-11-21.stage36">(Za je glasovalo 34.)</stage> <stage xml:id="Redna-33-2007-11-21.stage37">(Proti 18.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 3. točko dnevnega reda - z obravnavo predloga zakona o
                  spremembah in dopolnitvah zakona o potrošniških kreditih. Prehajamo na tretjo
                  obravnavo.</title> Ker v drugi obravnavi k dopolnjenemu predlogu zakona amandmaji
               niso bili vloženi, amandmajev v tretji obravnavi ni možno vlagati, zato v skladu s
               139. členom Poslovnika Državnega zbora prehajamo na odločanje o predlogu zakona. Na
               podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo. Navzočih
               je 64 poslank in poslancev, za je glasovalo 60, proti nihče.</p>
               <p><stage xml:id="Redna-33-2007-11-21.stage38">(Za je glasovalo 60.)</stage> <stage xml:id="Redna-33-2007-11-21.stage39">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>11. točko dnevnega reda - druga obravnava Predloga
                  zakona o mednarodni zaščiti,</title> v okviru rednega postopka.</p>
               <p>Nadaljujemo z obravnavo in odločanjem o vloženih amandmajih.</p>
               <p>Najprej odločamo o amandmaju Poslanske skupine LDS k 13. členu. Če bo ta sprejet,
               postane amandma pod številko 2 brezpredmeten. Glasujemo. Navzočih je 64 poslank in
               poslancev, za je glasovalo 19, proti 43.</p>
               <p><stage xml:id="Redna-33-2007-11-21.stage40">(Za je glasovalo 19.)</stage> <stage xml:id="Redna-33-2007-11-21.stage41">(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Socialnih demokratov k 13. členu. Obrazložitev
               glasu v imenu poslanske skupine, gospa Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. K temu amandmaju bom povedala tisto, kar bi morala in
               kar sem sicer nameravala povedati k vsem preostalim amandmajem, za katere glede na
               današnjo razpravo domnevam, da jih kolegi ne boste sprejeli. Ampak vendar, želim
               povedati, da so vsi amandmaji, vključno s tem, ki jih je predlagala Poslanska skupina
               Socialnih demokratov, pravzaprav uperjeni v to smer, da bi zajezili oziroma omejili
               restriktiven pristop predlagatelja pri obravnavi te materije mednarodne zaščite. Na
               ta način smo poskušali nekako vrniti standarde, ki so veljali do zdaj, ampak seveda
               ne računam na to, da boste vsi kolegi podprli naš amandma oziroma naše amandmaje.
               Vendar pa želim povedati, da smo želeli s temi amandmaji uveljaviti standard
               varovanja človekovih pravic in temeljnih svoboščin na tem področju, kakršen je veljal
               vsaj do sedaj. Pravzaprav nameravamo tudi nasprotovati nespoštovanju tako Ženevske
               konvencije o statusu beguncev kot tudi direktiv Evropske unije, kjer je tudi
               predlagatelj vseskozi uveljavljal dosledno restriktiven pristop razlaganja teh
               direktiv. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Je kakšna želja po obrazložitvi glasu v svojem imenu? <stage xml:id="Redna-33-2007-11-21.stage42">(Ne.)</stage></p>
               <p>Glasujemo o amandmaju k 13. členu. Navzočih je 65 poslank in poslancev, za je
               glasovalo 19, proti 42.</p>
               <p><stage xml:id="Redna-33-2007-11-21.stage43">(Za je glasovalo 19.)</stage> <stage xml:id="Redna-33-2007-11-21.stage44">(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na 36. člen. Tudi tu imamo dva amandmaja, prvi je Poslanske skupine LDS. Če
               bo ta sprejet postane amandma pod številko 2 brezpredmeten. Glasujemo. Glasovanje o
               prvem amandmaju LDS k 36. členu teče. Navzočih je 63 poslank in poslancev, za jih je
               glasovalo 21, proti 42.</p>
               <p><stage xml:id="Redna-33-2007-11-21.stage45">(Za je glasovalo 21.)</stage> <stage xml:id="Redna-33-2007-11-21.stage46">(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Socialnih demokratov k 36.
               členu. Gospa Lavtižar Bebler v imenu poslanske. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Pri tem amandmaju želim opozoriti in spomniti kolege poslanke in poslance, da je
               vsebinsko enak tistemu členu, se pravi 26. členu v sedanjem Zakonu o azilu, katerega
               uveljavitev je zadržalo Ustavno sodišče Republike Slovenije na pobudo 30 poslancev
               Državnega zbora. Prosim ne dopustite, da se na ta način uveljavi neka določba, za
               katero je v bistvu Ustavno sodišče že napovedalo, da ga bo posebej pretreslo in
               verjemite mi, da je napovedalo, da ga bo posebno pretreslo zato, ker domneva, da je z
               njim nekaj narobe. In ne zdaj na ta način ta grdi hinavski manever izpeljati in
               sprejeti 36. člen takšen, kot je predlagan. Sprejmite amandma, kot ga predlagamo mi.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. V svojem osebnem imenu ni. Glasujemo. Navzočih je 64 poslank in poslancev, za
               je glasovalo 19, proti 43.</p>
               <p><stage xml:id="Redna-33-2007-11-21.stage47">(Za je glasovalo 19.)</stage> <stage xml:id="Redna-33-2007-11-21.stage48">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Zares k 50. členu. Navzočih je
               65 poslank in poslancev, za jih je glasovalo 20, proti 43.</p>
               <p><stage xml:id="Redna-33-2007-11-21.stage49">(za je glasovalo 20.)</stage> <stage xml:id="Redna-33-2007-11-21.stage50">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Socialnih demokratov k 51.
               členu. Navzočih je 64 poslank in poslancev, za jih je glasovalo 19, proti 43.</p>
               <p><stage xml:id="Redna-33-2007-11-21.stage51">(Za je glasovalo 19.)</stage> <stage xml:id="Redna-33-2007-11-21.stage52">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Zares k 57. členu. Navzočih je
               62 poslank in poslancev, za jih je glasovalo 19, proti 43.</p>
               <p><stage xml:id="Redna-33-2007-11-21.stage53">(Za je glasovalo 19.)</stage> <stage xml:id="Redna-33-2007-11-21.stage54">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Socialnih demokratov k 58.
               členu. Glasujemo. Navzočih je 61 poslank in poslancev, za je glasovalo 18, proti
               43.</p>
               <p><stage xml:id="Redna-33-2007-11-21.stage55">(Za je glasovalo 18.)</stage> <stage xml:id="Redna-33-2007-11-21.stage56">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju Poslanske skupine Zares k 59. členu. Glasujemo.
               Navzočih je 63 poslank in poslancev, za je glasovalo 20, proti 43.</p>
               <p><stage xml:id="Redna-33-2007-11-21.stage57">(Za je glasovalo 20.)</stage> <stage xml:id="Redna-33-2007-11-21.stage58">(Proti 43.)</stage></p>
               <p>Ugotavljam, da predlagani amandma ni sprejet.</p>
               <p>Končno prehajamo na odločanje o amandmaju Poslanske skupine Socialnih demokratov k
               78. členu. Gospa Lavtižar Bebler v imenu poslanske skupine. Izvolite.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala, gospod predsednik. Še enkrat pozivam kolege in kolegice, da podprete naš
               amandma k 78. členu, kjer gre za to, da pravicam prosilcev za mednarodno zaščito
               dodajamo tudi v zadnji alineji in prvem odstavku tega člena pravico do žepnine.
               Prosim, zavedajmo se, da odločamo o bagatelni zadevi. Da gre za to, da bi človeku, ki
               je prosilec za azil, zagotovili tudi neko najnižjo mero osebnega dostojanstva, da bi
               vsaj z 10 evri, ki bi jih dobil kot žepnino, lahko sam neposredno odločal, da bi
               zadovoljil kakšno svojo potrebo po svoji lastni izbiri s to minimalno žepnino o
               kateri bi itak glede na drugi in tretji odstavek tega člena odločal minister za
               notranje zadeve, pod katerimi pogoji in v katerih okoliščinah bi bili prosilci za
               mednarodno zaščito upravičeni do te žepnine. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Kakšna želja po osebni obrazložitvi? Gospa Jerajeva, izvolite.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Jaz tega amandmaja ne bom podprla. V 78. členu je zapisano, kakšne
               pravice ima prosilec in kaj od Republike Slovenije dobi: prebivanje v Republiki
               Sloveniji, spremljanje postopkov v jeziku, ki ga razume, informiranje, osnovno oskrbo
               v primeru nastanitve v azilni dom, finančno pomoč v primeru nastanitve na zasebnem
               naslovu, brezplačno pravno pomoč v postopkih pred Upravnim sodiščem in Vrhovnim
               sodiščem do pravnomočne odločitve, do zdravstvenega varstva, izobraževanja, dela in
               zaposlovanja in humanitarne pomoči. Kolegi v SD-ju predlagajo, da bi jim dodali tudi
               žepnino. V razpravi smo bili deležni kar nekaj kritik, da nismo socialni, da ne
               razumemo težav. To se nam zdi precej nekorektno. Jaz sem si pridobila podatke, namreč
               po 82. členu zakona, tudi v sedanjem, veljavnem: <q>"Prosilec lahko pomaga v azilnem
               domu pri delih, povezanih z vzdrževanjem in nastanitvijo, in za ustrezno opravljeno
               delo prejme tudi nagrado v skladu s sprejetim cenikom ministrstva."</q> Jaz sem se
               pozanimala, koliko se te možnosti trenutno azilanti v tem domu poslužujejo, in
               obvestili so me, da so v zadnjem mesecu takšnih izplačil izplačali 120 evrov. Torej
               kakšne velike vneme za to ni, čeprav bi si tudi na ta način lahko pridobili določena
               sredstva. In glede na to, kar sem že povedala, da v 78. členu že namenjamo za te
               ljudi, medtem ko marsikdaj niti za naše državljane iz <gap n="..."/><stage xml:id="Redna-33-2007-11-21.stage59">/Opozorilni znak za konec
               razprave./</stage><gap n="..."/> davkov davkoplačevalcev ne zagotavljamo, se nam to ne zdi primerno,
               zato tega amandmaja ne bom podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ker je še več interesa, odpiram prijavo za osebno obrazložitev. Prosim, da se
               prijavite vsi, ki želite obrazložiti svoj glas.</p>
               <p>Gospa Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala.</p>
               <p>Jaz bom seveda amandma podprla. Govorimo v resnici o malenkostnem znesku, in govorimo
               o žepnini. To je o minimalnem znesku, s katerim lahko posameznik razpolaga. Druge
               stvari, do katerih ima azilant ali prosilec za azil pravico, so stvari, ki so zvezane
               z zagotavljanjem možnosti preživetja in tistega, o čemer se tako zelo radi hvalimo,
               da želimo tem ljudem tudi omogočiti integracijo v družbo. Govorim o pravici do:
               izobraževanja, poučevanja v jeziku okolja, v katerega azilant pride in tako dalje.
               Gre preprosto za tisto malenkostno, človeško dostojanstvo, da ima človek občutek, da
               ima nekaj malega v stiski, s čimer lahko popolnoma samostojno razpolaga. In znova se
               moram spomniti na dolge tirade o tem, kaj vse lahko v domu dela in kdo lahko dela in
               kaj lahko dela. Treba je povedati, koliko je izplačano, koliko je tistih, ki imajo to
               možnost za takšna dela, in se potem vprašati, ali je nek minimalni znesek za žepnino
               za to državo res takšna škoda in takšen strošek, da bi morali v zvezi s tem se čutiti
               kot večinsko prebivalstvo ogrožene.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa.</p>
               <p>Nisem bil četrti, zdaj sem kar drugi, na hitro. Lepo. Jaz sem mišljenja, da vsekakor
               tistim, ki so prišli zaradi neke osebne stiske, Slovenija mora nuditi topel dom in v
               bistvu prehrano. Sem pa proti temu, da bi se ljudem, ki so prišli po zaščito v
               Slovenijo, nudila tudi žepnina, proti temu, da se jim nudijo tudi priložnostna dela,
               pa vendar vidite, da je to v zakonu ostalo. Zakaj? Zato, ker je vsak osmi Slovenec
               lačen, na robu preživetja. Gospod premier, tako ali drugače, je sam povedal, da je
               teh ljudi, ki so pod robom minimuma za preživetje, torej so v revnih razmerah, 10%.
               To je 200 tisoč ljudi. Mi pa se tukaj odločamo, da bomo azilantom dajali še žepnino.
               Med to razpravo, ni vas bilo mnogo v tej dvorani, sem prejel sporočilo enega od
               gledalcev, ki je napisal vprašanje: Zakaj ne podamo pogojev za izplačilo žepnine
               tistim, ki živijo na robu preživetja, torej Slovenkam in Slovencem? Mislim, da je to
               popolnoma napačno, da smo sploh o tem vprašanju porabili toliko časa. In enkrat se
               moramo zavedati, da se bomo morali ukvarjati tudi s socialnimi problemi naših
               državljank in državljanov. Konec koncev z naše strani je prišel predlog tako
               podpredsednika naše stranke na Kolegiju za izredno sejo, jaz sem dal dve pobudi za
               izredno sejo. Ni duha, ne sluha o tem. Zabijamo glavo v pesek kot noj in ne vidimo
               tega problema. Za azilante, tukaj pa smo velikodušni. Jaz tega amandmaja ne bom
               podprl. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Vidim, da je še interes po obrazložitvi glasu in ponovno odpiram prijavo.
               Gospod Potrč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Žal mi je, da moramo o tem vprašanju in predlogu na ta način
               razpravljati. Mislim pa, da je kljub temu prav povedati. Škoda je, žal mi je, tudi
               sram me je, kadar moram razmišljati o tem, da pomemben del Slovencev težko živi. K
               sreči se moja stranka in moja poslanska skupina mnogokrat tudi ob pomoči marsikoga od
               vas zavzema, da imamo rešitve, ki vsakomur v Sloveniji zagotavljajo nek minimalni
               znesek, tudi če ne dela. Minimalni, prenizek, ampak zagotavljajo mu. In mislim, da je
               to prav. Da si moramo prizadevati, da bi bilo takih, ki to potrebujejo, čim manj,
               znesek, ki ga lahko dobijo, pa čim višji. Ampak primerjave med tem in med žepnino za
               azilante res ni. In še nekaj bi rad povedal. Ta žepnina je ena od alternativnih
               možnosti, ki so napisane v 78. členu. Ni obvezna, o njej se konkretno odloča v
               posameznem primeru. Prav gotovo ne pride v poštev, kadar bo nekdo dobil delo in
               plačilo, v nekih izjemnih primerih pa. Zaradi tega ne bo zakon idealen ali pa slab,
               ampak na ta način o njem razpravljati, kot da ne želimo pomagati Slovenkam in
               Slovencem, državljankam in državljanom Slovenije, in da gre to na račun žepnine za
               azilante, res ni dobro. Škoda je, ne glede na to, kako se bo kdo za ta amandma
               odločal. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Res je, da gre za državni proračun in majhen delež iz tega državnega
               proračuna za te žepnine, za katere se tako zavzemate. Ampak vendarle, znesek, ki ga
               je kot orientacijo omenila gospa Beblerjeva, to je 10 evrov, pomeni na mesec 300
               evrov. To je pa znesek, ki ga ne doseže marsikatera državna pokojnina. Večina kmečkih
               pokojnin je nižja od 300 evrov mesečno. Tudi nekatere druge kategorije so nižje od
               300 evrov. In vendarle se moramo zavedati, da je potrebno v tej državi vzpostaviti
               neka realna razmerja. In za to gre. Ne zato, ali to pomeni za proračun ne vem kakšen
               izdatek ali ne, ampak neka normalna razmerja bi bila s tem vsekakor porušena. Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Vidim še interes. Odpiram ponovno prijavo in prosim, naj bo to zadnjič. Dajte
               se prijaviti vsi.</p>
               <p>Gospod Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Jaz tega amandmaja na bom podprl. Jaz sem že v razpravi prej
               marsikaj o tem povedal. Mislim pa, da je zelo zgovoren podatek, ki smo ga prej lahko
               slišali, glede na možnost, ki ga daje ta zakonodaja, da si tisti, ki so v tem domu,
               lahko z delom v samem domu, pri čiščenju, urejanju in podobne stvari, vzdrževanju
               doma, tudi kaj zaslužijo. Ampak očitno ni nobenega zanimanja. Veste, to pa tudi pove
               nekaj. Naši ljudje morajo trdo delati. Prej ste govorili o trgovkah in trgovcih,
               ampak niste govorili še potem o plačah, bi še tudi to bilo potrebno povedati, koliko
               morajo delati, da lahko zaslužijo. Tukaj bi pa nekdo zastonj dobil, sam pa noče
               delati, pa ima možnost. Žepnino bi pa nekdo imel, žepnino bi pa imel. In kaj je bolj
               pomemben podatek kot to, če mu je dana možnost, da si z delom zasluži. Ja, saj
               drugega ne dela. Veste, drugače to ne gre. In gre tudi za en pristop k temu, komu
               država nekaj da, komu pa recimo ne. In kar je najpomembnejše. Vsebina tega zakona je
               pripravljena na temeljih skupne evropske azilantske politike. Se pravi, vse države EU
               so se uskladile, kaj je tisto, kar morajo posamezne države uskladiti in kaj morajo
               dati. Mi smo to naredili in še nekaj zraven dodali. Naši sosedje v Italiji tega ne
               dajo, ampak samo gledamo, kako z buldožerji podirajo, recimo, tiste stavbe, v katerih
               živijo. Niso vsi azilanti, ampak oni so to posplošili. Zakaj bi pa mi, ki še nismo
               dosegli standarda, recimo, naše sosednje države, pa bili tako radodarni, da bi plus
               nekaj, kar damo, dali še nekaj več. Zakaj pa? Jaz tega ne bom podprl in tudi ne
               morem.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa. Ko se s tem amandmajem k temu členu, o katerem sedaj govorimo, zavzemamo
               za uvedbo pravice do žepnine, govorimo o žepnini, ki znaša kvečjemu 10 evrov na
               mesec, da ne bilo kakšnega nesporazuma. Ne pa o 10 evrih vsak dan. Torej o 10 evrih
               na mesec, o tem govorimo. Ob tem ponovno poudarjam, da bo minister, pristojen za
               notranje zadeve, vsakokrat tudi določil posebne pogoje, kdaj je prosilec za azil
               upravičen do takšne žepnine. In ko pravite, da že sedaj imajo možnost v samem
               azilantskem domu opravljati dela, za katera dobijo plačila. Morate upoštevati, da med
               temi prosilci za azil so tudi osebe, ki so bolne, stare, ki hodijo v šolo, pa zato ne
               morejo delati, pa tudi sicer vemo, kako je s pravico oziroma možnostjo, da bi otroci
               delali. Najbrž se ne zavzemamo za to. Prosim, obravnavajte ta amandma tako, kakor je
               v resnici zapisan, in tako kot v resnici pomeni to, kar pač pomeni. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Gospod predsednik, hvala lepa. Kolegice in kolegi! Izgleda, da se pogovarjamo v
               različnih jezikih ali beremo različen člen zakona. Ta člen zakona govori o prosilcih
               za azil, vi pa vsi govorite o azilantih. Azilant je tisti, ki je že dobil tak status.
               In če se spomnim in če me spomin ne vara, danes popoldan smo govorili, da je bilo teh
               azilantov v lanskem letu 9, da pa prosilcev za azil, mislim, da je gospod državni
               sekretar rekel, da jih je okoli 400 bilo v lanskem letu. To je eno.</p>
               <p>Drugo, kar bi rad rekel, kolega Kovačič, usekali ste mimo. Jaz sem danes popoldne, ko
               sem primerjalno o višini eventualne žepnine govoril, koliko so žepnine varovancev v
               domih za ostarele, ki se gibljejo od 10 do 12 evrov, vendar na mesec, ne na dan. In
               je nemogoče potem, da je to 300 evrov, kar bi bilo non plus ultra, glede na to, da so
               kmečke pokojnine 150 evrov. In jaz še enkrat, glede na to, da mi je bilo obrazloženo
               in vem, da nam državni sekretar ne more danes odgovoriti, ampak kolegico Darjo pa
               sprašujem, ne vem, ali mi bo odgovorila ali ne. Danes popoldne, ko smo poslušali, je
               bilo rečeno, da azilanti, teh smo rekli je 9, so izenačeni z našimi državljani in jim
               gre tudi žepnina, če nimajo drugih lastnih prihodkov. Za prosilce azila je bilo pa
               rečeno, da so upoštevane pa vse evropske direktive v teh pravicah, ki so naštete v
               enajstih alinejah 178. člena. Zaradi tega ne vidim razloga, zakaj bi morali dodati še
               to 12. alinejo, ki govori o žepninah.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Tudi tokrat za bagatelno in simbolno zadevo, simbolni znesek delamo eno veliko
               zgodbo. Nismo v stanju se postaviti v kožo teh ljudi in nismo v stanju preseči tisto
               ločnico, ki se pri takšnih polemikah kaže med desnico in levico. Preprosto gre za
               odnos do človeka. Predlagali smo nekaj, kar je res simbolnega, kar je samo kaplja v
               morje, da povemo, da smo pomagali takšnemu človeku vsaj pri ohranitvi njegovega
               osebnega dostojanstva. Ampak tega nismo zmožni, ker ga vidimo kot tujka, ne tujca,
               kot tujka v našem družbenem tkivu. In zato ga ne sprejemamo. Razprava je jasna,
               pokazala je tu ločnico, seveda jaz pripadam tej levi strani in zato bom glasoval za
               amandma. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsednik. Kolegice in kolegi! Tega amandmaja ne morem
               podpreti iz naslednjih razlogov. Govoriti o tem, da je vsak osmi državljan lačen v
               Sloveniji, je naravnost smešno. Smešno predvsem zato, ker toliko povpraševanja po
               delu v Sloveniji, kot je danes, še nikoli ni bilo. In tudi zame prave brezposelnosti
               za tiste, ki so zdravi in sposobni delati, je dela več kot dovolj. Problem je, da je
               malo premalo volje za delo, kajti nekateri žal te socialne pravice, ki prav, da so,
               jih znajo tudi dobro izkoristiti v prid tistim, ki delajo za 400, 500 evrov na mesec.
               In to je žalostno. In neko žepnino dodatno še dajati nekaterim, se mi zdi do tistih
               državljanov in državljank nekorektno, nepošteno. In tiste pravice, ki jih dajejo, od
               zavarovanja, da ne štejem vseh teh pravic, jih je veliko, veliko in prav, da so, za
               nekatere pa mogoče celo preveč. Zato se mi zdi, da bi še neke dodatne žepnine za
               katere bi bilo po mojem neprimerno, nehigiensko in nepotrebno s tega vidika, da je to
               država Republika Slovenija dobro uredila za vse državljane. Potrebno pa je delati.
               Vsak zdrav človek bi moral delati. Tisti, ki pa je invalid in bolan, pa je zanj v tej
               družbi po mojem tudi primerno poskrbljeno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes, odpiram ponovno prijavo.</p>
               <p>Gospa Pečan, izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Glasovala bom za ta amandma. Predvsem zaradi tega, ker je v celi vrsti razprav
               oziroma obrazložitev glasu, in že popoldne v razpravah bilo razumeti, da velika
               večina razpravljavcev sploh ni razumela, za kaj gre.</p>
               <p>V tem členu je zelo jasno napisano, da imajo prosilci za azil tudi možnost oziroma
               pravico do dela. Dolgo časa je v naši državi in tudi drugih evropskih državah
               veljalo, da prosilci za azil in begunci ne smejo delati v državi, ki je njihova
               gostiteljica. Logično je, da bo minister v pravila zapisal, da tisti, ki delo dobi in
               je zmožen za delo, zagotovo ne bo dobil te žepnine. Slišali smo, kdo bi lahko bil
               upravičen do žepnine, če bi seveda ne šlo za golo trmarjenje, tudi s strani
               predlagatelja zakona, tudi s strani ministrstva, ker če je to velik problem - na
               žalost gospod sekretar ne more tega več odgovarjati, ampak dejansko je smešno, da z
               glavo skozi zid nočejo vrniti v zakon določila, ki je že bilo v njem. V tej verziji
               sedaj ne, ampak v tisti predhodni. Mimogrede bi samo to povedala, da sem zadovoljna,
               da so moji otroci dovolj stari, da <gap n="..."/><stage xml:id="Redna-33-2007-11-21.stage60">/Opozorilni znak za konec razprave./</stage><gap n="..."/> sami
               zaslužijo, da ne bi šli h gospodu Kovačiču po žepnino, ker bi hoteli imeti 300 evrov,
               pri nas pa je bilo žepnine kvečjemu 30 evrov na mesec. Igleda, da nekateri starši
               nimajo pojma o tem, kaj pravzaprav žepnina je.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala.</p>
               <p>Ko poslušam to razpravo, se bojim, da se tudi kristjani v tej dvorani ne bojijo boga.
               Govoriti, toliko besed izgubljati o tem, kako ljudje, ki so v katastrofalni stiski v
               svojem življenju, kot azilanti, gostje naše države, rušijo blaginjo, malodane, in
               usodo vseh drugih naših državljanov, ker bi za njih porabili nekaj tisoč evrov na
               leto, kot država. Istočasno takšni razpravljavci, ki so v strahu zaradi tega stroška,
               glasujejo za zakon o socialnih transferjih, ki je najrevnejšim slojem v tej državi,
               in zaradi katerega bo zagotovo teh 10%, ugotovljeni uradni podatek o revščini,
               naraslo v nekaj letih na 20%. Ti isti so izglasovali zakon o socialnih transferjih
               lani, ki je odnesel 3-krat več denarja, kot ga je v finančnih posledicah napovedal
               finančni minister. To me skrbi. Govoriti o svojih državljanih, pa glasovati za to, da
               so revni, na drugi strani pa velike zgodbe o blaginji, to je zanikanje boga samega,
               ki je bil zame usmiljen, če bi človek verjel vanj. In, prosim, proceduralno gor ali
               dol, govorim kot človek, ki mi ni vseeno, kako se mi do soljudi v tej državi
               obnašamo. Jaz bom podprl ta amandma, žalosten, da ga ne bi bolj večinsko. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Danes dopoldan sem bil v dvorani, ko je približno dve uri skoraj
               tekla razprava o tem amandmaju. Moram reči zares iskreno, nisem razočaran, vsak lahko
               pove svoje mnenje, svoje stališče, in sem tudi dopoldan povedal, da se strinjam s
               stališčem, ki ga je povedal kolega Kovačič. Moram pa reči, da sem ob tej razpravi pa
               prizadet. Ampak zakaj sem prizadet? Zato, ker ves čas, ves strošek, ves denar, ki smo
               ga porabili danes konkretno, je vreden točno te vsote, ki bi bila letna vsota za to
               žepnino, ki bi naj jo dobili ti ljudje, ki so se znašli v stiski. In mi delamo takšno
               zgago okoli tega. Mi v dvorani in ves suport, ki je v tem Državnem zboru, pa še kje,
               ki mora delati, da mi štiri ure o tem razpravljamo, stane toliko, kot je letna
               žepnina za vse te ljudi. Lepo vas prosim! Zato sem prizadet, ne razočaran, legitimno
               je in vsak ima pravico, lahko pa tudi povem, da sem prizadet.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik ima proceduralni predlog. Prosim.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>V imenu poslanske skupine prosim za deset minut odmora pred glasovanjem o tem
               amandmaju.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ni več interesa po obrazložitvi glasu. Odrejam deset minut odmora pred
               glasovanjem. Prekinjam sejo, ki jo bomo nadaljevali ob 19.20.</p>
               <stage type="time">(Seja je bila prekinjena ob 19.08 in se je nadaljevala ob 19.21.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci. Nadaljujemo s sejo.</p>
               <p>Želi predlagatelj prekinitve besedo? Izvolite.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Ne, hvala, ne želim besede, ampak smo se pa posvetovali, kako bomo odločali.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Glasujemo. Glasujemo o amandmaju Socialnih demokratov k 78. členu zakona. Navzočih je
               60 poslank in poslancev, za jih je glasovalo 22, proti 34.</p>
               <p><stage xml:id="Redna-33-2007-11-21.stage62">(Za je glasovalo 22.)</stage> <stage xml:id="Redna-33-2007-11-21.stage63">(Proti 34.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Prehajamo na tretjo obravnavo predloga zakona. Ker v drugi obravnavi, k dopolnjenemu
               predlogu zakona amandmaji niso bili sprejeti, amandmajev v tretji obravnavi ni možno
               vlagati. Zato v skladu s 139. členom Poslovnika Državnega zbora prehajamo na
               odločanje o predlogu zakona. Na podlagi petega odstavka 140. člena Poslovnika
               Državnega zbora vas obveščam, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Odpiram prijavo za obrazložitev glasu v imenu poslanskih skupin.</p>
               <p>Gospa Širca, izvolite. Imate besedo.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Spoštovani kolegi in kolegice.</p>
               <p>Jaz sem bila nad današnjo razpravo pri obravnavi tega zakona razočarana, kot sem
               razočarana tudi nad predlogom zakona, in tudi nad tem, da še tistih nekaj amandmajev,
               kolikor jih je bilo mogoče vložiti, da bi sanirali nepopolnost tega zakona, ni bilo
               sprejetih. Hkrati pa je iz celotne današnje, niti ne kratke, razprave vendarle vela
               neka, ne bom rekla, nestrpnost, ampak nezadovoljstvo ali celo strah pred tem, da se
               bodo, če bomo preveč korektni pri sprejemu zakonodaje, ki sprejema in dopušča, daje
               pravice tujcem v Sloveniji, azilantom, da se bo potem v Sloveniji zgodil prehud
               liberalizem, ki bo, po vzoru drugih držav, silil k prevelikemu konzervativizmu, češ,
               da prinašajo morebiti ti ljudje, ki prihajajo po zaščito drugam, preveč težav v naš
               mir, v ta naš podalpski mir. Včasih je bilo celo slutiti, da prinašajo preveč možnih
               kriminalnih dejanj, ki bodo narušila naš mir. Ponavljam, da tak zakon, kot je
               sprejet, ne zadostuje tistim standardom, na katere so nas opozarjale predvsem
               civilnodružbene iniciative, ki so dajale številne pripombe in smo jim hoteli vsaj
               nekateri poslanci prisluhniti in sanirati, da se ne bi zgodilo to, kar se je zgodilo
               pred leti s sprejemom Zakona o azilu, ki ga je moralo Ustavno sodišče zadržati, ker
               ni bil dovolj mednarodno sprejemljiv in tudi celo v neskladju z našo ustavo. Bojim
               se, da se bo to ponovilo tudi pri tem zakonu. Ampak dovolj zadovoljstva je v naši
               deželi, da se ljudem v stiski ne odpre roke na način, kot bi dovolj senzibilna
               družba, tudi zaradi mednarodnega prava, morala narediti.</p>
               <p>V tem smislu v Poslanski skupini Zares in tudi zaradi tega, ker niste sprejeli teh
               dopolnil, zakona ne bomo podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! V Liberalni demokraciji
               Slovenije smo se odločili, da predloga zakona ne bomo podprli. Razlogov za to je več,
               dva sta takšna, ki ju velja omeniti. Eden je ta, da je to pravzaprav pregoljufan
               Zakon o azilu. Spet se ponavljajo tiste zahteve oziroma tisti predlogi, ki jih je
               Ustavno sodišče že obravnavalo in povedalo, kaj je narobe z njimi. Zdaj se pač pod
               drugim naslovom, pod drugim imenom spet poskušajo pretihotapiti nehumane rešitve v
               naše občestvo. Drugi razlog je pa človekoljuben. Slovenci se moramo pravzaprav kdaj
               spomniti tudi na to, da smo že bili kdaj emigranti, da smo iskali azile po različnih
               državah. Da so nam bili, recimo, nazadnje v letu 1991 ponujeni s strani Avstrije brez
               kakršnihkoli omejitev in šikan. Da smo znali v 90. letih sami sprejeti azilante iz
               drugih republik in da nam niso prinesli pravzaprav nič slabega. Da v letu 2007
               sprejemamo zakon, ki je slabša rešitev, kot je bila pred leti, to nam je lahko
               kvečjemu v sramoto. Ne govorim zdaj o tistih skupnih imenovalcih, ki jih ponuja
               Evropska unija in na katere se tako radi obešamo, govorim o primerjavi Slovenije
               danes, Slovenije včeraj in Slovenije jutri. Če se tukaj uspemo zaradi 4.000 evrov
               prepirati in si dokazovati stvari, ki nimajo nobene pametne racionalne podlage, potem
               je res hudo z nami. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. V imenu Poslanske skupine Socialnih demokratov
               tega predloga zakona ne bomo mogli podpreti, in sicer iz naslednjih razlogov. Ker ta
               predlog zakona omejuje pravna sredstva, ki jih imajo prosilci za azil na voljo,
               omejuje se dostopnost postopka, v večji meri, kot je to potrebno, se omejuje pravica
               do svobode gibanja, ponovno se uvaja predpostopek, za katerega je Ustavno sodišče že
               napovedalo, da ga bo še posebej preučilo. Ta zakon je celo še en korak nazaj, celo od
               tistega, ki je bil sprejet v tem Državnem zboru lani in v zvezi s katerim smo 30
               poslancev sprožili postopek pred Ustavnim sodiščem, ker seveda z njim nismo bili
               zadovoljni in ker smo bili prepričani, da v nekaterih členih ne zadosti pogojev
               usklajenosti z ustavo. Tudi v tem predlogu vidimo prekomerno restriktivnost in
               verjetno neskladnost z našo ustavo, z ženevsko konvencijo o statusu begunca in z
               evropskimi direktivami, ki urejajo to področje. Predvsem pa temu predlogu zakona
               manjka tista minimalna humanost, ki pa bi morala biti temeljno vodilo tega zakona.
               Zato za nas ta zakon ni sprejemljiv. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Odpiram prijavo za obrazložitev glasu v osebnem imenu. Gospod Žnidaršič,
               izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala. Pri obravnavi tega zakona in pri samem predlogu, je res, da sledi
               evropski direktivi. Težava je nekje drugje. Da mi mislimo, da ne smemo nikoli
               vplivati na vsebino kakšne direktive in da tudi ne vplivamo. Mi vse, kar Evropa
               ponudi, bi rekel, potrdimo brez velike razprave. Razprava o tem na Odboru za EU je
               samo simbolika, lažno prepričanje o tem, da o nečem odločamo, pa ne. Potrjujemo to,
               kar pripravi Vlada. Vlada ponavadi potrdi to, kar so pripravili v Bruslju. Kmalu bo
               ta Evropa tista, za katero bom začel dvomiti, ali je <q>"taprava"</q> in ali je bilo
               pametno, da sem takrat glasoval brez kakšnega velikega razmisleka za to, da tja
               gremo. Kadar se poslabšajo ali poslabšujejo medosebni odnosi zaradi nekega
               spoštovanja neke evropske direktive, pa to ni obvezno, takrat mislim, da bi smeli
               ohraniti svoj nivo razmišljanja, tudi če je drugačen, je pa hkrati v skladu in
               slediti slabšim rešitvam samo zato, ker se je to izmislila Evropa, mislim, da je
               iracionalno, brez ponosa, brez lastne pameti in premisleka. In če je to tista drža,
               ki naj jo mi branimo v Evropi, potem jaz ne bom zraven. Bom pač moral glasovati proti
               temu zakonu, ko niti v najskromnejši spremembi bogih 10 evrov na mesec za hudo
               življenjsko prizadete ljudi nismo v stanju ponuditi, to je tako žalostno, da se ne da
               povedati. In mene absolutno navaja na to, da takih rešitev podpreti pač ne smem.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 62 poslank in poslancev, za 37, proti 21.</p>
               <p><stage xml:id="Redna-33-2007-11-21.stage64">(Za je glasovalo 37.)</stage> <stage xml:id="Redna-33-2007-11-21.stage65">(Proti 21.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>In nadaljujemo s <title>prekinjeno 12. točko dnevnega reda - z obravnavo predloga zakona
                  o spremembah in dopolnitvah zakona o prijavi prebivališča.</title> Prehajamo na
                  <title>tretjo obravnavo</title> predloga zakona. Ker v drugi obravnavi amandmaji k
               dopolnjenemu predlogu zakona niso bili vloženi, amandmajev v tretji obravnavi ni
               možno vlagati, zato prehajamo na odločanje o predlogu zakona. Na podlagi petega
               odstavka 140. člena poslovnika zbora vas obveščam, da me Zakonodajno-pravna služba
               oziroma Vlada nista opozorili, da bi bil zaradi amandmajev, sprejetih na matičnem
               delovnem telesu, predlog zakona neusklajen. Glasujemo. Navzočih je 60 poslank in
               poslancev, za 58, proti nihče.</p>
               <p><stage xml:id="Redna-33-2007-11-21.stage66">(Za je glasovalo 58.)</stage> <stage xml:id="Redna-33-2007-11-21.stage67">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>prekinjene 6. točke dnevnega reda - na obravnavo
                  predloga zakona o spremebah kazenskega zakonika v okviru skrajšanega postopka.</title> Prehajamo na odločanje o naslednjem predlogu sklepa. Predlog zakona o
               spremembah kazenskega zakonika ni primeren za nadaljnjo obravnavo.</p>
               <p>V imenu poslanske skupine, gospa Širca. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ni res, da ni primeren. Mogoče ni primeren čas in bo enkrat čez leta primeren ta
               predlog naše spremembe 300. člena Kazenskega zakonika. Čas bo to naročil, konec
               koncev je ta Evropa, nad katero nekateri že dvomijo, vendarle naročila tudi
               Sloveniji, da naj se pri pripravi svoje lastne zakonodaje obnaša drugače oziroma bolj
               restriktivno, ko gre za diskriminacijo drugih. Da naj v svoji lastni zakonodaji uredi
               drugače. Temu se je zavezal tudi gospod Šturm, ko je bil februarja v Luksemburgu na
               srečanju pravosodnih ministrov Sveta Evrope. Zaradi tega bo prej ali slej prisiljen
               urediti tudi to področje. Danes smo slišali, da mi ga nismo dovolj dobro. Pač smo ga
               pred časom in tudi sklicujoč se na študije, ki so narejene. Tudi te boste enkrat
               dobili v roke in tudi te vam bodo povedale, da je potrebno 300. člena Kazenskega
               zakonika urediti drugače. To se pravi, ne sankcionirati in penalizirati zgolj samo
               določena neprimerna ravnanja v družbi. To se pravi, ne pristati na to, da kazenski
               zakonik prepoveduje vzbujanje nestrpnosti samo na podlagi verske, rasne in nacionalne
               drugačnosti in pripadnosti. Obstajajo še druge pripadnosti, druge okoliščine, ki smo
               jih mi opredelili tudi z amandmajem, ko nam je Vlada in Zakonodajno-pravna služba to
               naročila, kot tiste okoliščine, kjer se sovražni govor, ki vzbuja k nasilju - ne gre
               za žaljivke, ne gre za 133. člen, ne gre za drugačno mišljenje, to je potrebno
               spoštovati - ampak tisti govor, ki vzbuja k nasilnemu dejanju in ki lahko prinaša
               tudi nasilne posledice. To je potrebno spremeniti. Mi smo to naredili, sicer tudi še
               druge rešitve, ampak zaenkrat tega posluha ni. Mi se zavedamo, da ustava na nek
               način, ne na nek način, ustava dopušča svobodo izražanja, ampak hkrati jo tudi
               omejuje. <gap n="..."/><stage xml:id="Redna-33-2007-11-21.stage68">/Opozorilni znak za konec razprave./</stage><gap n="..."/> Omejuje na mestih takrat, ko
               posega v integriteto ljudi in posameznika in ko družbi izsiljuje nasilje in nasilna
               ravnanja. Kot pravim, najbrž bo nekdo drug, bodo drugi v prihodnosti, ne mi več,
               ampak še vedno v tem prostoru, to naredili, kar danes očitno ne boste vi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Kdo v svojem osebnem imenu? <stage xml:id="Redna-33-2007-11-21.stage69">(Ne.)</stage> Glasujemo. Glasovanje o predlogu sklepa
               teče. Navzočih je 58 poslank in poslancev, za je glasovalo 41, proti 10.</p>
               <p><stage xml:id="Redna-33-2007-11-21.stage70">(Za je glasovalo 41.)</stage> <stage xml:id="Redna-33-2007-11-21.stage71">(proti 10.)</stage></p>
               <p>Ugotavljam, da je sklep sprejet.</p>
               <p>Oziroma obveščam vas, da je s tem zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prekinjam 33. sejo Državnega zbora Republike Slovenije, ki jo bomo nadaljevali jutri
               ob 10. uri.</p>
               <p>Lep večer in lahko noč. <stage type="time">(SEJA JE BILA PREKINJENA 21. NOVEMBRA 2007 OB 19.37.)</stage>
               </p>
            </sp>
         </div>
      </body>
   </text>
</TEI>