<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-17-2006-05-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A46A415D7B735611C125717D0033B929</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=A46A415D7B735611C125717D0033B929</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-17-2006-05-22.DZ" n="17">
               <name>Redna</name>
               <date when="2006-05-22"/>
            </setting>
         </settingDesc>
         <particDesc>
            <listOrg>
               <org xml:id="Redna-17-2006-05-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">17. seja</stage>
            <stage type="date">(22. maj 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 14.03 uri. </stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da se umirite in zasedete svoja
               mesta. Hvala lepa.</p>
               <p>Začenjam 17. sejo državnega zbora Republike Slovenije. Seja je bila sklicana na
               podlagi prvega odstavka 57. člena poslovnika državnega zbora. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Anton Anderlič, Roberto Battelli, mag. Milan M. Cvikl, Franc <stage xml:id="Redna-17-2006-05-22.stage5">(Feri)</stage> Horvat, Jožef
               Horvat, Srečko Hvauc, Jožef Jerovšek, Aurelio Juri, Anton Kokalj, Davorin Terčon,
               Janko Veber in Milenko Ziherl.</p>
               <p>Na sejo sem vabil predsednika vlade Republike Slovenije, gospoda Janeza Janšo, k 1.
               točki dnevnega reda, predstavnike vlade Republike Slovenije k vsem točkam dnevnega
               reda, predstavnika državnega sveta Republike Slovenije k 33. točki, ter predstavnika
               sodnega sveta k 39. točki dnevnega reda. Vse prisotne lepo pozdravljam.</p>
               <p>Prehajamo na določitev dnevnega reda 17. seje državnega zbora Republike Slovenije.
               Predlog dnevnega reda je pripravljen skladno z 59. členom poslovnika in ste ga
               prejeli s sklicem seje dne 12. maja 2006. O predlogu dnevnega reda bomo odločali v
               skladu z drugim odstavkom 64. člena poslovnika državnega zbora. Prehajamo na predlog
               za umik točke z dnevnega reda. Poslanske skupine SDS, NSi, SLS in DeSUS predlagajo,
               da se z dnevnega reda umakne predlog zakona o spremembah in dopolnitvah zakona o
               zadrugah, tretja obravnava. Predlog ste prejeli na klop. Želi besedo predstavnik
               predlagateljev umika? <stage xml:id="Redna-17-2006-05-22.stage6">(Ne.)</stage> Želijo besedo predstavniki poslanskih skupin? <stage xml:id="Redna-17-2006-05-22.stage7">(Ne.)</stage>
               Preden preidemo na glasovanje, prosim poslanke in poslance, da preverijo delovanje
               glasovalne naprave, in sicer mora na desni strani vložene kartice goreti oranžna
               lučka. Ugotavljam, da ni pripomb glede glasovalnih naprav, zato prehajamo na
               odločanje o predlogu za umik navedene točke z dnevnega reda. Glasujemo. Navzočih je
               64 poslank in poslancev, za jih je glasovalo 48, proti 3.</p>
               <p><stage xml:id="Redna-17-2006-05-22.stage8">(Za je glasovalo 48.)</stage> <stage xml:id="Redna-17-2006-05-22.stage9">(Proti 3.)</stage></p>
               <p>Ugotavljam, da je predlog za umik sprejet.</p>
               <p>Predlogov za širitev dnevnega reda nisem prejel, tako predlagam zboru, da za
               današnjo sejo določi dnevni red, kot ste ga prejeli s sklicem ter s sprejeto
               spremembo. Glasujemo. Navzočih je 64 poslank in poslancev, za je glasovalo 61, proti
               nihče.</p>
               <p><stage xml:id="Redna-17-2006-05-22.stage10">(Za je glasovalo 61.)</stage> <stage xml:id="Redna-17-2006-05-22.stage11">(Proti nihče.)</stage></p>
               <p>Ugotavljam, da je dnevni red 17. seje državnega zbora določen.</p>
               <p>S tem prekinjam sejo zbora, ki jo bomo nadaljevali ob 15. uri z obravnavo 1. točke
               dnevnega reda, to z vprašanji poslank in poslancev.</p>
               <stage type="time">(Seja je bila prekinjena ob 14.07 uri in se je nadaljevala ob 15.02 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci in predstavniki vlade! Prosim, da se umirite
               in zasedete svoja mesta.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 21
               poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. in drugim odstavkom
               245. člena ter 247. člena poslovnika državnega zbora. Na prva tri vprašanja poslancev
               opozicije in na poslansko vprašanje poslanca vladajoče koalicije bo odgovoril
               predsednik vlade. Zatem bo minister za finance odgovoril na poslansko vprašanje,
               postavljeno na 16. seji zbora, na katero zaradi odsotnosti ni mogel odgovoriti.
               Poslanci imajo za postavitev vprašanja na voljo tri minute, predsednik vlade in
               ministri odgovorijo na vprašanje največ v petih minutah, enako tudi, če je vprašanje
               postavljeno več ministrom. Poslanec, ki ne bo zadovoljen z odgovorom, lahko zahteva
               dopolnitev odgovora, ne more pa postaviti dodatnega vprašanja; prosim poslance, da
               ste na to pozorni. Obrazložitev zahteve za dopolnitev odgovora poslanec predstavi v
               dveh minutah, dopolnitev odgovora pa sme trajati največ tri minute.</p>
               <p>V zvezi s to točko so se za danes opravičili naslednji ministri: minister za
               kulturo, dr. Vasko Simoniti, ministrica za kmetijstvo, gozdarstvo in prehrano, gospa
               Marija Lukačič, minister za visoko šolstvo, znanost in tehnologijo bo odsoten od
               16.00 ure dalje, minister za notranje zadeve, dr. Dragutin Mate.</p>
               <p>V primeru, da poslanec na postavljeno vprašanje danes ne bo dobil odgovora, mu
               morata predsednik vlade ali minister v 30 dneh predložiti pisni odgovor, ki bo
               objavljen v glasilu državnega zbora. Poslanec, ki je postavil vprašanje, na katerega
               ni bilo odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo državnega zbora.</p>
               <p>Na klopi ste prejeli pregled poslanskih vprašanj in pobud, na katera v poslovniškem
               roku še ni bilo odgovorjeno.</p>
               <p>Prehajamo na predstavitev poslanskih vprašanj. Kot že rečeno, bo na prva tri oziroma
               prva štiri vprašanja odgovarjal predsednik vlade, gospod Janez Janša.</p>
               <p>Prva bo poslansko vprašanje predsedniku vlade postavila gospa Majda Širca. Izvolite.
           </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Dober dan, spoštovani prisotni, spoštovani gostje, spoštovani predsednik! Na vas
               naslavljam vprašanje, ki se nanaša na javni zavod RTV Slovenija. Spoštovani
               predsednik vlade, sprašujem vas: Kdaj boste znižali RTV prispevek? Hvala za odgovor.
           </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod premier, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za vprašanje. Lep pozdrav vam in vsem ostalim v dvorani! Kot veste, je zakon o
               RTV Slovenija začel veljati novembra lani in do tega trenutka se je veliko obvez, ki
               jih zakon nalaga različnim organom in institucijam, predvsem pa Radioteleviziji
               Slovenija, že izvedlo.</p>
               <p>Konstituirani so bili kolektivni vodstveni nadzorni organi, tudi glavni individualni
               so bili izvoljeni oziroma imenovani. Glede tretjega parlamentarnega programa so
               stekle tehnične priprave za uvedbo tudi nekih poskusnih aktivnosti. Enako je v teku
               digitalizacija programov, čeprav tukaj nekoliko zamujamo, ne samo zdaj, ampak že
               nekaj časa.</p>
               <p>Kar se tiče znižanja RTV prispevka, se ta glede na to, da se po novem zakonu ne
               usklajujejo več z inflacijo, od dneva, ko je zakon stopil v veljavo, realno znižal za
               približno odstotek in tudi naprej se bo v skladu s tem dejstvom zniževal, čeprav ne
               pričakujemo, da bo inflacija večja od te, ki jo imamo danes v prihodnosti. Gre vseeno
               za zniževanje prispevkov. Prej se je ta prispevek namreč usklajeval z življenjskimi
               stroški. Tako je tudi ta del zakona v izvajanju, tako kot je pač bilo določeno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Gospod predsednik, prej se zakon ni usklajeval z inflacijo. Lahko se je,
               lahko se pa ni. Ampak vendarle, vi govorite o nekem fiktivnem zmanjšanju RTV
               prispevka, moje položnice govorijo drugače. Moje položnice od leta 2004 dalje
               govorijo, od aprila, govorijo, da plačujem, plačujemo 2.637,00 SIT. Isto vsoto sem
               plačala marca 2006, 2.637 SIT.</p>
               <p>Gospod predsednik v brošuri, ki je nagovarjala sprejetje novega zakona, ste sami
               zapisali, da bo nov zakon omogočil nižji RTV prispevek. V isti brošuri, ki je imela
               16 strani, je bilo kar 15-krat zagotovljeno, da bo zakon prispeval k nižji RTV
               naročnini. Na teh plakatih, s katerim ste nagovarjali volivke in volivce, kaj piše,
               gospod predsednik? Za nižji RTV prispevek. Vseskozi ste očitno zavajali in tudi
               danes, ko govorite o nekem fiktivnem zmanjševanju RTV naročnine. Sporočate nam, da z
               obljubami niste mislili resno ali morebiti kaj drugače.</p>
               <p>Še enkrat vas zato sprašujem: <q>"Kdaj boste znižali RTV prispevek, tako kot ste trdili
               pol leta nazaj?"</q></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, vsakomur, ki obvlada osnove matematike, je jasno, da če znesek nominalno enak
               in je inflacija 2-odstotna, plačaš realno manj. Tako ne vem, kako bi to še drugače
               obrazložil, ker se bolj enostavno pač ne da. Nikoli nismo trdili, da bo prišlo do, ne
               vem, nekega drastičnega zniževanja tega prispevka. V kampanji pred referendumom, ki
               je bila izredno vroča, je bilo jasno povedano, da ne bo prišlo do usklajevanja z
               inflacijo. In organi, ki pač izvajajo zakon, so dolžni izvajati zakon, ne takšne in
               drugačne brošure in pač rad bi spomnil spoštovano poslanko, da je kampanja za
               referendum končana končana, in večina volivk in volivcev je zakon podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite proceduralni predlog? Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Seveda, vaš odgovor je zavajajoč in nepopoln, zato bom na osnovi drugega odstavka
               246. člena poslovnika zahtevala razpravo, kajti menim, da je šlo za prevaro. Da je
               šlo za prevaro tudi na osnovi teh obljub in pravzaprav za prevaro, ki vam je, vam,
               gospod predsednik, precej lastna. Ne gre samo za predreferendumske obljube, gre tudi
               za predvolitvene obljube, ki jih niste izpeljali. Kaj ste govorili pred volitvami?
               Govorili ste, da boste napovedali vojno trem znanim K-jem, ampak sedaj ukinjate
               protikorupcijsko komisijo.</p>
               <p>In med katere vaše K-je, gospod predsednik, sodi kampanja SDS z vlakom po Sloveniji?</p>
               <p>Gospod predsednik, ali morebiti davkoplačevalci plačujemo vaše vožnje z vlakom zato,
               da vaša stranka uvaja že predvolilno kampanjo? In obljubljali ste, tudi tukaj je šlo
               za zavarjanje glede na realnost, da se bo zaposlovanje v državni upravi za 1% na leto
               znižalo. Ampak vaši podatki kažejo, da je bilo 1. aprila 2006 zaposlenih 82 oseb več
               kot prejšnji mesec, in od novembra 2004, kot berem vaše podatke, kar 784 oseb več kot
               leta 2004.</p>
               <p>V gospodarstvu v najbolj uspešnih podjetjih nadaljujete svojo kadrovsko čistko, v
               Delu, Zavarovalnici Triglav, Mercatorju, v Luki Koper, Pošti Slovenije, v Abanki,
               Interevropi, <gap n="..."/> Telekomu itn. <gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Širca, obrazložitev proceduralnega predloga, prosim!</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Uspešni odhajajo, kompatibilni prihajajo. Govorim o diskrepanci, gospod
               predsednik<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>O odgovoru predsednika vlade na vaše poslansko vprašanje, bodite korektni!</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Govorim o diskrepanci med obljubljenim in med realnim in to volivke in volivci in
               občani in občanke morajo vedeti. Poleg tega, da sprašujem tudi, med katere K-je spada
               odziv vašega kabineta na pisno<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Drugi opomin, gospa Širca. Razložite proceduralni predlog glede odgovora premiera na
               vaše poslansko vprašanje.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ali lahko mi ustavite sekunde, prosim? Mi lahko ustavite čas, prosim. Imam
               obrazložitev svojega proceduralnega vprašanja, ki temelji na podmeni, da predsednik
               nekaj obljublja, potem je pa realnost drugačna, tako kot pri RTV prispevku, tudi
               drugje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>No, dajte no. Držite se poslovnika. <gap n="..."/><stage xml:id="Redna-17-2006-05-22.stage13">/Smeh./</stage><gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>In med katere K-je<gap n="..."/> In med katere K-je<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>No dajte, izvolite, izvolite še.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>In med katere K-je, prosim, gospod predsednik, spada odziv vašega kabineta na pismo
               kardinala Rodeta, ki se očitno zavzema za interese italijanske gradbenega podjetja
               Grasseto. Pred volitvami ste, gospod predsednik, trdili, da se lahko štipendije
               povišajo za 100% citiram vaše izjave - danes pa v vladnih reformah beremo o uvodebi
               šolnin. Hkrati pa minister Zver obljublja državno financiranje verskih šol, da ne
               govorim o obljubah v zdravstvu in skrajšanju čakalnih dob, ki se ve<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Jaz bi prosil, spoštovane poslanke in poslance, da nihče več tako
               nesramno ne izkorišča možnosti govora, ki mu jo daje poslovnik.</p>
               <p>Drugi bo poslansko vprašanje postavil gospod Bojan Kontič oziroma dovolite gospod
               Kontič, še trenutek.</p>
               <p>O predlogu poslanke gospe Majde Širca, da državni zbor na naslednji seji opravi
               razpravo o odgovoru predsednika vlade na njeno poslansko vprašanje, bo državni zbor
               odločil v okviru jutrišnjih glasovanj.</p>
               <p>Izvolite, gospod Kontič, sedaj imate vi besedo.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani ministri, predsednik vlade! Pred časom je
               kirurg dr. Erik Brecelj šokiral slovensko javnost s pismom, v katerem je predstavil
               dejansko stanje in stiske osebja na Onkološkem inštitutu. Sprožil je javni protest
               zaposlenih in bolnikov in tudi vseh drugih, ki se zavedajo oziroma se zavedamo
               nujnostjo odprave vzrokov tega nezadovoljstva, da ne rečem ogorčenja. Zapleti v
               postopku javnega razpisa za dobavo in montažo operacijskih miz opozarjajo na slabosti
               sedanje ureditve javnega naročanja, s katero smo sicer želeli odpraviti nered in
               nepravilnosti v postopkih naročanja. Zapleti pri nabavi operacijskih miz so posebej
               občutljivi, kajti vsaka zamuda je lahko usodna za bolnike, ki čakajo na operativni
               poseg. V želji poiskati <gap n="..."/> <stage xml:id="Redna-17-2006-05-22.stage14">/Nemir v dvorani./</stage> Gospod predsednik, še vodite sejo? V
               želji poiskati izhod iz nastalih težav se je angažiral tudi predsednik države, ki je
               na vprašanje oziroma ugotovitev novinarke Dela, da je dosedanjega zatiskanja oči pred
               težavami torej konec, dejal: <q>"Večkrat je bilo slišati, da z razpisi v zdravstvu nekaj
               ni v redu, da so usmerjeni ali da za njimi tičijo določeni interesi, provizije. Težko
               je ukrepati, ker ni dokazov za to, a mislim, da smo tokrat tako usmerili pozornost na
               nastale razmere, da ponavljanje dosedanje prakse ne bo mogoče."</q> Minister za zdravje
               je na revizijsko komisijo, na žalost šele po intervenciji predsednika države,
               naslovil predlog za odpravo ustavitve postopka javnega naročanja. Vse to je sicer res
               ukrepanje v nuji, je pa hkrati ukrepanje v dobro bolnikom, ki sedaj nemočni in
               razočarani čakajo na dokončanje postopka, ki jim bo omogočil morda še pravočasen
               operativni poseg. Kot v posmeh vsem tem težavam pa lahko v javnih medijih zasledimo,
               da je skoraj istočasno obrambno ministrstvo tajno ter, seveda, brez javnega razpisa
               kupilo operacijsko mizo.</p>
               <p>Spoštovani gospod predsednik vlade! Odločitev revizijske komisije je znana, niso pa
               nam znana stališča vlade do urgentne rešitve tega vprašanja, zato vas v imenu
               poslanske skupine Socialnih demokratov sprašujem:</p>
               <p>Kaj je doslej storila vlada za pravočasno nabavo operacijskih miz? Ali vlada
               pripravlja predloge, ki bi v bodoče omogočili nepotrebno zavlačevanje, kateremu smo
               bili priča v tem primeru?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod premier, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala lepa za vprašanje. Lahko bi rekli, da ima že brado, tudi ne odgovarjam prvič
               na podobno vprašanje. Kaj je vlada storila? Vlada je storila vse, kar lahko naredi v
               okviru zakona, ki pač velja, in v okviru postopkov, ki so predpisani s proceduro.</p>
               <p>Se pa zgodba ni začela s to vlado. Že v času prejšnje vlade sta padla dva razpisa na
               isto temo in seveda zakon, po katerem je ministrstvo za zdravje lani objavilo novi
               razpis, ponovni razpis, je tudi že kar nekaj let v veljavi. In ta zakon ni dober, je
               preveč kompliciran, omogoča vrtenje v krogu in omogoča, da se postopki zavlačujejo
               tudi tam, kjer gre, lahko bi rekli, za dejansko nujne potrebe ljudi.</p>
               <p>Edina odgovornost te vlade, ki jo seveda prevzemam, je, da te zakonodaje doslej še
               nismo spremenili. Je v zaključni fazi obsežna spremembe za zakonodajo o javnem
               naročanju, gre za zahteven projekt. Žal moram povedati, da tisti, ki so ta zakon
               pripravili in spravili v veljavo, zagotovo niso prispevali k razvoju in gospodarski
               in družbeni rasti v Sloveniji v zadnjih letih. Zakon ne omogoča večje
               transparentnosti, ampak omogoča ravno obratno in to na ta način, da na koncu nihče ni
               kriv tudi, če se zgodijo velike nepravilnosti. Problemi s tem zakonom niso samo na
               področju medicinske opreme oziroma zdravstva, ampak so praktično povsod. Jaz upam, da
               boste v kratkem dobili spremembo te zakonodaje na klop, in tudi upam, da jo bomo,
               potem čim prej spravili skozi proceduro.</p>
               <p>Kar se tiče nakupa opreme, medicinske opreme za Slovensko vojsko je bila ta
               operacijska miza kupljena v sklopu vojaške bolnišnice. Kolikor vem, praktično vse
               države članice Nata vojaško opremo nabavljamo brez javnih razpisov tako, da tukaj
               Slovenija ni nikakršna izjema, tudi če bi bila, ta vlada ni spreminjala zakonodaje,
               dela na podlagi zakonov, ki so bili sprejeti v prejšnjih mandatih, in zaradi tega teh
               dveh primerov neposredno ni možno primerjati. Je pa ta primerjava vseeno uporabna,
               ravno zaradi tega, ker osvetli absurdnost neke situacije, ko je pač neko stvar možno
               nabaviti brez javnega razpisa, čeprav je urgentno, ne rabiš ali pa jo manj urgentno
               rabiš, drugje pa, ko nekaj zelo urgentno rabiš, pa tega ni možno. Teh absurdov je
               bilo še več, podedovali smo jih mnogo več, nekatere smo odpravili. Recimo, do našega
               mandata je bilo možno brez javnega razpisa nabaviti oziroma kupiti potne liste,
               osebne izkaznice, nalepke za avtomobile celo, brez javnega razpisa, ni pa bilo možno
               kupiti operacijskih miz ali pa druge nujne medicinske opreme tudi ne v nekih izrednih
               pogojih.</p>
               <p>Tudi ta ukrep, ki ga je predlagal predsednik države v tej fazi postopka pravno ni
               možen, ministrstvo je vseeno poskusilo, revizijska komisija je to zavrnila. Naj povem
               tudi to, da revizijske komisije, ki je odločala, ni imenoval ta parlament, je še v
               stari sestavi. Ali je odločala prav ali ne, jaz se v to ne morem spuščati, zagotovo
               pa mnogokrat pri teh postopkih ne gre za življenjske odločitve, gre enostavno za
               slednje nekim predpisom, ki so včasih dejansko napisani tako, da omogočajo, kot sem
               že prej povedal, vrtenje v krogu, neodločanje namesto odločanja in da tistemu, ki pač
               to bolj pozna, tudi če ne izpolnjuje nikakršnih pogojev, na koncu omogoča neke
               profite, ker se pač pogajajo za to, da tisti, ki pogoj izpolnjuje zato da ne izgublja
               na času, potem običajno da kakšno koncesijo. Na te primere smo naleteli in, žal,
               priznam, smo se morda nekoliko pozno lotili korenite spremembe zakonodaje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Situacija je dejansko zelo zapletena. Jaz mislim, gospod predsednik
               vlade, da bo počasi potrebno prenehati s tem, kaj je počela prejšnja vlada. Leto in
               pol imamo novo vlado in leto in pol mora ta vlada upravljati z dediščino, tudi če je
               slaba po vaši oceni in morda zadeve spreminjati. Po moji oceni pri tej nabavi
               operacijskih miz gre za neke vrste nezaupnico ministrstvu za zdravje, ne vem
               natančnega odgovora, ampak mislim, da če bi pravočasno ukrepali, da bi ti zapleti
               sicer lahko bili, bi pa bili v tem času že odpravljeni. V tem trenutku ne poznam tudi
               rešitve. Revizijska komisija je sprejela sklep, je odločila in sedaj je na potezi
               naročnik, torej ministrstvo za zdravje. Zanima me: Kako bo ministrstvo, ki je seveda
               znotraj vaše vlade, ukrepalo v bližnji prihodnosti? Seveda bo potrebno, se strinjam z
               vami, zakonodajo spremeniti v prid temu, da se takšnim situacijam izognemo in da se
               izognemo pritožbam v nedogled, seveda bomo pa hkrati pri tem morali paziti na to, da
               bo v zakonodaji tudi varovalka, ki bo preprečila samovoljo tudi naročnikov in izbiro
               mimo pravil dobrega gospodarjenja s sredstvi davkoplačevalcev.</p>
               <p>Zanima me predvsem: Kako bo vlada v tem primeru ukrepala danes oziroma v naslednjih
               dneh v povezavi z operacijskimi mizami, o katerih govorimo?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala lepa tudi za to dodatno vprašanje. Zdaj, kar se tiče odgovornosti, to ni
               govorjenje na pamet. Pri tem konkretnem primeru je možno povsem jasno porazdeliti
               odgovornost in to brez tega, da bi karkoli zamegljevali. Dejstvo je, da je
               zakonodaja, ki je v veljavi, bila sprejeta prej, ni je predlagala ta vlada, ni je
               sprejel ta parlament in to je v tem primeru ključna težava.</p>
               <p>Tudi v prejšnjem mandatu sta za isto stvar že padla dva razpisa na isto temo,
               nikogar to očitno ni zdramilo - pa tudi drugi podobni primeri so bili na drugih
               področjih -, da bi predlagal spremembo. Naša odgovornost je v tem, da tega že nismo
               naredili. Olajševalna okoliščina je dejstvo, da gre za komplicirano stvar, da ne gre
               samo za ta problem, ki je omogočil ta zaplet, ampak tudi za številne druge, ki jih je
               treba rešiti, in da je potrebno nekaj časa za to, da se predlog spremembe dobro
               pripravi in tudi uskladi.</p>
               <p>Strinjam se z vami, da je ključno v tem trenutku, kaj se bo dogajalo naprej. Na
               podlagi te odločitve državne revizijske komisije je zdaj nastopila naslednja faza, to
               je uporaba postopka s pogajanji. Jaz upam, da bo to pripeljalo do neke končne izbire,
               na katero ne bo spet tisoč pritožb, in da bodo lahko končno bolniki dobili ustrezen
               tretma tudi, kar se tiče ustrezne opreme. Absurdno je, da ne gre za pomanjkanje
               denarja, ne gre za pomanjkanje ljudi, gre enostavno za birokratsko oviro, bi lahko
               temu rekli, ki je kriva za to, da standard teh storitev, ki jih mora v zdravstvu
               nuditi onkološki inštitut, ni že zdavnaj na višji ravni. Tako, da kar se tega tiče,
               moram reči tudi to, da kirurg, ki je opozoril na to stanje s tem dramatičnim pismom,
               je naredil dobro delo. Ker ne gre samo za to, da se vpliva na vlado ali pa na
               ministra, ki je itak seznanjen s tem problemom in se je z njim vseskozi spopadal,
               ampak tudi na širšo javnost, da se ne bo več nasedalo enostavni trditvi, neka stvar
               je na javnem razpisu in zaradi tega je vse v redu, prav, učinkovito, dobro. Ne, ne
               gre za to. Velikokrat so pač razpisi samo zamegljevanje, prelaganje odgovornosti na
               neko imaginarno komisijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo poslansko vprašanje v imenu svoje poslanske skupine postavil
               gospod Sašo Peče. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Minister za finance je ob nastopu svoje funkcije dejal, da bo
               svoj del aktivnosti, nalog in obveznosti podvrgel cilju izpolnjevanja konvergenčnih
               kriterijev. Prav tako je ob tem treba poudariti, da je v zameno za izpolnjevanje teh
               kriterijev zanemarjal, po moji oceni, skorajda pomembnejši del njegovega delokroga,
               to je tako imenovane fiskalne politike, in je nalogo davčne politike prepustil
               popolnoma drugim, po moji oceni napačnim organom v okviru naše države. Zato smo
               danes, in kar je mnogo bolj boleče, bomo v prihodnje državljanke in državljani
               podvrženi novim davkom, predvsem pa višjim davkom.</p>
               <p>Rad bi spregovoril o obdobju od leta 2002 naprej, ko je določen krog slovenskih
               makroekonomistov, predvsem tistih, ki so obdajali sedanjo vlado, govorilo, v povezavi
               z evrom, inflacijo, predvsem v obliki rešitve fiksnega tečaja. Vesel sem, da takratna
               oziroma prejšnja vlada tej politiki ni sledila, ampak je sledila drugačni politiki;
               politiki, ki je izkazovala prestrukturiranje proračuna v določenem delu, nadzoru cen
               storitev javnega sektorja, predvsem pa v smislu zaviranja rasti odhodkov proračuna.</p>
               <p>V povezavi s tem bi vas rad vprašal, glede na odločitev Evropske komisije in
               Evropske centralne banke, da je Slovenija povabljena tudi v monetarno unijo oziroma v
               krog tistih držav, v katerih bomo lahko v bodoče plačevali z evri, in sicer, da se ta
               krog prične v obdobju 2007. Dejstvo je, da evro lahko prinese večjo stabilnost in iz
               tega naslova pozdravljam odločitev te vlade in odločitev prejšnje vlade, ki sta
               omogočili to zadevo. Po drugi strani pa sem prepričan, da je obstoječa vlada
               Republike Slovenije naredila premalo za zaščito iz naslova nevarnosti, ki prihajajo s
               strani evra, predvsem zaradi dejstva, da evro po eni strani prinaša večjo stabilnost,
               po drugi strani pa nakazuje oziroma povečuje možne napake v makro politiki. In glede
               na to, da ste v dosedanjem obdobju premaknili izvajanje reform, predvsem tistih, ki
               bodo povzročile, če se bodo začele izvajati, če se bo začel izvajati vaš program, da
               se bomo odmaknili od konvergenčnih kriterijev, predvsem pa, da bo prišlo do
               nenadzorovanega dviga cen, kar je, žal, v interesu tako nekaterih mednarodnih kot
               tudi domačih lobijev, prišlo do hkratnega povečanja javne porabe in s tem do
               povišanja cen, kar seveda pomeni smrt oziroma katastrofo za konkurenčnost. Ob tem naj
               spomnim, da je evro lahko ugoden le za tiste države, ki spodbujajo konkurenčnost
               oziroma je njihovo gospodarstvo konkurenčno. In v dani situaciji le tri države
               Evropske unije izpolnjujejo konvergenčne kriterije.</p>
               <p>Slovenija je zaenkrat med njimi, zato me zanima, gospod predsednik: Kaj boste
               storili v smislu ohranitve vrednosti življenja Slovenk in Slovencev? Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala za vprašanje. Zagotovo je uvedba evra eden od korakov, ki bodo dolgoročno
               zagotovili Sloveniji večjo makroekonomsko stabilnost, kot bi jo lahko zagotovili brez
               prevzemanja evropske valute. Naj povem tudi to, da prevzem evra ni nekaj, kar je za
               nove članice EU izbira, to je obveza. Ko smo se odločili, da stopimo v EU, ko smo na
               referendumu glasovali za to, smo vedeli, da bomo morali uvesti evropsko valuto. To
               novim članicam ni bilo prepuščeno na izbiro, tako kot nekaterim starim, recimo Danski
               ali Veliki Britaniji, ampak je to obveza in je samo vprašanje časa tudi za vseh
               ostalih 9, ki teh kriterijev niso izpolnili, kdaj se bo to zgodilo. In prej se seveda
               zgodi, prej je država dokazala, da ima stabilno makroekonomsko okolje. In s tega
               vidika je ta korak za Slovenijo izjemno pomemben. Ima poleg neposrednih koristnih
               oziroma dobrih gospodarskih učinkov tudi posredne, ki so včasih še pomembnejši.
               Mislim, da je Slovenija v zadnjih dneh bila v svetovnih medijih omenjena prvič po
               osamosvojitvi zelo velikokrat na uglednih mestih, se je povečala njena razpoznavnost,
               bistveno bolj kot, recimo, takrat ko smo vstopali v Evropsko zvezo ali Nato. Takrat
               smo bili v skupini 10 držav. Slovenijo se je omenjalo skupaj z drugimi, nikoli na
               prvem mestu. Sedaj smo edini, ki smo izpolnili te kriterije in to je dober
               pokazatelj. Tudi ocene tveganja, ki so pomembne za tuje vlagatelje, so se izboljšale
               za Slovenijo takoj potem, ko sta Evropska centralna banka in Evropska komisija
               objavili ugodna konvergenčna poročila. S tega vidika mislim, da ni nikakršnih
               bojazni, da bi gledano v neko prihodnost, ki jo lahko projeciramo, ki si jo lahko
               zamislimo, kakorkoli ogrozilo standard v Sloveniji; prej seveda nasprotno.</p>
               <p>Zaradi evra tudi nismo odložili kakšnih reform, niti ne bo vlada sedaj spremenila
               svoje politike do, ne vem, nadzora cen v tistem malem segmentu, kjer jih vlada še
               kontrolira. Verjamemo, da se bo povečal pritisk v tem smislu, češ, sedaj so kriteriji
               izpolnjeni, sedaj ni več razlogov za to, da se cene zadržujejo, vendar ima vlada na
               to zelo jasen odgovor. Znižala se je tudi inflacija. Imamo najnižjo inflacijo v
               zgodovini doslej in ni nikakršnih potreb po tem, da se cene indeksirajo tako, kot so
               se v preteklosti: inflacija, pa še malo - za vsak slučaj.</p>
               <p>Tudi s samo tehnično zamenjavo valute ne bi smelo biti večjih problemov. Slovenija
               že ima takšno izkušnjo izpred 15 let. Izvedli smo jo v težjih okoliščinah in ni
               povzročila nobenih resnejših zapletov. Tudi sedaj se vlada in Banka Slovenije na to
               zelo resno pripravljata. Mislim, da se tudi slovenska javnost, državljanke in
               državljani, na ta korak pripravljajo resno, odgovorno, tudi z nekim pozitivnim
               pričakovanjem. Bojazen pred tem, da bi uvedba evra enostavno povzročila visoke dvige
               cen, je po mojem mnenju neutemeljena. Nobeno podražitev ni možno ali pa ne bo možno
               argumentirati z zamenjavo valute. Neka stvar je pač vredna toliko, kot je vredna, ne
               glede na to, v kateri valuti jo plačaš. Tudi tolar je bil v tem času, ko smo bili v
               čakalnici za evro, izjemno stabilen, tako da, kar se tega tiče, ni bilo negativnih
               ali pa ni možno se izgovarjati na kakšne negativne psihološke vplive. Tudi dvojno
               označevanje cen bo dovolj dolgo, da bodo poleg inšpekcijske tudi ljudje sami
               kontrolirali, še posebej tiste manjše cene, kjer obstaja največja bojazen, da bi
               prihajalo do zaokroževanja navzgor.</p>
               <p>Tako dejansko mislim, da je <gap n="..."/><stage xml:id="Redna-17-2006-05-22.stage15">/Nerazumljivo./</stage><gap n="..."/> naredila s prevzemom evra velik
               korak, da bo naredila.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Zdaj upam, da ne bo zamere, gospod Janša, gospod predsednik, ampak ocenjujem, da
               ekonomsko-monetarnega znanja res nimate ravno veliko, posebej na podlagi vašega
               odgovora.</p>
               <p>Jaz sem vas spraševal o ukrepih za okrepitev slovenskega živeža, kajti dejstvo je in
               zelo žalostno dejstvo, da kljub temu, da nas prikazujete kot izjemno uspešno državo,
               bo Slovenija s povprečno plačo 750 evrov najrevnejši član v okviru te nove bogate
               družbe. In v tem smislu sem vas vprašal, kako bomo povečali, kako bomo izkoristili
               možnosti, ki nam jih prinaša evro.</p>
               <p>Po drugi strani pa mi seveda odgovarjate, da nad tem niste zaskrbljeni, da ne bo
               prišlo do nobenih resnih premikov, da vlada tudi ne bo spremenila svoje politike. Pa
               naj vas s tega mesta seznanim - in žal mi je, da vas niso seznanili vaši strokovnjaki
               -, po drugi strani sem pa vesel, glede na to, da so vaši strokovni sodelavci s tega
               področja ravno leta 2005 nasprotovali oziroma - se opravičujem - predlagali drugačen
               koncept enotnega tečaja, kar bi se izkazalo v obliki 750 tisoč novih brezposelnih v
               tistem letu. Ampak, dovolite, da povem, kam nas bo pripeljalo po vsej verjetnosti, na
               kar nas opozarjajo tudi Evropska komisija in evropske finančne institucije, ki nas
               opozarjajo, naj ne bomo evforični ob uvedbi evra. Dejstvo je namreč, da bo, bojim se,
               če ne boste prikazali ukrepov, kako to prepričati, prišlo do nenadzorovanih
               podražitev, proračunsko popuščanje se nakazuje skozi obljube vlade Republik
               Slovenije, prav tako povečanje proračunske porabe, kar bo seveda predvsem kritično za
               izvoznike.</p>
               <p>Nadalje pa so seveda štirje elementi, ki so bili v preteklosti že sprejeti, a žal
               kontraelementa oziroma kontraukrepa, ki bi ga pričakovali od kredibilne, predvsem pa
               od vlade, ki se zaveda, v kaj se naša država spušča v tem ranem obdobju, so: Prvič,
               vprašanje pokojninske reforme. Kot veste, je v nasprotju s povečanjem proračunske
               porabe. Proračunska poraba je eden izmed glavnih instrumentov za ohranjanje
               konkurenčnosti in stabilnosti uravnavanja konvergenčnih kriterijev. Nadalje veste, da
               prelagate obveznosti za izgradnjo cest, kar je prav tako smrt po moji oceni
               <gap n="..."/><stage xml:id="Redna-17-2006-05-22.stage16">/Izklop./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Torej, bom prebral vprašanje, kot ste ga postavili, da ne bo kakšne pomote. Smo ga
               dobili tudi pisno. Glasi se takole: Na podlagi poročila Evropske komisije o pristopu
               Slovenije k tako imenovani monetarni uniji, vlado sprašuje: Kakšni so oziroma ali so
               pravilni kakršnikoli ukrepi glede ohranjanja vrednosti nacionalne valute in s tem cen
               blaga in storitev v povezavi z nadzorom stabilnosti konvergentnih kriterijev?</p>
               <p>Treba je precej iznajdljivosti, da to vprašanje razumeš. Z uvedbo evra bo seveda
               evro naša nacionalna valuta, zagotovo, od takrat naprej bomo seveda tudi mi odgovorni
               za stabilnost te valute kot del evropske monetarne unije, kar pomeni seveda, da
               konvergenčni kriteriji, ki smo jih morali zdaj doseči, niso nekaj, kar je enostavno
               mimo, ampak bo moralo enostavno ostati v teh okvirjih. Deloma se to povezuje tudi z
               evropskim paktom stabilnosti in rasti in Slovenija je ena od ne tako velikega števila
               evropskih držav, ki izpolnjuje te kriterije. Tako se bo treba počasi navaditi, da bo
               evro tudi slovenska nacionalna valuta in 1. januar 2007 bo to dokončno dejstvo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, želite proceduralni predlog?</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Uveljavljam pravice iz naslova 246. člena poslovnika državnega zbora.</p>
               <p>Poglejte, gospod Janša, predsednik vlade, tokrat se obračam na vas, spoštovane
               poslanke in poslanci, kajti vi boste jutri odločali, ali je vredno o prihodnosti
               monetarnega sistema v okviru naše države in v okviru Evropske unije spregovoriti in
               nameniti urico, mogoče urico in pol vašega dragocenega časa.</p>
               <p>Dejstvo pa je, da je pokojninska reforma, takšna kot je, v danem sistemu zasnovana v
               nasprotju z dolgoročnim uveljavljanjem oziroma ohranjanjem normativov konvergenčnih
               kriterijev.</p>
               <p>Prvič, na tem področju bomo morali nekaj spremeniti. Drugič, predlaganje obveznosti
               za gradnjo cest - vsi vemo, da smo v tem mandatu na bodoča leta, na prihodnost
               preložili kar nekaj tisoč milijard slovenskih tolarjev obveznosti, tudi to bo
               izničilo tako imenovano prestrukturiranje javnih financ v okviru naše države.</p>
               <p>Tretjič, povečanje sredstev za lokalne skupnosti. Tudi to je bilo storjeno na
               predlog vlade Republike Slovenije v tem mandatu. In tudi to je v nasprotju oziroma
               vlada Republike Slovenije ni prikazala ukrepov, kako zagotoviti po drugi strani
               najsibo tampone za tovrstna sredstva.</p>
               <p>In na koncu, nemenjalni sektor, kjer moramo priznati vsi skupaj in kljub temu da
               zasledujemo isti cilj je dejstvo, da v njemu ni ne nadzora in ne konkurence, kar z
               drugimi besedami pomeni, da se bodo pritiski oziroma povečevali pritiski na cene. Že
               danes vemo za pritiske na cene na področju elektrike, vode in komunalnih storitev, in
               kot sem v uvodu povedal, spoštovani gospodje in gospe in ne nazadnje tudi člani
               vlade, dejstvo je, da je hkratno povečanje javne porabe in povišanje cen
               katastrofalno za slovensko konkurenčnost. In zaradi nizke rasti bomo, žal, v kolikor
               se s tem ne bomo odgovorneje, predvsem pa vlada Republike Slovenije, spoprijeli v tej
               naši državi, bomo prisiljeni ponovno preiti v tisti obdobje prekomernega zadolževanja
               za pokrivanje svojih proračunov; ob tem pa, ob premajhni produktivnosti le-to
               nadomeščati z dvigom cen, kako pridemo do osnovne inflacijske spirale, ki z drugimi
               besedami zopet pomeni, da Slovenija iz naslova evra, ki bi po eni strani omogočal
               kvalitetnejše življenje, predvsem pa to, da bi slovenski državljani in državljanke
               dosegali višje plače, se bomo srečali s tem, da bomo ena od skoraj desetih članic
               Evropske unije, ki skozi evro ne bo dobivala bonitete, ampak bo evro predrago
               plačala.</p>
               <p>Predlagam oziroma prosim vas, da jutri v okviru točke glasovanj podprete predlog
               Nacionalne stranke, da o tem spregovorimo v državnem zboru. Po moji oceni smo o tej
               bojazni, jaz govorim izključno o bojazni, dolžni spregovoriti in če se vlada
               Republike Slovenije ne zaveda obdobja, ki je pred nami, pokažimo, da se tega obdobja
               zavedamo vsaj mi. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Saša Pečeta, da državni zbor na naslednji seji
               opravi razpravo o odgovoru predsednika vlade na njegovo poslansko vprašanje, bo
               državni zbor odločil v okviru jutrišnjih glasovanju. Četrti bo poslansko vprašanje
               predsedniku vlade postavil gospod Jože Tanko. Prosim.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa za besedo. Lep pozdrav vsem, še posebej predsedniku vlade. 16. maja je
               Slovenija doživela veliko priznanje, saj sta Evropska komisija in Evropska centralna
               banka ocenili, da Slovenija kot edina izmed trinajstih novih pristopnic izpolnjuje
               izredno zahtevne konvergenčne kriterije za prevzem evra. Res, da smo tako poročilo
               upravičeno pričakovali, saj smo spremljali kriterije in tudi poznali podatke, ki so
               podlaga za gornji odločitvi, vendar pa je ob tem kljub temu le potrebno posebej
               poudariti, da se to ni zgodilo samo, in da sta narodna banka in predvsem vlada
               opravili izjemno delo.</p>
               <p>Primerjalni pregled predpisanih kriterijev pokaže, da ne dosegamo niti polovico
               dovoljenih 60% javnega dolga, prav tako je 1,8% javnofinančni primanjkljaj precej
               nižji od dovoljenih 3%, podobno je tudi pri obrestni meri: imamo 3,77%, dovoljena pa
               je 5,9%. Najzahtevnejša naloga nas je čakala na področju inflacije, saj smo se morali
               spustiti pod mejo 2,6%. Ta vlada je podedovala 4,1% inflacijo in nekaj več kot v letu
               dni jo je uspelo znižati na 2,3%. Torej je znižanje kar 44%. In to kljub temu da smo
               bili pod velikim udarom rasti cen energentov. S temi kazalci je Slovenija boljša od
               marsikatere, tudi stare članice Evropske unije.</p>
               <p>Pa tudi sicer je ta vlada poleg inflacije izboljšala tudi vse ostale konvergenčne
               kazalce, ki jih je podedovala od prejšnje vlade, in to kaže, da so bile kritike te
               vlade izrečene s strani nekaterih ekonomistov, ki so postali predvsem obrekljivi
               politiki, neutemeljene in neupravičene in izrečene predvsem zaradi tega, da bi se
               vzbujali dvomi v javnosti, da bi se rušilo zaupanje v vlado in koalicijo, da bi
               dobili ustrezno pozicijo v medijih in tudi zaradi tega so verjetno 16. maja vsi te
               rezultati dela vlade v glavnem prezrli, hvalili svojo preteklost in pa delili
               opozorila za prihodnost.</p>
               <p>Spoštovani predsednik vlade! Zanima me vaša ocena pomena konvergenčnega poročila o
               pripravljenosti Slovenije na prevzem evra kot lastne valute? Zanima me tudi: Kako bo
               to po vašem mnenju prispevalo k še večji učinkovitosti slovenskega gospodarstva? Kje
               so morebitne pasti in katere bodo glavne naloge vlade Republike Slovenije po prevzemu
               evra?</p>
               <p>Zanima me tudi: Kako ocenjujete potek tehničnih priprav in operativno pripravljenost
               vlade na prevzem evra s 1.1.2007?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp who="SDZ4:JanšaJanez">

               <speaker>JANEZ JANŠA:</speaker>

               <p>Hvala tudi za to vprašanje. Deloma sem na nekatere stvari že odgovoril vašemu
               poslanskemu kolegu. Vesel sem, da je iz tega vprašanja, ki ste ga postavili, moč
               razumeti dejstvo, da smo dobili pozitivno poročilo tako Evropske komisije kot
               Evropske centralne banke. Iz prejšnjega vprašanja smo skoraj razumeli, da smo dobili
               negativno poročilo. Če je bilo stanje dejansko takšno, kot ga je navajal gospod Peče,
               potem ne bi dobili pozitivnega poročila.</p>
               <p>Strinjam se s tem, da je zelo pomembno, da je Slovenija sedaj dosegla ta cilj, bilo
               že na samem začetku leta 2004, ko se je že prejšnja vlada - in to smo ob prejetju teh
               dveh poročil tudi pošteno priznali - sprejela odločitev, da gre v čakalnico za evro,
               relativno hitro, praktično takoj po vstopu v Evropsko unijo, in tista odločitev se je
               sedaj izkazala za pravilno. Vendar pa je bilo v tem času slabih dveh let strti
               nekatere težke orehe, najtežji, kar ste sami ugotovili, je bila inflacija. To, da je
               Slovenija v tem času uspela znižati inflacijo, kljub temu da so v tem času zelo rasle
               cene energentov oziroma naftnih derivatov, ki bistveno bolj vplivajo na inflacijo v
               majhnih ekonomijah ali pa v revnejših ekonomijah, kjer ljudje dajo večji del svoje
               plače za bencin kot pa v bogatejših, je to še poseben uspeh. Ne smemo pozabiti, da
               nismo bili edini, tri države, tudi Litva in Estonija sta istočasno vstopili v
               čakalnico za evro, najavili prevzem skupne evropske valute s 1. januarjem 2007,
               vendar je Estonija že v lanskem letu od tega načrta sama odstopila, ker se je
               inflacija bistveno dvignila tudi ali pa v veliki meri tudi zaradi dvigovanja cen
               nafte, Litva pa je inflacijski kriterij zgrešila za slabi 2 desetinski, kar seveda
               pomeni, da so bila merila izredno stroga, da se ni gledalo skozi prste, da je tako
               Evropska centralna banka kot tudi Evropska komisija tukaj sprejela neko odločitev, da
               se bo striktno vztrajalo na izpolnjevanju kriterijev. To ni taka običajna politika
               znotraj EU, tokrat je bila uporabljena, iz tega je možno zaključiti marsikaj, vendar
               je to pač tema za neko drugo širšo razpravo. Za nas je pomembno, da smo ta kriterij
               izpolnili. Sedaj, kakšne so posledice poleg teh, ki sem jih že navajal; recimo,
               mednarodna bonitetna hiša standarda INPUR je naslednji dan po objavi obeh poročil, se
               pravi 17. maja letos, boniteto Republike Slovenije z A minus spremenila v AA se pravi
               v višji razred, kar je pač še eden zelo jasnih pokazateljev, kako je mednarodna
               skupnost to dejstvo sprejela. Hkrati z objavami v mednarodnih medijih je seveda
               Slovenija s tem naredila nek korak, ki ga na noben drugačen način ne bi mogla, lahko
               bi, ne vem kakšen del proračuna dali za reklamo - vsi bi vedeli, da je to reklama.
               To, kar se je zgodilo s konvergenčnimi poročili, pač je ugotovitev dejanskega stanja.
               In bolj kot samo dejstvo, da smo izpolnili pogoje, je za nas pomembno, da so ti
               kriteriji odraz neke realne slike v Sloveniji, ki se je izboljšala. Ne nazadnje je
               Slovenija v zadnjih dveh letih odkar smo v Evropski uniji, prerasla tudi v povprečju
               z 79% povprečja po kupni moči Evropske unije, smo šli na 81%. In če želimo ta tempo
               še pospešiti in ostati znotraj maastrichtskih kriterijev, kar je naš cilj - tudi
               potem, ko evro prevzamemo - je nekatere strukturne reforme nujno izvesti, nekatere pa
               dokončati. Na del tega opozarja tudi konvergenčno poročilo Evropske komisije. Vlada
               je to vzela resno, zato je to poročilo hkrati nadaljnja spodbuda k dosledni izpeljavi
               reform, tako kot so zastavljene.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Na 16. seji državnega zbora je poslanec Miro Petek postavil poslansko
               vprašanje ministru za finance, dr. Andreju Bajuku. Ker minister na seji ni bil
               prisoten, je poslanec zahteval ustni odgovor na naslednji seji zbora. Tako dajem
               besedo ministru, da odgovori na vprašanje, in sicer vprašanje Mira Petka glede
               ukrepov za preprečevanje pranja denarja v slovenskih bankah. Gospod minister,
               izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Odgovarjam na vprašanje spoštovanega poslanca gospoda
               Mira Petka, in sicer: Kaj bo vlada naredila, da bomo uredili očitna še vedno odprta
               vprašanja, ki zelo težijo slovensko javnost, kar se tiče preprečevanja pranja
               denarja?</p>
               <p>Naj na to rečem, da v okviru ministrstva za finance deluje tako imenovan organ v
               sestavi, urad Republike Slovenije za preprečevanje pranja denarja. Evropska komisija
               je decembra 2004, se pravi, nekaj tednov po tem, ko je ta vlada prevzela svoje
               odgovornosti, je nek poseben odbor Sveta Evrope za ocenjevanje ukrepov odkrivanja in
               preprečevanja pranja denarja, tako imenovani <q>"Moneyval"</q>, pričel s tretjim
               ocenjevanjem Slovenije na področju preprečevanja pranja denarja. Ta ocena nam je bila
               posredovana junija leta 2005. Takoj smo stopili v stik z uradom za preprečevanje
               pranja denarja, ki je pripravil akcijski načrt za odpravo teh pomanjkljivosti, ki pa
               niso takšne, kot morda zveni. Namreč, v zvezi z 49 mednarodnimi standardi je bila
               ocenjena 17-krat z oceno <q>"skladno"</q>, 21-krat z oceno <q>"v večji meri skladno"</q>, 7-krat z
               oceno <q>"delno skladno"</q>, samo 4-krat pa z <q>"neskladno"</q>. Naj povem še to, da v teh štirih
               primerih ne gre za bančni sistem, temveč za transakcije izven bančnega nadzora, gre
               za področje nadzora nefinančnih institucij.</p>
               <p>3. novembra 2005 je vlada sprejela akcijski načrt. Trenutno se pripravlja tudi nov
               zakon, ki bo v slovensko zakonodajo uvedel novo 3. direktivo sveta, kar se tiče
               preprečevanja pranja denarja. Upamo, da bo do tega prišlo relativno kmalu. Še letos
               moramo uskladiti slovensko zakonodajo z navedeno direktivo EU, do decembra 2006,
               okrepiti učinkovitost sistema boja zoper financiranje terorizma, ki v obstoječi
               ureditvi še ni ustrezno opredeljen <stage xml:id="Redna-17-2006-05-22.stage17">(zato se je sploh pisala ta 3. direktiva)</stage>.</p>
               <p>Vaše vprašanje, spoštovani gospod poslanec, pa se nanaša tudi na konkreten primer
               suma pranja denarja, v katerega naj bi bila vpletena določena oseba, koroški
               podjetnik Janko Zakeršnik, in sicer v banko LHB v Frankfurtu, ki je hčerinska banka
               Nove Ljubljanske banke d.d. Urad za preprečevanje pranja denarja podatkov o tem,
               katere konkretne primere obravnava in v kakšni fazi so posamezne zadeve, seveda
               javnosti ne sporoča. Lahko pa zagotovim, da urad z vso resnostjo in odgovornostjo
               obravnava prav vse sume pranja denarja, ki mu jih na predpisan način posredujejo
               pooblaščeni prijavitelji.</p>
               <p>Rad bi pojasnil še to, da v delu proti preprečevanju pranja denarja ni samo ta
               ustanova, ta urad, ampak da v skladu z našo zakonodajo učinkovitost tega dela odvisna
               tudi od dela policije in slovenskega tožilstva, in ne nazadnje tudi našega sodstva.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev odgovora? Izvolite, gospod Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa. Gospod minister z vašim odgovorom sem zadovoljen, ne pa tudi s tem,
               kakšno dediščino je zapustila prejšnja vlada na tem področju. Ko sem delal še kot
               novinar, je nek gospod Jože Glogovšek v tem državnem zboru dejal, da ni v
               pristojnosti oziroma naloga novinarjev, da raziskuje pranje denarja v neki državni
               banki. Tega gospoda so na to mesto direktorja Nove KBM postavili v prejšnji vladajoči
               eliti. Jaz mislim in upam, da je naloga nas, poslancev, da sprašujemo in da
               opozarjamo na primere pranja denarja oziroma poskusa pranja denarja. Mislim celo, da
               je to na nek način naša dolžnost, da ne govorim o drugih organih, ki ste jih omenili
               tudi že vi, kot tožilstvo, policija in sodstvo, konec koncev tudi urad za
               preprečevanje pranja denarja, o katerem ste tudi govorili. Sam pa bi rekel, da je to
               ena bolj invalidnih institucij v naši državi. Mislim, da je urad za preprečevanje
               pranja denarja bolj neka ekspozitura statističnega zavoda Republike Slovenije, ki
               enkrat na leto na tiskovni konferenci predstavi neko poročilo. Po moji oceni kakšnega
               bistvenega učinka od njih, vsaj do sedaj, ni bilo, mogoče tudi zaradi dosedanjega
               vodenja.</p>
               <p>Gospod minister, vzemite to kot komentar, ne kot vprašanje, ni treba nanj
               odgovoriti. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa. Ne bi rad, da bi me v tem državnem zboru razumeli, kot da sem na nek, bi
               rekel, nepravilen način branil neko institucijo ali organ, za katerega sem neposredno
               odgovoren kot minister za finance. Rad bi opozoril, da učinkovitost vseh državnih
               ustanov, ki so vpletene po zakonu, kar se tiče preprečevanja pranja denarja, je prav
               gotovo ta urad prvi člen te verige. Ko se delajo ocene o dejanski učinkovitosti dela,
               celote, pa včasih spregledamo, da so tudi v to vpletene druge ustanove, kot sem že
               rekel, tako policija, državno tožilstvo in ne nazadnje tudi sodstvo. Rad bi rekel, da
               na tem področju prav gotovo tudi v Uradu za preprečevanje pranja denarja je mogoče
               stvari izboljšati. Dejansko bi pa rad državnemu zboru povedal, da bomo pregledali nov
               zakon, priložnost bo, ko bomo nov zakon pregledali, kako, na kakšen način naj ta urad
               tudi poroča državnemu zboru.</p>
               <p>Razumljivo je, če je to prvi korak v programu preprečevanja pranja denarja, da so
               določene stvari, ki morajo ostati zaupne, a vendar poznamo v tem državnem zboru tudi
               mehanizme, ki dovolijo, da je ta državni zbor zadostno informiran glede vprašanja
               nacionalne varnosti, in ne zato, da bi se kakšna stvar prikrivala pred vami. Samo to
               bi rekel, da učinkovitost na tem področju ni samo odvisna od tega urada, marveč tudi
               od drugih. Priložnost bo kmalu prišla, ko bo državni zbor imel možnost, da bomo
               uresničili to, kar je skrb, ki ste jo vi izrazili, namreč informacija temu državnemu
               zboru morda mora biti izboljšana. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Prehajamo na vprašanja poslank in poslancev. Gospod Vili
               Trofenik bo postavil poslanska vprašanja ministrici za kmetijstvo, gospe Mariji
               Lukačič, samo ministrice ni in vas sprašujem, ali želite vseeno postaviti?</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Ja, vseeno bi želel postaviti vprašanje.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Izvolite.</p>
            </sp>
            <sp who="SDZ4:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim, še zlasti prisotnim članom vlade!
               Obžalujem, da ministrica za kmetijstvo in prehrano ter gozdarstvo ni prisotna.
               Tovarna sladkorja Ormož se je po sprejemu reforme sladkornega sektorja v Evropski
               uniji znašla v skrajno negotovem položaju. Reforma predvideva drastično znižanje tako
               cen sladkorne pese kot tudi sladkorja. Dodatno otežuje poslovanje edine slovenske
               tovarne še tako imenovana balkanska uredba, ki omogoča, da se sladkor iz balkanskih
               držav, to je iz Hrvaške, Srbije in Črne Gore, brez dajatev uvaža na področje Evropske
               unije, in to v skupni količini 360 tisoč ton. Obstajajo celo indici, da se iz
               Slovenije izvoženi sladkor na Hrvaško vrača prepakiran na slovensko tržišče. Zaradi
               vsega navedenega je zelo verjetno, da je bila letošnja setev sladkorne pese zadnja in
               da se bo po tej sezoni prenehala proizvodnja sladkorja iz sladkorne pese v edini
               slovenski tovarni v Ormožu, saj to napoveduje tudi predlog sklepa za skupščino
               delničarjev, ki bo 22. junija. Zaradi tega bi želel odgovore na naslednja vprašanja.
               Kakšno je stališče ministrstva za kmetijstvo, gozdarstvo in prehrano do napovedane
               ukinitve proizvodnje sladkorja v Ormožu? Kakšna je letošnja kvota sladkorja in kakšne
               so te kvote za naslednja leta in kaj bo s sladkornimi kvotami slovenskimi v primeru
               ukinitve proizvodnje. Tretjič. Kakšno je bilo pogajalsko izhodišče Slovenije v
               postopku sprejemanja reforme sladkornega sektorja v Evropski uniji. Znano je namreč,
               da je naša država z desetimi drugimi članicami podpisala pismo o nameri, da se
               zavzemajo za bolj blago in počasnejšo reformo, vse je predvideno do leta 2014 oziroma
               15. Zakaj ta iniciativa ni bila uspešna? Zanima me nadalje, na kakšen način bo
               ministrstvo za kmetijstvo, gozdarstvo in prehrano pomagalo približno 2.300 kmetom, ki
               pridelujejo sladkorno peso in bodo po ukinitvi proizvodnje sladkorja v tovarni v
               Ormožu ostali brez najbolj donosne poljščine. Z ozirom na to, da ministrice ni, bi
               rad izjavil, da vztrajam v skladu z 247. členom poslovnika pri ustnem odgovoru.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. V skladu z zahtevo bo ministrica na naslednji seji podala odgovor.</p>
               <p>Gospoda Sama Bevka sprašujem, ali želi postaviti vprašanje, ker dr. Vasko Simoniti
               je opravičeno odsoten. Želite? Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor. V nacionalnem programu za
               kulturo je na področju kulturne dediščine kot šesti cilj opredeljeno povečanje
               vključenosti Slovenije v mednarodni prostor s pomočjo kulturne dediščine. Eden izmed
               teh posamičnih ciljev je tudi vpis enega ali več spomenikov oziroma spomeniških
               območij na seznam svetovne dediščine pri Unescu. Med konkretne ukrepe pa program
               navaja pripravo projektov oziroma nominacij za vpis spomenikov, ki so na poskusni
               listi svetovne dediščine pri Unescu, in oblikovanje novih predlogov. Na poskusni
               listi svetovne dediščine so štirje slovenski predlogi. Leta 1995 so se nanj uvrstili
               matični Kras, fužinarske planine v Bohinju in rudarsko mesto Idrija. Leta 2000 pa še
               partizanska bolnišnica Franja. Na seznamu je sedaj dokončno uvrščenih 628 spomeniških
               objektov oziroma območij, bolj uspešne od Slovenije pa so naše sosednje države.
               Avstrija ima opisanih osem spomenikov, tri nove v zadnjih šestih letih, Hrvaška šest,
               enega novega, Madžarska osem, tri nove in Italija kar 40 oziroma 9 novih v zadnjem
               obdobju. Slovenija pa ima na seznamu samo Škocjanske jame. V odgovoru na moje
               poslansko vprašanje januarja 2005 v zvezi s ponovitvijo kandidature za vpis
               partizanske bolnišnice Franje pa je vlada odgovorila, navajam: <q>"Vlada Republike
               Slovenije nalaga ministrstvu za kulturo, da predloži medresorsko usklajen predlog za,
               prvič - postopke za izbor potencialnih objektov, serijskih objektov in območij za
               uvrstitev na nacionalni poskusni seznam, od koder bi se izbirali kandidati za vpis na
               Unescov poizkusni seznam in Unesco seznam. Drugič - organizirano skrb za obnovo
               spomenikov. Tretjič - načine upravljanja in gospodarjenja. Četrtič - vlogo in
               odgovornost lastnikov, lokalnih skupnosti, države in strokovnih služb. In petič -
               pričakovane učinke vpisa na poskusni seznam in seznam svetovne dediščine."</q></p>
               <p>V tem okviru nadaljuje vlada, bo potem lahko opravljena presoja o morebitnem
               nadaljevanju postopka za opis partizanske bolnice Franja, na seznam in potrebnih
               dejavnosti."</p>
               <p>Tako vlada 2005. Ker je od takrat minilo že več kot 15 mesecev, v zvezi s tem
               ministra za kulturo, dr. Vaska Simonitija, sprašujem: Ali so prej navedene naloge
               realizirane? Kako daleč sta ministrstvo in vlada s pripravo nominacij za spomenike,
               ki so že na poskusni listi? Katere nove predloge pripravljajo in ali bodo kot prvi
               projekt ponovili predlog za vpis partizanske bolnišnice Franja na seznam svetovne
               dediščine pri Unescu? Gospoda ministra dr. Simonitija prosim, da mi na naslednji seji
               ustno odgovori. Najlepša hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. V skladu z zahtevo bo minister na naslednji seji odgovoril na vaše vprašanje.</p>
               <p>Na vrsti je gospod Zvonko Černač, ki bo poslansko vprašanje postavil ministru za
               okolje in prostor, gospodu Janezu Podobniku. Prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Spoštovana gospoda ministra, cenjena gospa državna sekretarka, kolegice
               in kolegi! Naša država je v letu 2002 sprejela zakon o ratifikaciji kjotskega
               protokola, ki države podpisnice zavezuje k vrsti aktivnosti, katerih cilj je
               količinsko omejevanje in zmanjševanje misij toplogrednih plinov. V okviru teh
               aktivnosti je med drugim predvideno tudi povečanje energetske učinkovitosti na
               določenih področjih gospodarstva v državi, raziskovanje, spodbujanje, razvoj in
               povečana uporaba novih in predvsem obnovljivih virov energije. Pred časom smo se
               lahko seznanili s tem, da na tem področju v preteklih letih v naši državi nismo bili
               najbolj uspešni.</p>
               <p>Državni zbor je 5. aprila 2004 sprejel resolucijo o nacionalnem energetskem
               programu, v kateri je poseben poudarek namenjen obnovljivim virom energije. Pomemben
               segment v resoluciji predstavljajo vetrne elektrarne, glede katerih je tam med drugim
               zapisano: <q>"Vetrnih elektrarn, priključenih na javno elektroenergetsko omrežje, kljub
               velikemu interesu investitorjev v Sloveniji zaenkrat še nimamo. Na osnovi dosedanjih
               meritev vetra ocenjujemo, da je za izkoriščanje vetrne energije primerno celotno
               območje Primorske ter del Gorenjske in Notranjske. V spremembe dolgoročnega in
               srednjeročnega plana, ki jih je državni zbor sprejel decembra 2002, so vetrne
               elektrarne umeščene v državni prostorski plan."</q> Kljub vsem tem okoliščinam in
               deklaratorni podpori, ki jo poslušamo na mnogih ravneh, na območju Republike
               Slovenije še danes ne obratuje niti ena vetrna elektrarna, ob tem da jih pri naših
               sosedih obratuje na stotine, celo na tisoče, na primer na Danskem in v Nemčiji. Vsako
               leto pa gradijo na stotine novih. Pa tudi tam letajo ptiči in rastejo take in
               drugačne trave.</p>
               <p>Usmeritve te države, ki so bile sprejete na najvišjih nivojih odločanja, glede
               uporabe vetrne energije so torej že dolgo časa jasne. Opredeljene so tudi lokacije za
               postavitev vetrnih elektrarn. Kje so torej razlogi, da investitorji, ki imajo interes
               za postavitev teh elektrarn, svojih načrtov ne morejo uresničiti? Kje so razlogi, da
               na primer konkreten investitor, ki je želel zgraditi vetrne elektrarne na Volovji
               rebri, ki je vlogo za gradbeno dovoljenje vložil julija 2004, še danes, torej po dveh
               letih, nima v rokah odločitve? Samo pridobivanje okoljevarstvenega soglasja traja že
               skoraj dve leti, ob jasni določbi zakona, ki ta rok omejuje na štiri mesece.</p>
               <p>Zanima me torej kaj in kdaj bo storilo ministrstvo za okolje in prostor v tej zvezi.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Spoštovani gospod poslanec Černač. Odgovoril bom na vaše vprašanje.
               Najprej bi rad povedal, da drži vaša ocena, da je zanimanje investitorjev za gradnjo
               vetrnih elektrarn v Sloveniji vsak mesec večje. Čuti se ta pozitivna klima, ki jo ima
               tudi nekatera bolj moderna tehnologija na tem področju. Omenili ste Dansko, Nemčijo.
               Bil sem pred nekaj dnevi v Avstriji, v neki manjši zvezni deželi, kjer je prav tako
               vetrna energija v zadnjih letih naredila velik korak naprej.</p>
               <p>Glede povečane rabe obnovljivih virov energije, kar se mene tiče kot ministra, lahko
               rečem v prispodobi absolutno trkate na odprta vrata.</p>
               <p>Odgovor na vaše konkretno vprašanje, kje je problem, da trenutno v Sloveniji še ne
               stoji nobena vetrna elektrarna. potencialno najboljše lokacije glede okoljevarstvenih
               zahtev so očitno take, da so delno prišle v nasprotje z nekaterimi veljavnimi
               naravovarstvenimi smernicami, ki jasno določajo, da je v postopku okoljevarstvenega
               soglasja le-tega potrebno pridobiti.</p>
               <p>Sedaj bom zelo konkreten na vaše vprašanje. 20. aprila lani je bila na Agencijo za
               okolje in prostor, z njimi sem se tudi detajlno poučil o samem postopku, vrnjena v
               ponovni postopek zadeva izdaje okoljevarstvenega soglasja za gradnjo vetrne
               elektrarne in povezovalnega 110-kilovoltnega daljnovoda na območju Volovja reber nad
               Ilirsko Bistrico, stranki Elektro Primorska d.d. Po tem času je potekel zelo zapleten
               in dolgotrajen niz aktivnosti pridobivanja mnenja, odločanja o strankah v postopku,
               javni razgrnitvi in ostalo. Ta postopek je dolg in obsežen. Danes, ko sem zahteval
               popis vseh aktivnosti, je bil napisan na 8 straneh, ne boste verjeli.</p>
               <p>Kot ključno in zaključno dejanje v postopku izdaje okoljevarstvenega soglasja je
               bila 6. marca letos sklicana ustna obravnava v kateri so sodelovale vse stranke v
               postopku z nasprotujočimi si interesi zaradi razjasnitve vseh relevantnih dejstev in
               okoliščin pomembnih za odločanje. Vse stranke, ne glede na to, kakšno mnenje so
               zastopale, so na koncu pohvalile korektnost in visok nivo strokovnosti pri vodenju te
               zahtevne celodnevne ustne obravnave. Prva taka je bila. Na obravnavi je bil tudi
               sprejet sklep, da bo Zavod za varstvo narave, ki je podal izrecno negativno mnenje k
               postavitvi vetrnih elektrarn, predložil dodatna pojasnila in utemeljitve svojih
               stališč, podanih po mnenju. Investitor pa se bo do njih opredelil. Zaradi izredno
               obsežne problematike je investitor po prejemu pojasnil s strani zavoda za varstvo
               narave zaprosil za podaljšanje roka. Tako je investitor svoj končni odgovor na ARSO
               posredoval 6. aprila letos. Po ustni obravnavi pa se odloča še o dveh strankah v
               postopku. Eni naj bi se spremenil status, druga pa je že po ustni obravnavi želela
               vstopiti v postopek. Ta dva postopka formalno še nista zaključena, sta pa v zaključni
               fazi. Čakamo, da se izteče rok za pritožbe.</p>
               <p>Odločanje o strankah v postopku po veljavnem ZUPU pomeni na nek način, kot rečejo
               pravniki, tiho prekinitev postopka, kajti potrebno je prej odločiti o strankah,
               preden se postopek pelje naprej, tako določa veljavni ZUP. Stranke je namreč potrebno
               obveščati o vseh korakih po postopku, sicer bi lahko to v kakšnih zapletih kasneje
               ali pa pritožbah šteli kot procesno kršitev, zato v tem času postopek v formalnem
               smislu stoji. Lahko rečemo, da je veljavni ZUP zelo naklonjen strankam in jim omogoča
               tudi zavlačevanje postopka, če je to v njihovem interesu. V zadnjih dveh mesecih smo
               dobili tudi nekaj pisnih vprašanj glede izvajanja bernske konvencije zaščite risa in
               tudi s strani mednarodnega društva Birdlife glede zaščite ptic in podobno. Lahko bi
               rekli, da je ta problematika v tem smislu dobila, kar je morda normalno, evropsko
               dimenzijo.</p>
               <p>Na Agenciji Republike Slovenije za okolje so mi tudi povedali, da so se glede na
               utemeljitve dokončne odločbe posvetovali tudi z nekaterimi strokovnjaki iz tujine, ki
               so jih še posebej opozorili na občutljivost problematike posegov na Naturi 2000
               oziroma v vplivnem območju le-te. Tu je glavni problem postopka, o katerem govorimo.</p>
               <p>Zadnji podatek. Agencija Republike Slovenije za okolje bo imela odločbo pripravljeno
               za izdajo v dveh do treh tednih, ko bo dokončno odločeno o strankah v postopku, kajti
               v odločbo je ta določila tudi potrebno vnesti, dva do tri tedne, ko bo dokončno
               odločeno v strankah po postopku, to bo po mojih informacijah kmalu.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev odgovora? Gospod Černač, izvolite.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa za odgovor, spoštovani gospod minister, vendar moram povedati, da
               spoštujem, kar ste povedali, ni pa to tisto, kar sem spraševal. Jaz sem si seveda
               pogledal v vso to inventarizacijo, ki ste jo sedaj tukaj zelo natančno navedli, ampak
               to ni bila poanta mojega vprašanja. Jaz nisem spraševal o podrobnostih konkretnega
               postopka, me pa vaš odgovor prepričuje ravno v tem, kje je problem v teh in podobnih
               postopkih. Spraševal sem, kaj bo ministrstvo naredilo, da to ne bo več problem; to
               kar ste sedaj vi v petih minutah našteli. Razlogi so torej v naših uradniških, da ne
               rečem birokratskih postopkih, ki omogočajo, da ne le na tem, pač pa tudi na drugih
               področjih, projekte, ki so v nacionalnih dokumentih jasno opredeljeni in
               predstavljajo strateške usmeritve naše države, vrsto let ovirajo oziroma onemogočajo
               posamezniki skozi številne formalne postopke. Danes smo že slišali podoben primer na
               zelo občutljivem področju, zdravstvu, in nekaj podobnega je tudi tukaj. Pri tem pa ti
               ne nosijo nobene odškodninske odgovornosti, če se na koncu postopka izkaže, da niso
               imeli prav. Ni jim potrebno položiti nikakršne garancije, nikakršnega denarnega
               zneska, ki bi jih grobo udaril po žepu, v kolikor bi se izkazalo, da so iz takih ali
               drugačnih nagibov te postopke zavlačevali.</p>
               <p>Spraševal sem in prosim za ta odgovor, v kolikor ne danes pa kasneje, kaj
               konkretnega bo ministrstvo za okolje storilo na tem in na številnih drugih postopkih,
               da bo posameznikom, ki nimajo nekih interesov, onemogočeno zavlačevanje postopkov, ki
               imajo zelo jasne opredelitve v naših dokumentih. V nasprotnem primeru predlagam, da v
               tem državnem zboru sprejmemo odločitev, da Slovenija ne bo razvijala vetrnih
               elektrarn, in spremenimo resolucijo, ki je bila sprejeta v letu 2004. Nedopustno je
               omejevati investitorje na tak način in jim povzročati škodo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Ker je bilo v vašem vprašanju zelo jasno v pisni obliki, ki smo ga
               prejeli, zapisano, kdaj se bo, na kakšen način se bo zaključil postopek okrog
               projektov Valovja reber, sem ga pač zelo detajlno pojasnil. Na vaše dodatno vprašanje
               odgovarjam lahko zelo konkretno. Na Primorskem imamo nekaj zelo dobrih potencialnih
               lokacij, kjer je dober vetrni potencial, pa ni ne na vplivnem območju Nature 2000 ne
               na samem območju Nature 2000. Če bi investitor izbral tako območje, bi najverjetneje
               vetrne elektrarne že stale oziroma bi bila gradnja v najbolj intenzivni fazi. Jaz žal
               ne morem vplivati na to, če je investitor se odločil in je izbral območje, ki je v
               vplivnem območju Nature 2000 in tukaj nas zelo ostro držijo postopki, ki so vezani na
               podlago zakona o varstvu narave, to je evropska direktiva, ki je vgrajena v naš
               postopek in tudi zakon o varovanju okolja. Prej sem tudi omenil zakon o upravnem
               postopku. Imate prav, veljavna slovenska zakonodaja ne omogoča vpeljave instituta
               odškodninske odgovornosti, če se po postopku pokaže, da je kdo namerno zavlačeval
               postopek in je tudi zlorabljal le-tega. Pred nami je tudi sprememba zakona o graditvi
               objektov in resno razmišljamo, da bi v to spremembo zakona vpeljali tak instrument,
               to je znana bavarska praska, torej nemška praksa na tem področju. Imam podatek, da je
               sedaj v proceduri nekaj posamičnih projektov glede vetrnih elektrarn. Le ti so
               predlagani v takih območjih, ki ne bodo naleteli, upam, na nasprotovanja s strani
               pristojnih inštitucij, ki so vezane na naravovarstvene kriterije. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Cvetka Zalokar Oražem bo postavila vprašanje ministru za promet,
               magistru Janezu Božiču. Izvolite.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Spoštovane kolegice in kolegi, spoštovani minister! V Sloveniji so v
               zadnjih dveh tednih na nezavarovanih železniških prehodih ugasnila 3 življenja. V
               Depali vasi v zadnjih letih kar 6 življenj. Zaradi zadnjih dveh nesrečnih žrtev je
               ostalo 7 mladoletnih otrok brez enega od staršev. V Sloveniji letno izgubi življenje
               na nezavarovanih prehodih ali neustrezno zavarovanih prehodih okoli 40 ljudi.
               Ogorčenje javnosti je veliko. Krajani Depale vasi so v petek že drugič protestno
               ustavili železniški promet, ki se odvija preko njihove vasi. Po desetih letih obljub
               zahtevajo rešitev, takojšnje zavarovanje vseh prehodov z edinim ustreznim načinom, to
               je zapornicami. Občina Domžale je vzadnjih letih neprestano in aktivno opozarjala na
               problem, pisala pisma, sklicevala sestanke, zahtevala ukrepe. Sama sem vas, gospod
               minister, ob nastopu vaše funkcije pozvala k zagotovitvi višjih sredstev za
               zavarovanje okoli 650 nezavarovanih železniških prehodov v Sloveniji in kasneje tudi
               k spremembi togega pravilnika o nivojskih prehodih. Rezultat je ničen. Samo za
               sprejem odločbe, s katero ste določili strokovne rešitve in način ureditve teh petih
               prehodov v Depali vasi, smo čakali več kot leto dni po sprejetem dogovoru. Vzroki, ki
               segajo v leto 2013. Še več. Kot mi je znano v tem trenutku, ni v okviru proračuna
               javne agencije za železniški promet za urejanje nezavarovanih prehodov, konkretno za
               to postavko, ne v celem sklopu pripravljenih nikakršnih sredstev. Letos še ni bil
               urejen in zavarovan niti en sam prehod. Med prehodi, ki naj bi imeli po strokovnih
               študijah prioriteto, ni prehodov v Depali vasi kljub šestim žrtvam v zadnjih letih. V
               občini Domžale smo se odločili, da ne moremo več čakati na oddaljene in dolgoročne
               celovite rešitve, s katerimi smo žal začeli, in bomo enega od treh prehodov
               zavarovali in zgradili sami, čeprav to ni v naši pristojnosti. Drugega bodo uredili v
               sosednji občini Trzin, prav tako na svoje stroške. Za tretjega želimo in zahtevamo,
               da poskrbi država. Upam, da vsaj teh približno 15 milijonov ne bo problem. Seveda
               pričakujemo, da nam boste pri tem, skupaj z odgovornim, strokovno pomagali. Pokazati
               želimo, da se da hitro in učinkovito ukrepati. Upam, da boste pri tem sodelovali
               dejavno tudi vi; če je želja iskrena, poštena, potem lahko to tudi uredimo. Gospod
               minister, sprašujem vas, koliko sredstev je v proračunu za leto 2006 namenjeno
               konkretno za zavarovanje nezavarovanih železniških prehodov. Koliko prehodov bo
               zavarovanih v letošnjem letu in kakšna je dinamika za naslednji dve leti ter kdaj
               konkretno bo zavarovan še en železniški prehod <gap n="..."/><stage xml:id="Redna-17-2006-05-22.stage18">/Izklop./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala za besedo, gospod predsednik. Lepo pozdravljeni, vse poslanke in poslanci! V
               Sloveniji imamo 974 cestno-železniških križanj, ki so zavarovana skladno z zakonom o
               varnosti v železniškem prometu. Od tega je kar 644 zavarovanih samo z Andrejevim
               križem. To je stanje, s katerim se žal ne moremo pohvaliti, in se takega tako na
               ministrstvu kot v javni agenciji za železniški promet dobro zavedamo. Po celi državi
               in ne le na področju Domžal prihaja do nesreč na nivojskih prehodih, z bolj ali manj
               tragičnimi posledicami. Z namenom ugotovitve dejanskega stanja in določitve
               kriterijev ter prioritetnega vrstnega reda reševanja zavarovanj nivojskih prehodov je
               bila leta 2005 izdelana študija, ki je določila kriterije za ugotavljanje prioritete
               in tudi določila seznam 100-ih križanj, na katerih je potrebno prednostno spremeniti
               način zavarovanja. Žal, študija sama po sebi problema ne more rešiti, predstavlja pa
               podlago za pristop k reševanju problematike. Potrebna so namreč velika finančna
               sredstva in tudi sodelovanje upravljavcev cest in železnice. Območje občin Domžale in
               Trzin je zelo problematično, saj je na dobrem kilometru železniške proge kar devet
               križanj s cestami. V Depali vasi pa na manj kot 180-ih metrih kar trije. Ker je
               zaradi strnjenega naselja ureditev cestnih povezav izredno težava, je bilo z odločbo,
               ki jo navajate, naloženo občini Domžale in Trzin v sodelovanju z javno agencijo za
               železniški promet, da uskladita prometno ureditev celotnega območja. Po sklepu
               komisije, ki je območje obravnavala, se nivojski prehod, na katerem je nedavno prišlo
               do tragične nesreče, ukine za cestni promet in se ohrani samo za pešce. Zato
               predlagam, da predstavniki občine in krajanov, skupaj z javno agencijo za železniški
               promet in predstavniki prometnega inšpektorata Republike Slovenije ter ministrstva za
               promet najdejo skupno pot rešitve problema v korist vseh zainteresiranih. Kot sem
               informiran, dogovori o tem že potekajo in če bo potrebno, sem pripravljen v njih tudi
               sam aktivno sodelovati. Odločitev, da bo občina Domžale financirala zavarovanje enega
               od prehodov, je prav gotovo velika pomoč pri reševanju omenjene problematike. Osebno
               pa sem tudi ob vsaki izgubi človeškega življenja na našem prometnem omrežju pretresen
               in si bom prizadeval, da bo tega čim manj.</p>
               <p>Sedaj pa dovolite, da vam podam konkretne odgovore na vprašanja, ki ste jih
               zastavili. Prvo vprašanje, koliko sredstev je v proračunu Republike Slovenije za leto
               2006 namenjenih za zavarovanje neustrezno zavarovanih železniških prehodov? V
               letošnjem proračunu za leto 2006 žal ni predvidenih sredstev za investicijska
               vlaganja, torej tudi ne za reševanja in urejanje nivojskih križanj, temveč le za
               zagotavljanje gospodarske javne službe. Urejanje nivojskih križanj je predvideno s
               sredstvi, zagotovljenimi v zakonu o poroštvu, po predlogu katerega je predvidenih
               314,5 milijona tolarjev za leto 2006 in 796,4 milijona tolarjev za leto 2007.</p>
               <p>Drugo vprašanje je bilo, koliko železniških prehodov bo zavarovanih v letošnjem letu
               in kakšna je načrtovana dinamika za naslednji dve leti? Za leto 2006 in 2007 je
               predvideno urejanje 45 nivojskih križanj, poleg tega pa se s projektoma
               modernizacija, signalna varnost in teka naprav na progi Pragersko-Ormož in
               posodobitve železniške proga Pragersko-Ormož, projekt A zavaruje še dodatne štiri
               nivojske prehode, šest pa se jih ukine. Natančni načrt za leto 2008 bo izdelan v
               sredini letošnjega leta, prehodi pa se bodo uvrstili v plan na podlagi študije, ki
               določa prioriteto nivojskih prehodov, in tudi na podlagi predloga resolucije o
               nacionalnem programu razvoja javne železniške infrastrukture.</p>
               <p>Tretje vprašanje je bilo, kdaj konkretno bo zavarovan vsaj še en železniški prehod v
               Depali vasi s strani države? Po preučitvi situacije v Depali vasi je možno oba
               nivojska prehoda opremiti z zapornicami. Glede na to, da je občina zagotovila
               sredstva za ureditev nivojskega prehoda Depala vas 1, bo javna agencija za železniški
               promet opremila z zapornicami nivojski prehod Depala vas 2, ko bo potrjen tudi
               omenjeni zakon o poroštvu, na osnovi katerega naj bi bil oziroma bo projekt tudi
               financiran. Tehnične preureditve pa v tem trenutku tudi že potekajo. Skratka,
               pričakujem v najkrajšem možnem času obravnavo tega zakona na vladi Republike
               Slovenije in potem tudi podlago za to, da bomo lahko investicijo tudi izvedli. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev? Izvolite.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa za odgovor. Žal z njim nisem zadovoljna v celoti. Predvsem me zaskrbljuje
               dejstvo, da ste rekli, da v proračunu za leto 2006 ni denarja niti za eno samo
               zavarovanje železniškega prehoda, kar očitno kaže na to, da nezavarovani železniški
               prehodi in žrtve na teh prehodih niso prioritete slovenske prometne politike. Gospod
               minister, vi ste minister za promet, ne samo za ceste, ampak tudi za železnice, in v
               tem smislu apeliram na vas, da vendarle del teh sredstev namenite ali pa znotraj
               vlade skušate doseči - jaz verjamem, da v takšne namene imate - tudi za to, saj
               železniška infrastruktura je v celoti sramota za Slovenijo, iztrošena, zastarela.
               Mislim, da imate tukaj precej dela, da o izgubah sploh ne govorim, ampak o tem kje
               drugje. Smešno pa je, da imamo celo vrsto institucij, organov, direkcij,
               inšpektoratov in jaz ne vem česa še vse, s številnimi zaposlenimi, ki pravzaprav
               nimajo sredstev za to, da bi izvajali svoje konkretne naloge, večinoma le opozarjajo,
               kot sem slišala, tudi delajo študije, denar pa je potrošen najprej za njihove plače,
               medtem ko za same ukrepe pravzaprav ne ostane prav veliko. Seveda moram vam tudi
               reči, da ta dolgoročna rešitev, o kateri govorite, ni sprejemljiva ne za občino
               Domžale ne za krajane Depale vasi, ki bodo s protesti nadaljevali naprej. Zahtevajo,
               da država opremi enega od teh prehodov in da je to tudi kratkoročna rešitev.
               Dolgoročna rešitev po moji oceni terja približno tri leta. Treba je sprejeti
               lokacijski načrt, treba je razlastitve naredit, treba je narediti in navezati vse
               ceste v eno samo in to je nekaj, kar krajane v tem trenutku ne zadovoljuje. Zato v
               tem smislu še enkrat apeliram in vas rotim, mislim, da je prav, da država vsaj en
               prehod od treh sama sfinancira in postavi tega, ki ga zahtevajo oni. Mi svojega bomo,
               če nam ne boste nagajali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala lepa za dodatni razlagi in dodatno vprašanje. Pravzaprav rekel bi naslednje;
               ta sramota slabega železniškega omrežja ni stara eno leto in pol, ampak je stara vsaj
               50 ali celo več let, pravzaprav od Franca Jožefa naprej, ko je postavil to železniško
               mrežo na sedanji državi Sloveniji.</p>
               <p>Drugo. Tudi institucije, ki fingirajo v našem prostoru oziroma na ministrstvu za
               promet, niso nastale v zadnjem letu in pol, ampak to ni izgovor za to, da se ne bi
               zadev lotevali strokovno. Jaz mislim, da je potrebno te stvari na strokovni ravni
               obdelati korektno in skladno z zakonodajo. In da je tisto, kar je večno in stalno
               odprto vprašanje, koliko smo v preteklih letih vlagali v javno železniško
               infrastrukturo, koliko bomo naprej, jaz sem zelo jasno povedal, da je v pripravi
               oziroma je že pripravljen zakon o poroštvu za najetje sredstev kredita, da bomo lahko
               sploh železniško infrastrukturo začeli obnavljati in modernizirati praktično po
               osnutku nacionalnega programa o modernizaciji železniškega omrežja. Jaz mislim, da je
               to tisti optimizem, ki ga lahko tukaj povem. Tudi vsi tisti železniški prehodi, kjer
               se dogajajo smrtne nesreče, jih jaz močno obžalujem, niso posledica zadnjega enega
               leta in pol in tudi moram povedati, da nisem zadolžen samo za ceste, ampak za celoten
               sistem prometne infrastrukture v Sloveniji, v državi in ceste gredo običajno preko
               železniških sistemov in tirnic in za te je tudi odgovoren minister za promet. Če sem
               zelo jasen, tudi ti prehodi, ki so na prioritetni listi, bodo v sklopu tega zakona o
               poroštvu financirani v najkrajšem možnem času, ne bi ponavljal številk, ker so bile
               povedane. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite proceduralno? Izvolite.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>V skladu z 246. členom predlagam, da državni zbor na naslednji seji opravi razpravo
               o tem odgovoru. Jaz mislim, da nezavarovani železniški prehodi v številki 640 in še
               nekaj zahtevajo obravnavo in zahtevajo, da se v državnem zboru s tem soočimo. Jaz ne
               morem poslušati, saj vem, gospod minister, da ste vi leto in pol minister, vendar vem
               pa tudi, kdo je pravzaprav in katera politika zadnjih 10 in nekaj let usmerjala, več
               ali manj celo obdobje, delo ministrstva za promet. Ne vi konkretno, vendar pa ta
               mačehovski odnos do železnic, znotraj tega, sploh do teh prehodov, bo potrebno
               urediti v Sloveniji in mislim, da je prostor tudi v parlamentu za to zadevo. Teh 15
               milijonov zdaj pogojevati z nekim poroštvenim zakonom za nekaj milijard, v redu, če
               boste to dosegli, vse lepo in prav, ampak žalostno je, da v državnem proračunu 15
               milijonov ne znate najti, morda še manj, in to zadevo tudi urediti. Bom pa postavila
               še retorično vprašanje, mislim, da bo retorično, vi ne boste imeli več možnosti
               odgovoriti, morda bo v naslednjih dneh kdo drug. Glede na nedeljsko akcijo stranke
               SDS, ki sestavlja večino vlade, v stilu Modri vlak skozi Slovenijo<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Zalokar, to pa ni obrazložitev razprave.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p><gap n="..."/> o vlakih govorim, pa upam, da lahko. Seveda upam, da so lahko opazili tudi
               nezavarovane železniške prehode na poti po Sloveniji, in upam, da bo vlada glede na
               to, da jo sestavljajo tudi predstavniki, ki so potovali po Sloveniji, našla ta denar
               in takoj pristopila k aktivnostim. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke gospe Cvete Zalokar Oražem, da državni zbor na naslednji
               seji opravi razpravo o odgovoru ministra za promet, mag. Janeza Božiča, na njeno
               poslansko vprašanje, bo državni zbor odločil v okviru jutrišnjih glasovanj.</p>
               <p>Mag. Majda Potrata bo postavila poslansko vprašanje ministru za šolstvo in šport,
               dr. Milanu Zveru. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani kolegici, spoštovani poslanci in
               ministri! V začetku prejšnjega tedna so javna občila poročala, da se je minister za
               šolstvo in šport udeležil 30. redne seje slovenske škofovske konference v
               cistercijanskem samostanu v Stični. <q>"Zbranim je,"</q> navajam, <q>"predstavil razmere v
               slovenskem šolskem sistemu in tekoče in predvidene spremembe na tem področju. Škofje,
               redovniki in predstavniki ministrstva so si izmenjali stališča ter izkušnje tudi na
               področju zasebnega šolstva. Cerkev na Slovenskem namreč, po besedah Andreja Sajeta,
               aktivno razmišlja o možnosti odprtja zasebne osnovne šole ter drugih srednjih,
               strokovnih in poklicnih šol."</q> Ni znano, ali se je pogovor končal s kakšnim dogovorom,
               vsekakor pa je znana napoved ministra dr. Milana Zvera, da si želi več zasebnih
               srednjih šol. <q>"Med drugim je poudaril,"</q> znova navajam, <q>"da ni zadovoljen z razvojem
               zasebnega šolstva in da bodo na ministrstvu v prihodnje naredili vse, da bi odpravili
               člene zakonov, ki ovirajo razmah zasebnih šol in vrtcev."</q></p>
               <p>Cerkev nima velikih potencialov za razvoj povsem svojih srednjih, poklicnih in
               strokovnih šol, čeprav bi se s kakšnim programom želela vključiti v zasebno šolstvo.
               Prav tako bi rada ustanovila samo zadnjo triado osnovne šole. Znova navajam: <q>"Pogoji
               so pač takšni, da morajo poleg prostorskih in človeških potencialov zagotoviti
               celotno vertikalo ter zadostno število oddelkov."</q> <stage xml:id="Redna-17-2006-05-22.stage19">(Konec navedka besed gospoda
               ministra.)</stage></p>
               <p>In zdaj želim izpeljati vprašanje, ki sem ga zastavila v pisni obliki. Ko je vlada
               Republike Slovenije na ustavno sodišče naslovila pobudo za presojo ustavnosti
               sporazuma med Republiko Slovenijo in Svetim sedežem o pravnih vprašanjih, je bilo za
               prvi odstavek 10. člena ugotovljeno, da ni v neskladju z ustavo, kar zadeva vprašanja
               ločenosti države in cerkve. Je pa bilo potem v obrazložitvi podrobneje rečeno, da
               mora v skladu z drugim odstavkom tega sporazuma zasebne zavode s področja vzgoje in
               izobraževanja, ki jih bo ustanovila katoliška cerkev, podpirati enako kot vse druge
               tovrstne zasebne zavode in organizacije. Zato vas, spoštovani minister, sprašujem:
               Kako so vaši pogovori z uradnimi predstavniki rimskokatoliške cerkve na Slovenskem
               povezani z uresničevanjem 10. člena sporazuma, ki mu popularno rečemo vatikanski
               sporazum? Hvala za odgovor.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za vprašanje, gospa poslanka. Moj pogovor oziroma predavanje, ki sem ga imel na
               enem izmed srečanju slovenske škofovske organizacije, je potekal popolnoma normalno,
               tako kot z mnogimi drugimi organizacijami ali društvi, kjer sem predstavljal razvoj
               in spremembe slovenskega šolskega sistema, med drugim tudi z vidika razvoja zasebnega
               šolstva. Večji poudarek smo dali možnosti razvoja poklicnega in strokovnega
               izobraževanja z vidika zasebnega šolstva. Dejstvo je, da je Slovenija stopila v
               temeljito reformo na področju poklicnega in strokovnega izobraževanja, da smo dali
               tudi zdaj v parlamentarno razpravo povsem novi zakon in da smo ugotovili, da tudi na
               tem področju niso odprte vse možnosti bolj tesnejšega sodelovanja gospodarstva s
               šolskim sistemom ali zasebnega sektorja z javnimi sektorjem, kar pomeni, da bomo v
               prihodnje morali tudi na področju sistemskih sprememb bolj odpreti vrata za vstop
               zasebnega sektorja, zlasti na področju osebnega poklicnega in strokovnega
               izobraževanja, ki je bilo doslej iz meni neznanih razlogov praktično izločeno iz
               možnosti razvoja in financiranja, torej javne podpore na podlagi 86. člena zakona o
               financiranju vzgoje in izobraževanja. Debata je potekala takrat tudi o tem in tudi v
               razpravi so člani konference izrazili željo, da bi poleg kakšne morebitne tovrstne
               šole s tega področja pridobili tudi kakšen osnovnošolski zavod. Več ali manj sem jim
               z direktorjem predstavil pogoje, formalnopravne pogoje za ustanavljanje tovrstnih
               zavodov in zgodba oziroma to srečanje se je tudi več ali manj končalo bolj na splošni
               ravni, torej ni rezultiralo z nobenimi konkretnimi predlogi ne z ene ne z druge
               strani. Zdaj postavljajte to vprašanje, to moje predavanje ali nastop v kontekstu 10.
               člena, tako imenovanega vatikanskega sporazuma. Naj preberem ta člen, katoliška
               cerkev ima v skladu z zakonodajo Republike Slovenije in s kanonskim pravom pravico do
               ustanavljanja in upravljanja šol vseh vrst in stopenj, dijaških in študentskih domov
               ter drugih vzgojno izobraževalnih ustanov. Ta zakon je, ta člen je prestal tudi
               ustavno presojo, kar pomeni, da ni v nasprotju z načelom ločenosti države in cerkve,
               ki ga v javnosti dokaj različno tolmačimo. Nekateri to razumejo bolj kot
               ekskomunikacijo cerkve ali enega izmed teh dveh entitet, drugi to razumemo bolj v
               smislu priznavanja avtonomije obeh identitet in sodelovanje le-teh. V mojem mandatu
               ni bila ustanovljena še nobena taka zasebna šola takšnega tipa. Prej jih je poslanka
               Širca mimogrede omenila, tudi to. Dejstvo je, da so vse te šole nastale pred menoj. V
               glavnem so nastale še pred podpisom vatikanskega sporazuma in nekatere celo pred
               sprejetjem drugega ZOFI-ja. In prav je tako. V tem primeru čestitam mojim
               predhodnikom, da so bili naklonjeni pravici staršev do vpisa otrok ne samo v javno
               šolo. Ta pravica je kodificirana v vseh mednarodnih konvencijah, tudi, prenešena v
               koncept razvoja zasebnega šolstva, ki je bil sprejet v 90. letih, sredi 90, ki je ne
               nazadnje bil zapisan tudi v beli knjigi, kjer je jasna obligacija države, da mora
               država razvijati pogoje za razvoj zasebnega šolstva. Ne vidim nobenega razloga, da bi
               začeli zapirati vrata za razvoj zasebnega šolstva, nasprotno. Želel bi, da slovenska
               država, tako kot druge evropske države, omogoči staršem tudi razvoj zasebnega
               šolstva, pri čemer moramo razumeti, da so potenciali civilne družbe za ustanavljanje
               teh šol pri nas relativno majhne.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev odgovora? Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod minister. Ampak v odgovoru ste trdili nekaj, česar jaz v svojem
               vprašanju nisem trdila. Jaz nisem spodbijala vatikanskega sporazuma, ne 10. člena, ne
               problematizirala stvari, ki mi jih pripisujete. Jaz vas vprašujem, kako je to
               povezano, ker v beli knjigi, na katero se sklicujete, je bilo vpeljevanje zasebnega
               šolstva usklajeno s predstavniki rimskokatoliške cerkve leta 1993, ko je poglavje
               vpeljano. V beli knjigi so našteta načela, po katerih je mogoče slediti premišljenemu
               vpeljevanju zasebnega šolstva pod pogoji, ki so jasni. Ti naj vpeljejo pravno
               regulativo na tem področju in naj uredijo sistem financiranja. In tu se sedaj začne
               vprašanje. Med drugim je bilo rečeno, da cerkev nima takšnih pomislekov o javnem
               šolstvu, zato se zastavlja logično vprašanje, da je skrb predvsem kakovostno javno
               šolstvo. In če pomislekov ni, se zastavlja vprašanje, zakaj vpeljevati zasebno
               šolstvo v področju, kjer zaradi demografske slike celo grozi zapiranje posameznih
               javnih šol. V Ljubljani kroži številka o zaprtju petih osnovnih šol, v Mariboru ravno
               tako. In vaši odgovori, ki jih poslušam, odpirajo možnosti ustanovitve zasebnih šol
               ravno v večjih mestih. Zakon o financiranju vzgoje in izobraževanja govori o tem,
               kdaj sme biti vpeljana zasebna iniciativa in kdaj sme biti financirana iz javnih
               sredstev, kadar javna mreža ne more izpolnjevati svojih pogojev. Zato vas sprašujem
               to. <gap n="..."/><stage xml:id="Redna-17-2006-05-22.stage20">/Izključen mikrofon./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala lepa. Govorite o množini, kot da bo zdaj nastalo v nekaterih mestih veliko
               katoliških ali pa drugih zasebnih javnih šol, pa seveda dobro veste, da temu ni tako.
               Velike težave imajo z ustanavljanjem ene šole in še enkrat poudarjam, v Sloveniji ni
               tolikih potencialov civilne družbe, da bi množično ustanavljali zasebne šole ali da
               bi kakorkoli ogrozile javno mrežo šol. Nasprotno, tudi ni moja edina skrb, da skrbim
               za kvaliteto javne šole, moja skrb je, da skrbim za kvaliteto vsakršne šole,
               celotnega šolskega sistema, celotnega formalnega izobraževanja. In to pomeni tudi
               zasebnega šolstva. Jaz menim, da ta ponudba bogati slovenski prostor, da država
               ponekod ni sposobna dati dovoljšnje ponudbe, zato je prav, da vključimo tudi druge
               subjekte na vseh nivojih, na vseh ravneh. Tudi na področju poklicnega in strokovnega
               izobraževanja, tudi na področju predšolske vzgoje, ker država enostavno ni sposobna v
               nekaterih področjih Slovenije dati ustrezne ponudbe, in otroci se ne morejo vključiti
               v javno mrežo oziroma v predšolsko vzgojo. Ker je vključenost slovenskih otrok,
               zlasti od 3-6, premajhna, moramo nekaj narediti na tem področju in odpreti vrata tudi
               zasebni iniciativi, ki lahko dopolni, kot dopolnilo javnemu sektorju, ponudi tam,
               kjer država pač ne zmore, nekaj novega, dodatnega. Predvsem pa ne smemo nikoli
               pozabiti, kadar govorimo o odpiranju teh šol, gre res za dopolnitev javnih šol, gre
               pa tudi za uresničevanje osnovnih temeljnih pravic, na katere večkrat pozabimo.</p>
               <p>Jaz sem tudi za to, da se cela javna šola, javna mreža na znotraj pluralizira, ni
               razloga, da imamo samo en kurikulum za predšolsko vzgojo. Zakaj ne bi imeli v okviru
               javne mreže več, in to bi bilo dobro in starši si ne želijo enovite kasarne in do
               države imajo vedno večje zahteve in prav je tako. Torej, država mora biti senzibilna
               na te pobude civilne družbe, pa naj gre tudi od katoliške cerkve, ki je samo en
               delček te civilne družbe, ki bi lahko potencialno sodelovala pri bogatitvi
               slovenskega šolskega prostora.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite proceduralni predlog? Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala, gospod minister, za vse te odgovore. Zlasti zato, ker ste potrdili moje
               prepričanje, da je predlog zakona o strokovnem in poklicnem izobraževanju v resnici
               pomembna sprememba na tem področju. Vendar bi želela v skladu z 246. členom
               poslovnika predlagati, da opravimo razpravo o tem, kajti sodim, da je področje, o
               katerem razpravljamo, vredno take pozornosti, glede na to, da se zavedam, da je
               Slovenija v okviru mednarodnih paktov, ki jih je podpisala, dolžna vpeljevati tudi
               možnosti za zasebno šolstvo, vendar pa je iz odločitev mednarodnih sodišč jasno, da
               te konvencije ne zavezujejo držav podpisnic konvencij, da bi morale v celoti
               financirati ali v tako velikem deležu financirati zasebno pobudo. Mislim, da si to
               področje zasluži posebno tehtanje, ker je tako vertikalno razpeto od otroškega
               varstva do višjega strokovnega izobraževanja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke mag. Majde Potrata, da državni zbor na naslednji seji
               opravi razpravo o odgovoru ministra za šolstvo in šport dr. Milana Zvera na njeno
               poslansko vprašanje bo državni zbor odločil v okviru jutrišnjih glasovanj.</p>
               <p>Naslednja bo poslansko vprašanje postavila gospa Maria Pozsonec, in sicer ministru
               za promet mag. Božiču. Izvolite.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa, gospod predsednik. Lep pozdrav prisotnim! Gospodu ministru za promet
               mag. Janezu Božiču postavljam naslednje kratko in konkretno vprašanje. Kdaj bodo
               fizično začeli z izgradnjo cest Tornyi-Lendava in Lendava-Beltinci? Kajti že
               nekajkrat smo bili deležni razlage, da bodo takoj v tem hipu, in meseci so minili in
               leto bo kmalu minilo od začetka izgradnje cest Tornyi-Lendava. Če je problem v
               zakonu, torej ni mogoče izvesti naročništva, potem zakaj ne pridete, gospod minister,
               v parlament s spremembo zakona? Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsednik in seveda tudi na vprašanje gospe poslanke.
               Torej, gre za avtocestni odsek Beltinci-Lendava v dolžini 17-ih kilometrov z ocenjeno
               vrednostjo 19 milijard tolarjev in rokom dokončanja del 24 mesecev. Projektna
               dokumentacija je pripravljena, odkupi zemljišč so v teku, gradbeno dovoljenje bo
               pridobljeno predvidoma v mesecu avgustu tega leta. Razpisna dokumentacija je bila
               pripravljena in potrjena na upravi Darsa d.d. glede na to, da je ta odsek v naboru
               projektov, ki naj bi se financirali s pomočjo kohezijskega sklada. V naslednjem
               proračunskem obdobju vodi Dars vse postopke oddaje javnega naročila skladno z
               zahtevami za koriščenje kohezijskih sredstev, to pomeni, da je Dars dolžan predhodno
               pridobiti potrebna soglasja s strani ministrstva za promet in ministrstva za finance
               že med samo pripravo razpisa. Ministrstvo za promet je k razpisni dokumentaciji in
               ostalim dokumentom soglasje že izdalo, medtem, ko smo s strani ministrstva za finance
               prejeli določene sugestije, ki jih bomo pri pripravi dokumentacije upoštevali. Hkrati
               nas je obvestilo, da formalnega soglasja v tem trenutku še ne morejo dati, ker uradno
               za projekt ni odločbe evropske komisije, zato bo Dars sedaj lahko nadaljeval s
               postopkom javnega naročanja. V primeru dokončne odločitve o financiranju sredstev
               kohezijskega sklada pa bo lahko pridobil soglasje ministrstva za finance, saj bodo že
               izpolnjene zahteve, ki se nanašajo na postopke oddaje javnega naročila. V kolikor ne
               bo zapletov pri oddaji del, torej pritožb, bo izvajalec uveden v delo predvidoma v
               treh mesecih po objavi razpisa v Uradnem listu; takrat se bo tudi pričela fizična
               izgradnja odseka Beltinci-Lendava in seveda po končanih postopkih oddaje del.</p>
               <p>Avtocestni odsek Lendava-Pince. Gre za sklop A od priključka Lendava do Pinc.
               Gradbeno dovoljenje za gradnjo tega odseka je bila pridobljeno v avgustu lanskega
               leta. Po večkratnih pritožbah in na osnovi pogajanj je pogodba pripravljena za
               podpis. Takoj po podpisu pogodbe bo v naslednjih dneh izvajalec uveden v delo in s
               tem se bo pričela fizična gradnja oziroma izgradnja tega odseka.</p>
               <p>Drugi sklop, sklop B pa gre za odsek od priključka Lendava do priključka Dolga vas.
               Gradbeno dovoljenje je tudi pridobljeno. Pogodba z izvajalci del je bila podpisana
               25.4.2006. S pripravljalnimi deli so izvajalci že pričeli, v tem tednu pa se bo
               pričala tudi fizična izgradnja tega odseka. Predaja prometu avtocestnega odseka
               Lendava-Pince se bo zgodila v skladu s planiranjem, torej konec leta 2008. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospa Pozsonec.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala. Jaz tudi sedaj nisem dobila jasnega odgovora, kdaj bodo stroji na cesti, torej
               na to mi odgovorite, ker to govorite leto dni, da bo začela gradnja avtoceste od Pinc
               do Lendave. Kdaj bodo konkretno stroji na cesti? Sedaj jaz samo postavljam vprašanje,
               ampak ljudje ne morejo več živeti tam. Dnevno 2.700 tovornjakov gre pred hišami in
               med hišami in mislim, da bo takrat vprašanje bolj zapleteno, če se bodo oni oglašali.</p>
               <p>Naj še povem to, da so problemi tudi s kratkoročnimi ukrepi v Lakošu pri zamenjavah
               oken. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Božič, izvolite.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala lepa za dodatno vprašanje. Ponovno še enkrat jasno povem, da bodo stroji
               zabrneli že v tem tednu.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Geza Džuban bo naslednji postavil poslansko vprašanje. Izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod predsednik. Malo imam težav, ker ga naslavljam nekomu, ki ga ni,
               in sem komaj sedaj dobil sporočilo, da ni možno postaviti vprašanja ministru za
               zunanje zadeve in da to vprašanje lahko naslovim na vlado, ker je znotraj ministrstva
               nastala reorganizacija, česar očitno tudi vi niste vedeli, ko ste delali vrstni red
               poslanskih vprašanj.</p>
               <p>Jaz bi kljub vsemu to vprašanje postavil in prosil, da mi vlada odgovori. Bo tako v
               redu, gospod predsednik?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa. Murski val že vrsto let ustvarja, izvaja programe za ohranjanje stikov
               matične domovine s porabskimi Slovenci. Sredstva za te vsebine se zagotavljajo iz
               državnega proračuna. Leta 1996 je bilo tako zagotovljenih skoraj 11 milijonov
               tolarjev, v naslednjih letih nekoliko manj. Letos je Urad Republike Slovenije za
               Slovence v zamejstvu za izvajanje projekta za porabske Slovence radiu Murski val
               dodelil le borih 500 tisoč tolarjev. Z minimalnimi sredstvi državne podpore radio ne
               bo zmogel kakovostno izpeljati programskih vsebin za Slovencev v Porabju, zato se
               lahko zgodi, da teh vsebin na regionalnem radijskem programu ne bomo več spremljali.
               Opozarjam, da bi s tem kršili tako resolucijo o položaju avtohtonih slovenskih
               manjšin v sosednjih državah in s tem povezanimi nalogami državnih in drugih
               dejavnikov Republike Slovenije kot tudi zakon o odnosih Republike Slovenije s
               Slovenci zunaj njenih meja. Sprašujem tokrat vlado, zakaj se namenja tako malo
               sredstev za vsebine, ki so izjemnega pomena za slovensko manjšino v Porabju. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo gospod Srečko Prijatelj postavil poslansko vprašanje ministru za
               zdravje magistru Bručanu. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani predsednik! Spoštovani ministri, kolegice in kolegi! Doktorja
               Bručana bi vprašal, vi ste zdravnik, mar velja v naši državi, kdor je bolan, lahko
               umre. Vemo, da je stanje v zdravstvu katastrofalno. Čakalne vrste, ste zatrjevali
               pred meseci, ko sem vas 25. novembra vprašal, kakšne so, da so trimesečne, vendar to
               ne moremo trditi, da je res, 13 mesecev so, pa še podaljšujejo se. Varuh človekovih
               pravic vas je pisno opozoril, da je neprimerno, da se težki bolniki, ki so dejansko
               obsojeni na smrt, zdravijo v tako slabih, katastrofalnih razmerah, v konjušnici. Isto
               stanje je tudi v pediatriji. In sam gospod doktor Erik vas opozarja na to v pismu, ki
               ga je predstavil tudi javnosti, da je stanje v zdravstvu nevzdržno. Po drugi strani
               lahko ugotovimo, da imate skoraj dokončane prostore, da imate nove aparature, ki ste
               jih zaklenili v klet, že več let tam čakajo. Jaz se sprašujem kot poslanec državnega
               zbora, če vam resnično ni nič mar; gospod minister za promet, kar smejte se, smešno
               je to, ja.</p>
               <p>Smešno je to, ja. Če je odprto vprašanje socialno, študentsko, mar tudi za zdravstvo
               ni več posluha in pravih rešitev? Seveda, tudi to je nerazumno, da se čaka na
               operacijske mize. Že kar od leta 2002 se ta afera vleče, pa je nekako ne moremo
               rešiti. In zdaj se izgovarjamo na neko revizijsko komisijo. Veste, včasih pa lahko
               sprejmemo čez noč kakšen interventni zakon in si pomagamo. Ker je predsednik vlade
               danes dal dokaj neodločen odgovor, zelo medel odgovor, nas predvsem zanima:</p>
               <p>Kdaj bo vlada v tem primeru našla rešitev, kako bo ukrepala, tudi glede operacijskih
               miz, izboljšala stanje v zdravstvu in dejansko začela skrbeti za najbolj ogroženo
               sredino, kar so bolniki?</p>
               <p>Če se bomo tako obnašali še naprej, potem resnično ne vidim nobene druge možnosti
               kot to, da pozovemo ljudi k državni neposlušnosti in s tistim denarjem, ki ga dajemo
               v to blagajno, sami rešimo te probleme, mogoče bolje od ministrstva.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa za vprašanje. Hvala lepa za besedo, gospod predsednik. Ugotovitve, kakršne
               so bile danes tu izpostavljene, da gre za neko katastrofalno stanje, da se čakalne
               dobe daljšajo, so me kljub vsemu rahlo prisilile v nasmeh. Namreč, ne gre za
               katastrofalno stanje in čakalne dobe se krajšajo; vsi kazalci so v tej smeri jasni.
               Celo zdravstvena zavarovalnica je objavila podatke, iz katerih je razvidno, da se
               večina čakalnih dob krajša, če izvzamemo čakalne dobe na operacije kolkov in
               hrbtenice.</p>
               <p>V koalicijski pogodbi imamo določene cilje. V okviru vsakoletnih anket ministrstvo
               za zdravje poziva izvajalce na posredovanje podatkov tudi o programih, pri katerih se
               soočamo z dolgimi čakalnimi dobami, izvajalci pa včasih teh podatkov ne posredujejo.
               V svojem pisnem vprašanju, ki smo ga dobili za današnjo sejo parlamenta, govorite
               tudi o pediatriji in čakalnih dobah za onkologijo. Po podatkih izvajalcev čakalnih
               dob na omenjenih področjih ni. To izhaja tudi iz pregleda čakalnih dob za operacije
               in posege ter preiskave v fizioterapiji in v zobozdravstveni dejavnosti v letu 2005,
               ki jih je pripravil zavod za zdravstveno zavarovanje. Na področju onkologije so se
               sicer v lanskem letu pojavile neke čakalne dobe, ki pa so se sedaj normalizirale, in
               sicer z uvedbo ali pa z delovanjem novih linearnih pospeševalnikov. V začetku
               letošnjega leta je tako že začel obratovati nov linearni pospeševalnik številka 6, v
               letošnjem pogodbenem letu pa bosta z obratovanjem začela še dva nova, številka 7 in
               8. Tako da bomo na tem področju praktično čakalne dobe zagotovo uredili v enakem
               razmerju, kot so v vseh razvitih državah po svetu.</p>
               <p>Kar se tiče investicij, pa moramo tudi pri vodenju investicijskih projektov ravnati
               v skladu s predpisi in upoštevati tudi vse omejitve, ki jih postavljajo ti predpisi.
               Z naročilom ni mogoče začeti, preden so z veljavnim proračunom za posamezno leto
               zanje zagotovljena sredstva. Namesto da bi bil običajen postopek naročanja s
               pogajanji, ki bi omogočal usklajevanje in izenačevanje pogodbenih pogojev, je
               predpisan javni razpis brez možnih pogajanj. Ti zaradi togih formalnih pravil nikoli
               ne morejo biti izpeljani hitro, saj ponudniki v konkurenci za doseganje svojih ciljev
               izčrpajo vsa zaporedna pravna sredstva. Šele potem, ko ta postopek ne uspe, se
               naročilo lahko nadaljuje s pogajanji. Namesto tri mesece postopki nabav trajajo tudi
               več kot eno leto. Prav zato je pri nabavi nuklearne in radiološke opreme ministrstvo
               za zdravje začelo s postopkom zelo zgodaj. Izjemoma so bili postopki sorazmerno hitri
               in oprema je bila nabavljena dosti prej, preden so bili prostori za njeno namestitev
               pripravljeni. Vendar ne gre za leta, temveč za mesece, še manj za CT, ki je bil
               skupaj z novim aparatom za slikanje z magnetno resonanco javno odprt in dan v uporabo
               10. maja letos, ne da bi bilo zaradi operacijskih miz, ki so bolj v ospredju, to
               sploh opažemo. Ministrstvo se nikakor ne izogiba odgovornosti, vendar lahko nosi le
               svoj del, ne pa tudi odgovornosti za pogoje, na katere ne more vplivati. Nikakor ne
               gre za negospodarnost, temveč prav za to, za gospodarnost. Gradnja in opremljanje
               onkološkega instituta traja že skoraj deset let. V prvih šestih letih gradnje je bila
               <gap n="..."/><stage xml:id="Redna-17-2006-05-22.stage21">/Nerazumljivo./</stage> dobra petina dejanske vrednosti investicije. Njeno dokončanje je
               bilo v proračunu predvideno do konca leta 2006. Takrat je vse kazalo, da je mogoče
               gradnjo pospešiti in končati že leta 2004, vendar pa za to ne bi smelo biti več
               nobenih zapletov pri spremembah projekta, ki pa so se kasneje zelo pogosto
               pojavljale. Vrednost gradnje in opreme se je z omenjenimi spremembami in razširitvami
               nominalno povečala iz prvotnih 13,1 milijarde na 21,5 milijarde tolarjev. V lanskem
               letu je bilo izvedenih za več kot 5 milijard vrednosti gradnje in opreme, leto pred
               tem pa za 3,7 milijarde. Izvajanje je nekajkrat hitrejše in dosti obsežnejše, kot je
               bilo prej. Onkološki institut se bo po predvidevanjih preselil iz stare zgradbe A v
               novo zgradbo že v letošnjem letu. Seveda vse to že zanika domnevo, da ministrstvo za
               zdravje ne skrbi za koristi bolnikov, še zlasti onkoloških. Zaradi zagotavljanja
               najbolj kakovostnega, tudi za oddaljeno prihodnost primernega objekta in opreme
               onkološkega instituta, je ministrstvo tudi sprejelo vse predloge uporabnikov za vse
               dodatne nakupe, čeprav bo za to tudi in ne samo zaradi teh zapletov pri javnih
               naročilih investicija končana v prvotno začrtanem roku, žal pa ne tudi dve leti pred
               njim, kot se je hotelo po izlitju vode v začetku leta 2003.</p>
               <p>Tudi glede nove pediatrične klinike, na katero se prav tako nanaša vprašanje, je
               potrebno poudariti, da gradnja teče z največjo hitrostjo. Ker se projekt ne
               spreminja, ker tega nismo dovolili, uporabnik in investitor ne bosta povzročila zamud
               pri tem projektu, na katerem trenutno poteka postopek oddaje javnega naročila za
               izvedbo instalacij.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Prijatelj, želite še dodaten odgovor? Prosim.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Gospod Bručan, jaz bi vam rekel, da ni lepo, če
               zavajate javnost. Smo v prenosu. Jaz bi vam rad povedal, da je dokument s 13.
               januarja 2006 iz zavoda za zdravstveno zavarovanje jasno povedal, da vaše trditve v
               javnosti niso točne. Trinajst mesecev je čakalna vrsta, vi ste navajali, da so se
               čakalne vrste zmanjšale na tri mesece. Za to smo porabili 5,5 milijard tolarjev. Pa
               ne glede na to, bi vas rad opozoril na vaše birokratsko gledanje na te zadeve. Veste,
               vladni prostori, ko so se urejali, so se brez kakršnihkoli ustreznih razpisov lepo
               povečali v investicijskem ciklusu kar z dodanimi aneksi k pogodbi, ki je bila stara
               nekaj let. Tukaj pa kompliciramo za teh nekaj miz, ki jih ne moremo kupiti, ker se je
               nekdo z nepopolno vlogo pritožil na razpis, v bistvu pa ljudje umirajo. Na to vas
               opozarja stroka, kot sem že rekel, pa tudi varuh človekovih pravic in vi ste dolžni
               skrbeti za zdravje ljudi. Tega v tem primeru ne zagotavljate na ustreznem nivoju. In
               zato bi vas prosil, če lahko poveste: Ali smo ta denar porabili v prazno, 5,5
               milijard? Ali boste kaj naredil na tem, da se bo prostor vizavi onkološkega instituta
               oziroma bolnišnice opremil z novimi aparaturami in da bodo doktorji imeli
               administrativno tehnične in še druge pogoje za delo? Ali boste začeli delati na tem,
               ker denar smo vam zagotovili, da se čakalne vrste skrajšajo? To sem vas spraševal.
               Kakšni so birokratski postopki, to nam je jasno, in jih lahko še otežimo, če hočemo,
               čez noč, vedno nova pravila si lahko izmišljamo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite gospod minister.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa. Zdaj ne vem, od kod so ti podatki o trinajstmesečni čakalni dobi in za
               katero preiskavo. Niste mi tega povedali. Tukaj imamo na spisku celo vrsto postopkov
               diagnostičnih in terapevtskih, ki jim sledimo med letom. In v 90% vseh teh
               diagnostičnih in tudi terapevtskih posegov so se čakalne vrste bistveno, bistveno
               skrajšale. Če se danes prijavite za operacijo na odprtem srcu, boste prišli v
               Ljubljani na vrsto čez en mesec in pol. To je približno petkrat hitreje, kot je bilo
               leta 2004. Tako mislim, da govoriti o tem, da čakalne vrste nismo skrajšali, ni
               realno, ni resnično in podatki iz zavarovalnice so nam tako znani kot vam. V teh 13
               mesecih pa ne vem, za katero področje gre. Če bi vedel, bi lahko tudi odgovoril.</p>
               <p>Trudim se ves čas v tem mandatu, da bi pacientom omogočil čim boljše zdravljenje, to
               smo že večkrat v tem letu dokazali, med drugim tudi z delom na onkološkem institutu
               in o tem bom kasneje še več govoril, ko bo še eno podobno vprašanje. Na vsak način
               smo onkološkemu institutu omogočili ogromno sredstev in še jih bomo, tako da v letu
               2009 predvidevamo dodatno širitev onkološkega instituta z investicijami, ki so v
               programu ministrstva za zdravje, vendar vse se ne da na enkrat. Mi bomo uresničili
               program selitve onkološkega instituta iz stavbe A, kjer so razmere res nevzdržne, v
               letošnjem letu. In mislim, da smo v tem obljubo, ki smo jo dali tudi onkološkim
               bolnikom, nekako uresničili.</p>
               <p>Glede na vaše očitke, da so stvari katastrofalne, pa moram reči, da niso. Mi smo se
               v lanskem letu odločili, da prav za onkološke bolnice za področje karcinoma dojke
               namenimo ogromno denarja za zdravljenje teh bolnic s posebnim zdravilom, z biološkim
               zdravilom, ki ga marsikatera bogatejša država od nas ne daje v obvezno zdravstveno
               zavarovanje. Mi smo se kljub temu za to odločili in ta postopek speljali v zelo
               rekordno kratkem času v korist pacientov. Dejansko je vse naše delovanje v tej smeri
               namenjeno. Pri tem pa je možno naleteti na različne birokratske in drugačne ovire, ki
               pa jih je včasih težko na hitro premagati.</p>
               <p>V načrtu imamo celo vrsto investicij, ki bodo izboljšale možnost zdravljenja
               pacientov. To je od nevrološke klinike pa do gradnje intenzive in urgence na področju
               Ljubljane, za katere imamo tudi predvidene tako projektno dokumentacijo kot tudi
               finančna sredstva. Zato lahko rečem, da se trudimo v okviru možnosti za čim boljše
               zdravstveno stanje ali za zdravljenje naših bolnikov.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Prijatelj, želite proceduralni postopek? Prosim? Gospod minister,
               če izklopite <gap n="..."/></p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa za besedo. V skladu z 246. členom poslovnika državnega zbora bi želel, da
               se glede na to, da so trditve gospoda ministra netočne in da pravi, da ne ve, kdaj
               sem ga o tem spraševal, 23. februarja 2006 sem vam postavil to vprašanje glede
               čakalnih vrst. Odgovorili ste mi zelo pavšalno. Zraven sem vam dal tudi zapisnik
               zavoda za zdravstveno zavarovanje, in 25. novembra, ne včeraj, ko je ta afera z
               operacijskimi mizami izbruhnila, leta 2005 sem vas spraševal o operacijskih mizah.</p>
               <p>In še nekaj vam bom povedal, spoštovani gospod minister. Če ne veste, da namenjajo
               150 milijonov za najem prostorov v Kliničnem centru, da lahko v znosnih prostorih
               delajo, potem si preberite še enkrat pismo, ki vam ga je naslovil gospod doktor, v
               katerem omenja obupno stanje v zdravstvu.</p>
               <p>In glede na to, da so odgovori danes z vaše strani posredovani zelo na pavšalni
               ravni, predlagam, da se o zadevah v zdravstvu pogovorimo v zato rezerviranem času v
               okviru ene prihodnjih sej, kajti to, kar se danes dogaja v zdravstvu in na kar
               opozarjajo umirajoči, je lahko vam v sramoto. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V predlogu poslanca gospoda Srečka Prijatelja bo državni zbor odločal v okviru
               jutrišnjih glasovanj.</p>
               <p>Poslansko vprašanje ministru za okolje in prostor bo postavila gospa Marjetka Uhan.
               Izvolite prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni! Moje vprašanje ministru za okolje in prostor
               gospodu Podobniku se nanaša na gradnjo čistilnih naprav zlasti v naseljih ob porečju
               reke Krke. Pa bi takole začela.</p>
               <p>Cilj nacionalnega programa varstva okolja, ki ga je sprejela Republika Slovenija, je
               tudi izgradnja čistilnih naprav. Večinoma še niso dosežene zahteve zakonodaje, zato
               je bilo zaradi finančno zahtevnih investicij s strani Evropske unije odobreno 10
               letno prehodno obdobje za izgradnjo kanalizacijskih sistemov in čistilnih naprav. Pa
               tudi direktiva sveta o čiščenju komunalne odpadne vode se nanaša na zahteve, povezane
               z zbiranjem, čiščenjem in odvajanjem komunalnih odpadnih voda in odvajanjem nekaterih
               industrijskih odpadnih voda. Direktiva vsebuje obveznosti za naselja, da zgradijo
               sisteme za zbiranje in čiščenje odpadnih voda. Zahteve direktive so v slovenski
               pravni red vključene z zakonom o varstvu okolja, pa s številnimi podzakonskimi
               predpisi, ki se nanašajo na kakovost odpadnih voda iz komunalnih čistilnih naprav in
               iz objektov ter naprav pri posameznih proizvodnih dejavnostih.</p>
               <p>V teku je pilotni projekt, naj bi bil, za pripravo načrta upravljanja z vodami na
               porečju Krke, ki je financiran s strani Evropske skupnosti. Cilj projekta je izdelava
               študije, ki bo strokovna podlaga za nadaljnje aktivnosti pri upravljanju s porečjem
               Krke. V prvi fazi bo pripravljen menedžment, plan za porečje Krke, v drugi fazi pa
               tehnična dokumentacija in investicijska dokumentacija za čistilne naprave in
               kanalizacijsko infrastrukturo. Okvirna vrednost naj bi znašala 1,1 milijon evrov ali
               260 milijonov tolarjev.</p>
               <p>Kot ministra vas sprašujem:</p>
               <p>Kaj je že narejenega oziroma kaj bi moralo biti na porečju reke Krke glede sanacije
               odpadnih voda?</p>
               <p>Kakšni so roki, do katerih mora biti stanje urejeno, da bo zadoščeno evropskim
               direktivam? Izvedela sem oziroma povedali so, da v Novem mestu niti ne vedo, ali bodo
               obnavljali obstoječo ali jo posodobili, ali bodo iskali nov prostor, kjer bi jo
               postavili. Narejeno je veliko študij, ni pa še nič dorečenega. Moralo bi biti to
               storjeno že v letošnjem letu, vsaj kar se tiče papirjev.</p>
               <p>Kakšne so sankcije za prekoračitev teh rokov? Kdo odgovarja za zamudo? Hvala lepa za
               odgovor.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Imate besedo, gospod minister. Izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Spoštovana gospa Marjetka Uhanova! 23 občin povezuje ta Krka sanjava. V
               tem pilotnem projektu jih sodeluje 20. Tri, Ljubljana, Šmartno pri Litiji in Bloke so
               na daljni način povezane s Krko, pa se niso odločile, da bi neposredno sodelovale v
               tem pilotnem projektu. Če bi morda tokrat šel direktno na vprašanje od konca proti
               začetku, potem na vaše vprašanje, kakšne so sankcije za prekoračitev rokov in kdo
               odgovarja za zamudo, bi odgovoril naslednje. Zaradi hitre dinamike izgradnje
               čistilnih naprav tudi s pripadajočimi kanalskimi sistemi menimo na ministrstvu za
               okolje in prostor, da bomo v dogovorjenih rokih naše obveznosti izpolnili in nam zato
               kazni zaradi neizvedenih obveznosti glede direktiv na področju čiščenja odpadnih voda
               ne bo potrebno plačevati. Nekaj izkušenj pa je. Kazni, ki jih plačujejo države
               članice, ki ne izpolnjujejo obveznosti pa niso majhne. Imamo izkušnje iz enega zelo
               velikega večmilijonskega mesta, ki ni najbolj primerljivo s Slovenijo, to je Milano.
               Imamo točen podatek, kazen za kršenje določb direktiv so celo dražje, kot je
               izpolnjevanje njihovih zahtev. Ampak kot rečeno, storili bomo vse, da kazni ne bo.</p>
               <p>Sedaj pa roki. Najprej globalno. Na podlagi globalne direktive, ki ureja odvajanje
               čiščenje odpadnih voda, je Slovenija pred rokom že zagotovila čiščenje odpadnih voda
               v dveh največjih mestih, v Ljubljani in Mariboru. To smo uredili. Naslednji rok je
               2010, to je rok za dokončanje ustreznih čistilnih naprav, ko morajo biti zgrajene
               čistilne naprave v mestih, ki imajo več kot 15.000 populacijskih enot. Po naši oceni
               bomo tudi to zahtevo uveljavili. Več kot polovica mest s tako populacijo je že
               opremljena z ustreznimi čistilnimi napravami. Za drugo polovico pa so ti objekti tik
               pred pričetkom obratovanja ali pa v zadnji fazi načrtovanja. Imamo samo še eno belo
               liso. Edino mesto, ki še ni potrdilo lokacije za čistilno napravo, pa je Nova Gorica.
               Upam, da nam bo tam to uspelo.</p>
               <p>Glede vašega vprašanja je v posebnem položaju Novo mesto, ki ima delujočo čistilno
               napravo, je pa še tehnično vprašanje, ali le-to še dodatno modernizirati na isti
               lokaciji ali pa poiskati kakšno boljšo rešitev. Tudi to se rešuje v okviru pilotnega
               projekta Krka, skupaj s komunalo in strokovnjaki mestne občine Krka.</p>
               <p>Sedaj pa širše k vašemu konkretnemu vprašanju glede tega projekta Krka. Omenili ste
               obe fazi. Glede druge faze je pomembno povedati, da bo izdelana
               tehnično-investicijska in razpisna dokumentacija, ki bo že avtomatsko tudi vloga za
               sofinanciranje iz kohezijskega sklada. To pomeni, da bomo ta projekt financirali z
               evropskim denarjem, torej tudi pripravo dokumentacije za novo finančno perspektivo.
               Nekaj težav smo imeli v začetni fazi. Startali smo novembra 2004, pogodbeni rok pa je
               25. november letos. Bilo je morda tudi nekaj nesporazumov v komunikaciji med
               posameznimi institucijami, morda tudi med nekaterimi občinami. Sedaj smo se kadrovsko
               okrepili in mislim, da se je zadeva sedaj dobro prijela. V teh mesecih in tednih
               potekajo usklajevanja z lokalnimi skupnostmi, kjer se določajo tiste vsebine
               projektov, za katere je možno pričakovati sredstva za sofinanciranje s strani
               kohezijskega sklada.</p>
               <p>In samo še eno vprašanje. Tam, kjer pa zaradi velikosti populacijskih enot ne bo
               mogoče, da bi šli v celoti s financiranjem preko kohezijskega sklada, tam pa bomo,
               sem prepričan, našli dobro rešitev, da bomo v novi finančni perspektivi istočasno te
               projekte sofinancirali komplementarno tudi iz nekaterih strukturnih skladov. Eden od
               teh je tudi sklad za razvoj podeželja. Prav tako pa je, mislim, vlada dobro zastavila
               glede nekaterih modelov delitve za novo finančno perspektivo, glede projektov, ki jih
               vodi kolega dr. Žagar, torej tudi preko tako imenovanih regionalnih spodbud. Hvala.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želite še dodaten odgovor, gospa Uhanova? Izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Ja, bi prosila. Hvala lepa, minister, za obširen odgovor. Vendar vas nisem dobro
               razumela, kaj pomeni konkretno za Novo mesto. Torej bo do 22. septembra letošnjega
               leta izdano gradbeno dovoljenje za čistilno napravo ali ne bo? Do takrat bi po
               zakonskih predpisih moralo biti izdano gradbeno dovoljenje, sicer, kot mi je znano,
               lokalna skupnost potem plačuje penale, kar naj bi znašalo okrog 42 milijonov na leto.
               To so kar veliki denarji za občino, zato še enkrat sprašujem:</p>
               <p>Ali bodo tudi za Novo mesto izdani papirji v predvidenem roku? Hvala lepa za
               odgovor.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Nobene skrbi za Novo mesto. Rok je do 31. maja letos, da se naši eksperti
               skupaj s kolegi iz Novega mesta in novomeške komunale odločijo, na kakšen način bodo
               šli v ta projekt. Zanesljivo pa bo v dogovorjenih rokih dokumentacija, o kateri
               sprašujete, izdana.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Marko Pavliha bo postavil poslansko vprašanje ministru za zdravje.
               Izvolite, prosim.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala, kolega podpredsednik. Spoštovani gospodje ministri, kolegice poslanke in
               poslanci! Dovolite mi, da preidemo z operacijskih miz na zobozdravniške stole.
               Gospoda Bručana sprašujem: Kaj konkretno bo prinesel novi predlog zakona o
               podeljevanju koncesij na področju zobozdravstva? Zakaj pri pripravi tega predloga ni
               vključena stroka, pa ne mislim inštituta za javno upravo, temveč zobozdravnice in
               zobozdravnike?</p>
               <p>Iz medijev smo namreč lahko izvedeli, da se je na podlagi ankete, ki jo je naredila
               Zdravniška zbornica Slovenije, več kot 60% zobozdravnikov odločilo, da svoj
               delovnopravni status zdravnika v javnem zavodu preoblikuje v zasebnika koncesionarja.
               Zakaj? Menijo, da bi na takšen način lahko bistveno bolje oskrbeli svoje paciente,
               saj se pri svojem delu prevečkrat srečujejo z birokratskimi ovirami, ki jih postavlja
               vodstvo, zlasti pri nabavi kakovostnega materiala. Naj navedem zgovoren primer, slabe
               razmere v delu Zdravstvenega doma Ljubljane so prepričale več kot polovico vseh
               zobozdravnikov, da so se že odločili za koncesije in sicer dejstvo je, da javno
               zobozdravstvo z vsemi dostopnimi sredstvi tako rekoč razpada, da ne rečem gnije, pred
               našimi očmi. Drži pa tudi, da lahko to <q>"gnilobo"</q>, v narekovajih, odpravimo z dobro
               zakonodajo.</p>
               <p>Spoštovani gospod minister, prav tako me zanima, da pojasnite nekatere vaše izjave,
               ki so dostikrat protislovne. Naj navedem tri: prvič, nedavno ste trdili, da boste
               podeljevanje koncesij prenesli z novim zakonom iz občin na ministrstvo, potem ste pa
               zopet to svojo izjavo negirali. Naj opozorim, da bi podeljevanje koncesij s strani
               občin pomenilo veliko, veliko netransparentnost, zlasti zaradi različnih občinskih
               politik. Drugo, v eni sapi ste trdili, da naj bi bil eden od pogojev za pridobitev
               koncesije najem ordinacij v zdravstvenem domu, na drugi strani ste tudi to negirali.
               Tretjič, zagovarjali ste zdravnika kot nosilca koncesije, potem ste se pa kasneje
               premislili in povedali, da bo treba tudi zobozdravstvo dati na trg, kjer naj kraljuje
               kapital in kjer naj vsak dobi koncesijo, pa tudi če se ukvarja z avtomehaničarstvom
               ali s katero drugo dejavnostjo.</p>
               <p>Zato me zanima: Zakaj vsa vaša dejanja v tem konkretnem primeru, in to je mnenje
               zobozdravnikov, vodijo v razprodajo zdravniškega in zobozdravniškega poklica? Ali
               mnenje stroke, na katerega opozarja Zdravstvena zbornica Slovenije, res pomeni več,
               kot trenutni predvolilni politični interesi. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister imate besedo. Prosim.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa za vprašanje. Gospod predsedujoči, hvala za besedo. Tukaj je precej
               vprašanj, na katera bo v tem času težko na vse odgovoriti, vendar bom skušal. So tudi
               vprašanja, ki v sami pisni obliki niso bila v začetku postavljena, ampak vseeno bom
               odgovoril, kar se tiče podeljevanja koncesij.</p>
               <p>Kot veste, je na primarni ravni podeljevanje koncesij tako ali tako v rokah občin.
               Mi smo seveda dali neko možnost v prihodnje ali pa predvidevali neko možnost v
               prihodnje, da bi koncesije razpisovali tudi na regionalnem principu. Dokler pa regij
               ni, pa na državnem, vendar se je izkazalo, da bi bila boljša varianta, da bi šli v
               razpis teh koncesij šele po predhodni dobro formirani mreži, da bi pa občine kljub
               temu ostale tiste, ki bi potem na podlagi tega razpisa in na podlagi te mreže
               podeljevale koncesije. Kar se tiče najema prostorov, nismo nikoli protežirali ne ene
               ne druge variante, vedno je šlo za možnost najema prostorov v že prisotnih
               zdravstvenih domovih, z najemnino, ali pa tudi izven teh zdravstvenih domov, čeprav
               je ta varianta izven zdravstvenih domov večinoma celo včasih boljša tam, kjer je
               možno pripeljati zdravstveno službo bližje prebivalstvu.</p>
               <p>Kar se tiče pa podeljevanja koncesij predvsem na področju zobozdravstva pa še
               nekaterih drugih dejavnosti, tudi drugim, ki potem lahko najamejo izvajalca tega
               posla, je pa to potrebno uskladiti z evropsko zakonodajo, ki tako možnost ne samo
               dopušča, ampak jo celo protežira. Mi pa se temu nekako skušamo vsaj trenutno še z
               vsemi mogočimi ukrepi izogniti, ker se nama zdi tak način, da bi lahko to koncesijo
               prejel nekdo, ki ni zobozdravnik, slabša.</p>
               <p>Kar se tiče vprašanja o izhodiščih nove zakonske ureditve koncesij na področju
               zdravstvene dejavnosti, ta ne bo prav nič drugačna od tiste na zobozdravstvenem delu.
               Izključena ni nobena strokovna javnost pri pripravi zakonodaje, kjer se je stvar v
               fazi pripravljanja tez in sploh še ni prišlo do tega, da bi zaenkrat katerakoli
               skupina bila direktno povabljena. Mi imamo pripravljene teze, na podlagi katerih bomo
               potem šli v razpravo z vsemi prizadetimi, tudi z zobozdravniki, tudi z zdravniki, pa
               tudi z vso javnostjo, ki bo še kako zainteresirana za rešitev tega problema. Nekaj
               točk iz tega programa nove zakonodaje pa bi vseeno rad povedal ob tej priliki.
               Koncesija se podeljuje bodisi pravni bodisi fizični osebi v predvideni novi
               zakonodaji, to so predlogi, za določen zdravstveni program, za določeno obdobje in na
               določenem mestu v omrežju javne zdravstvene službe. Vedno govorimo o mreži javne
               zdravstvene službe. Koncesija se podeljuje z neko koncesijsko pogodbo za določen čas.
               To, kar sedaj ni. To se pravi za neko obdobje, ki jo sprejmeta koncident in Zavod za
               zdravstveno zavarovanje Slovenije na eni strani ter koncesionar na drugi strani.
               Predmet pa morata biti tako vrsta in obseg zdravstvenih storitev kot tudi plačilo
               zanj. S pogodbo koncesionar dobi pravico in prevzame dolžnost izvajanja javne službe
               na področju zdravstvene dejavnosti v obsegu koncesije za čas trajanja koncesije, ki
               bi pa lahko bil različno dolg, od 8 do 50 let. Te številke so zaenkrat kar tako
               navržene in še ni jasno, katera varianta bi bila. Ampak tiste daljše bi bile sigurno
               za tiste koncesije, kjer je investicijsko vlaganje bilo potrebno v večji meri, kot
               tam, kjer tega ni. Recimo, če nekdo vlaga v neko ustanovo, investicije, bo ta
               koncesija trajala dalj časa. Trajanje koncesije ne bo določilo obsega in vrednosti
               programa, saj bi se lahko to spreminjalo.</p>
               <p>Kar se tiče mreže za javne zdravstvene službe, bo ta jasno določena, tako da bo
               mogoče na tej podlagi podeljevati koncesije. Mreža bo določila, kateri programi in
               storitve se izvajajo na podlagi koncesije in kateri v javnem zavodu. Odločitev o tem
               kateri del mreže se bo izvajal koncesijsko, kateri pa v javnem zavodu, bo sprejemalo
               ministrstvo in vlada, zakon pa bi pri tem predvidel sodelovanje zbornice. Vedno bo
               potreben javni razpis, na podlagi pripravljene javne zdravstvene mreže in na podlagi
               prijav bodo lahko občine podeljevale koncesije. Kot sem že povedal, razpis na državni
               ravni, občine podeljujejo koncesije. O sprejemu zakona bomo opredelili sprejem
               posebnega koncesijskega akta za posamezno mesto v javni zdravstveni službi, je pa še
               vedno kar nekaj dilem, recimo neposredna podelitev koncesije za pogodbe nad določeno
               vrednostjo, postopek prenosa ali odvzema koncesij in tako naprej. Stvar je za enkrat
               v takšni fazi, ki še ne omogoča vključitve teh zainteresiranih, kot ste prej rekli,
               bo pa to možno v kratkem času.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Pavliha, želite še dopolnilni odgovor?</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Ja, hvala lepa. Gospod minister, ta obljuba, da bo stroka vključena, je ohrabrujoča
               in upam, da jo boste tudi držali. Ampak naj pri tem poudarim, da se meni ne zdi
               sporen javni razpis za proste koncesije, ampak javni razpis za zasedene, katerih
               program se že zdaj izvaja v zdravstvenem domu.</p>
               <p>Zanima me: Kdo bo imel prednost, če lahko to v tej fazi rečete? Kakšni bodo mogoče
               malo bolj precizni kriteriji? Osebno menim po posvetovanju z zobozdravniki, da je le
               koncesija, ki je podeljena zobozdravniku, tista, ki omogoča samostojno in neodvisno
               delo in zgolj na ta način so zdravniki tudi osebno v celoti odgovorni svojim
               pacientom. Če bo pa nosilec koncesije lastnik kapitala, bo ta narekoval način dela,
               materiale, tehnike in plače, kar ni dobro. Naj povem laično, ne želim, da bi lastniki
               koncesij postala podjetja, individualci, ki bi jih zanimal in motiviral le dobiček.
               In tu se sprašujem, ali ne plujemo proti čerem, kjer bo zobozdravstvo ljudem vedno
               manj dostopno oziroma nekaterim sploh ne, zobozdravniki pa bodo zaradi političnih
               iger postavljeni v nekakšni mezdni položaj in se jih bodo lastili lastniki kapitala v
               škodo nas vseh.</p>
               <p>Še enkrat, računam na vašo obljubo, da bodo zdravniki oziroma zobozdravniki
               vključeni v delo in da bodo tudi njihove pripombe v čim večji meri upoštevane. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa. Saj se pravzaprav kar strinjava. To, kar ste zdaj pred koncem povedali,
               sem jaz tudi v svojem odgovoru že na prvi del vprašanja odgovoril. Dejansko se mi
               prizadevamo za podelitev koncesije izvajalcem, vendar evropska zakonodaja trenutno
               omogoča tudi podelitev koncesije nekomu, ki je investitor v prostore in najame potem
               svoje izvajalce programa. To evropska zakonodaja omogoča. Naše težnje in naše želje
               so prav obratne od tega, to, kar ste vi tudi rekli. Jaz se z vami tudi strinjam na
               tisti točki, kjer ste rekli, da so v razmere v zdravstvenem domu Ljubljana, kar se
               tiče zobozdravstva, slabe, čeprav vodstvo drugače razlaga, ampak vsa stvar je v rokah
               občine. Dejansko so se zobozdravniki na primarni ravni javili na občini, ker v
               takšnih razmerah ne morejo več delati, da gredo v zasebno prakso, ampak občina
               zaenkrat, kot veste, na to praktično sploh ne odgovarja. Vzela si je nek določen čas
               za odgovor in teh približno 70 vlog za koncesije za enkrat leži nerešenih. Tu se z
               vami strinjam, da je treba čim hitreje nekaj narediti in rešiti problem, ki bi ga
               lahko rešili na ta način, da bi izenačili pogoje za podeljevanje koncesij za celo
               državo. To bo zakon predvideval, vsaj v neki obliki, ker trenutna situacija je
               takšna, da imamo od občine do občine strahotne razlike, kar se tiče podeljevanja
               koncesij, odvisno od dobre volje ali slabe volje občine. In takšen način podeljevanja
               koncesij seveda ni pravilen, ni pravi. V Kopru je 0,57 ta kazalec, to se pravi na
               1000 prebivalcev, zasebnikov, število koncesionarjev na primarni ravni, v Novem mestu
               0,28, torej še enkrat manj. Ta problem je velik, od občine do občine različen, jaz se
               tega dobro zavedam in prav temu je namenjena tudi vsa moja dejavnost za izenačitev
               stanja po celi državi ter tudi za umestitev zdravnikov na tista področja, kjer gre na
               primarni ravni za izrazito pomanjkanje. In to je možno s podeljevanjem tudi koncesij,
               ne samo s koncesijami.</p>
               <p>Kar se tiče zobozdravnikov, mi nismo podelili v tem našem obdobju kaj bistveno novih
               koncesij za zobozdravnike, premalo po mojem, ampak na vsak način je to odvisno od
               občin, mi samo potrjujemo. Zobozdravniki imajo 50% zasebnikov trenutno v Sloveniji.
               Na splošni ravni, se pravi, primarno zdravstvo, 22,6, specialisti 14,6 in ginekologi
               125,2% od vseh ginekologov, vseh splošnih zdravnikov. Tako da so zobozdravniki na
               bistveno, bistveno večji številki kot ostali. Tako da bo s te strani naša podpora
               tudi v nadalje v isti smeri, kot je zdaj, ni pa to odvisno od nas, ampak je odvisno,
               kot sem že omenil, od same občine. Torej, v glavnem vam lahko zagotovim, da bodo v
               pripravo zakona, ki bo pa moral biti sprejet po dobrem premisleku, vključeni vsi
               zainteresirani.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Miran Potrč bo postavil poslansko vprašanje ministru za brez resorja,
               odgovornemu za lokalno samoupravo in regionalni razvoj ter ministru za okolje in
               prostor. Izvolite, prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovana gospoda ministra! Name so se obrnili predstavniki odbora za
               ohranitev kotlovnice v Retanski vasi v Rogaški Slatini. Po njihovih informacijah gre
               za 430 stanovanj in več kot 1.000 stanovalcev, ki se jim lahko dogodi, da bodo s 1.
               oktobrom letošnjega leta brez daljinskega in vsakršnega ogrevanja, ker ne bodo mogli
               izpolniti pogojev za to, da bi si do takrat zagotovili individualno ogrevanje, kakor
               je bil sklep občinskega sveta. Triletni rok, ki so ga po prvi odločitvi dobili,
               namreč ni bil pospremljen z vsemi potrebnimi ukrepi, ki bi zagotovili ekonomske,
               tehnološke, pa tudi druge pogoje, da bi ga bilo mogoče realizirati. Poleg tega je
               zdaj prišlo še dodatno do zelo težkih socialnih razmer v Rogaški Slatini zaradi
               prenehanja dela mnogih ljudi v steklarni in je 500 do 700.000 tolarjev investicije,
               kolikor bi bila nujna, ne da jim občina pri tem zagotavlja kakršnokoli dodatno
               finančno pomoč, možne kredite in podobno, situacija, v kateri ne vidijo, da bi lahko
               izpolnili svojo obveznost in si zagotovili ogrevanje.</p>
               <p>Zaradi tega vaju sprašujem naslednje: Ali je v skladu z zakonom mogoče, razumno in
               družbeno sprejemljivo, da pristojni občinski organi in službe v funkciji
               uresničevanja dolžnosti in pravic zagotavljanja lokalnih javnih služb v konkretnem
               primeru organiziranega ogrevanja stanovanj sprejmejo odločitve, katerih posledica bi
               lahko bila, da preko tisoč občank in občanov z začetkom kurilne sezone ne bi imelo
               zagotovljenega ogrevanja lastnih stanovanj? Ali se lahko lokalna skupnost svojih
               obveznosti otrese s sklepi, ki ne temeljijo na resničnih in popolnih dejstvih, in
               obveznost zagotovitve ogrevanja prevali na lastnike stanovanj, ne da jim pravočasno
               zagotovi vir energije, reši tehnična vprašanja uporabe novih virov, oceni finančne
               pogoje in možnosti, korektno predvidi čas izvedbe in oceni tudi posledice za
               onesnaževanje okolja?</p>
               <p>Ker sem vama nekaj dokumentacije pisno posredoval, predpostavljam, da vama je ta
               problem poznan, in prosim za vaš odgovor, kako usmeriti reševanje tega problema.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolita, gospoda ministra.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Z dr. Žagarjem sva se dogovorila, da bom jaz začel, potem me bo pa
               kolega dr. Žagar dopolnil. Morda bi lahko začeli s tem vprašanjem, ki ga je tudi
               artikuliral poslanec Potrč, ali je sprememba sistema ogrevanja avtonomna pravica
               občine ali ne. Tudi to je eno od vprašanj. Tukaj smo se pozanimali tudi, kakšna je
               pravna judikatura oziroma praksa ustavnega sodišča. Gre za vprašanje, ko je lokalna
               skupnost zavezala in predpisala obveznost priklopa ali na distribucijsko omrežje
               zemeljskega plina ali na toplovod, in nekateri občani so temu nasprotovali. Imamo že
               odločbo ustavnega sodišča, ki je, zanimivo, tukaj potrdilo odločitev občine. Ampak ne
               glede na to, ta problem in to vprašanje obstaja. Jaz se ga kot minister za okolje in
               prostor zavedam in ga z resnostjo tudi obravnavam.</p>
               <p>Veljavni energetski zakon pravi, da lahko minister, pristojen za energijo, v
               soglasju z ministrom pristojnim za okolje, predpiše način ogrevanja na posameznih
               zaokroženih območjih lokalne skupnosti, če je to smotrno iz ekoloških ali tehnoloških
               razlogov in je s tem zagotovljena smotrnejša izraba energije. Veljavni zakon v tem
               segmentu napotuje na tako rešitev.</p>
               <p>Je pa tukaj še nekaj drugih vprašanj. Najbolj je to, bi rekel, politično vprašanje,
               ampak v pozitivnem smislu besede: ali je v skladu z zakonom mogoče razumno in
               družbeno sprejemljivo, kot pravi gospod Potrč, da pristojni občinski organi in v
               službi in funkciji uresničevanja dolžnosti in pravic zagotavljanja javnih služb
               sprejmejo odločitev, ki bi bila, da bi določene število občanov ne imelo
               zagotovljenega ogrevanja.</p>
               <p>Odgovoril bi glede razumnosti in družbene sprejemljivosti. Poznavajoč odlično in
               dobro delo gospoda župana mag. Kidriča, njegovo zelo demokratično usmeritev, bi lahko
               poudaril tukaj, da je občinski svet marca 2004 soglasno sprejel sklep, vsi so bili
               za, iz vseh političnih strank, da upravljavec kotlovnice po poteku prehodnega roka
               treh let - tu se postavlja vprašanje, ali je bila dolžina pravilno izbrana, ampak bil
               je prehodni rok treh let - preneha z ogrevanjem, pri čemer pa se do vseh objektov
               ogrevanih iz kotlovnice, predhodno brezplačno napelje omrežje zemeljskega plina in
               ustanovi odbor za izvedbo prehoda na lastno ogrevanje. V njem so bili predstavniki
               javnega podjetja, koncesionarja, občine, mestne krajevne skupnosti in tudi lastnikov
               stanovanj. Prav tako so bili lastniki tudi pisno seznanjeni s to odločitvijo in s tem
               prehodnim triletnim obdobjem. Nekaj več bo lahko o tem, če bo potrebno, povedal še
               dr. Žagar.</p>
               <p>Glede področja, ki ga pokrivam sam, bi pa vsekakor rad povedal, da če bo potrebno,
               se bomo na ministrstvu angažirali in še posebej ponovno ob informaciji težje socialne
               in materialne situacije v samem mestu Rogaška Slatina omogočili zelo ugodne kredite
               ekološkega sklada, ki so še posebej namenjeni vgradnji energetsko učinkovitih kotlov
               ali pa za druge okoljevarstvene ukrepe. To so krediti. Žal pa so razpisi, kjer so se
               lahko občani prijavili tudi na subvencije v te namene, niso tako močni in so bili
               deloma v letošnjem letu že izkoriščeni. To je ta finančni aspekt. Naprej pa kolega
               dr. Žagar.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Mogoče še dva poudarka, ker me je že kolega Podobnik pravzaprav
               skoraj vse povedal. Na načelni ravni pomeni to vprašanje v bistvu vprašanje izvajanja
               nalog, ki so iz pristojnosti občin. S tem seveda občina oziroma občinski organi
               prevzemajo tudi soodgovornost za svoje odločitve. Je pa res, da imajo pristojni
               državni organi oziroma ministrstva svojo nadzorstveno funkcijo, ki jo lahko
               uveljavijo. Zdaj konkretno v tem primeru bi bilo potrebno natančno to vprašanje
               postaviti organom občine, ki jih zadeva. Moram reči, da tudi s svoje prakse skoraj ne
               poznam primera in si težko predstavljam, da bi se lahko občina obnašala na način, da
               bi potem res tisoč občanom, v tem primeru lahko govorimo o več kot 20% občanov te
               občine, bilo skoraj lahko rečemo onemogočeno ogrevanje v prihodnjem obdobju.</p>
               <p>Moram reči, da smo se mi tudi dodatno pozanimali in smo dobili s strani občine
               določene odgovore. Jaz vam lahko mogoče dva, tri poudarke s tega odgovora posredujem.
               Povedano je že bilo, da so sklepi, ki zadevajo to problematiko, bili na občinskem
               svetu, ki je pravzaprav pristojen organ, sprejeti soglasno, kar pomeni, da so se s
               tem strinjale vse politične opcije. Jaz verjamem, da so potem ti sklepi bili tudi
               ustrezno predstavljeni. Dodatno je bilo pojasnjeno, da gre za priključevanje na
               način, ki zadeva vse občane v tej občini, tako tiste, ki so že dobili, kot tiste, ki
               bi naj v tej fazi dobili, s tem, kot je bilo že rečeno, da gre za prehodno triletno
               obdobje. Tudi zagotovilo, da bi naj do 30.6.2006, odgovor občine, bila zagotovljena
               plinska napeljava na vseh objektih, tako v tem primeru to seveda ne more biti, da ne
               bi bilo to zagotovljeno, in da od teh tisoč bi naj do tega trenutka, do tega časa
               približno polovica lastnikov stanovanj ogrevanje skupne kotlovnice že rešila
               <gap n="..."/><stage xml:id="Redna-17-2006-05-22.stage22">/Izkop mikrofona./</stage><gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želite še dodatni odgovor? Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Najbrž razumete, gospoda ministra, da glede na vprašanje, ki sem ga od
               občank in občanov dobil, je moja želja pomagati, da se stvari rešujejo na način, da
               se najhujše posledice ne bi dogodile. Jaz sam, verjamem, da tudi vidva, ne moreta
               garantirati za točnost vsake informacije. Moje so namreč drugačne od tistih, ki jih
               imata vidva glede nekaterih vprašanj. Res je bila odločitev občinskega sveta leta
               2004 soglasna, vendar trditev prizadetih je na podlagi informacij, ki niso bile točne
               in niso predpostavljale sploh nikakršne druge rešitve od te, ki je bila predlagana.
               Drugo. Gospod minister, pristojnost, če sem vas prav razumel, določanja načina
               ogrevanja je pristojnost ministra, ne pristojnost, kako urediti. In če bo tako, jaz
               sem vas tako razumel, potem doslej takšne odločitve ni bilo. Gospod minister Žagar,
               vir na objektu 30.6., ne, da so zagotovljeni vse tehnične rešitve, treba je dinamike
               urejati, treba je napeljati v hišo, treba je napeljati do vsakega posameznega
               stanovanja, treba je zagotoviti financiranje. Če mi vi garantirate, da je od 30.6. do
               1. oktobra brez lastnih sredstev in urejenega sistema financiranja to mogoče vse
               urediti, jaz vam tega ne verjamem. Nekateri odgovori so zelo pavšalni, in pričakujem
               nič drugega kot to, da bo mnogo več razumevanja in mnogo manj enostranskih odločitev,
               kot so bile sprejete doslej, da bi ta problem bil rešen in pričakujem vajino pomoč v
               tej smeri.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, prosim.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala, še enkrat za besedo. Mi smo res pridobili seveda to informacijo s strani
               občine, jaz ne vidim razloga, da jim ne bi tudi verjeli. Moram povedati, da posebej v
               tej informaciji v zaključnem delu poudarjajo, da so se problematike lotili na način,
               ki bi naj prizadetim članom omogočil najlažji prehod na lastno ogrevanje. Še enkrat
               ponavljam, iz informacije sledi, da je polovica teh občanov to stvar že uredila.
               Moram pa reči, da bi naj po mojih informacijah to informacijah občinski svet občine
               še enkrat obravnaval tudi to točko in jaz verjamem, da bodo tam razčiščevali seveda
               še naprej te težave.</p>
               <p>Kar zadeva pa tega načina reševanja, pa je bilo dejansko zagotovljeno triletno
               prehodno obdobje, ki se je že pričelo. Vsem občanom so bili zagotovljeni enaki pogoji
               za priključitev na plin, seveda tudi v primeru socialnih vprašanj in nekih podobnih
               vprašanj ima občina še verjetno kakšne druge možnosti. Se pa seveda absolutno
               strinjam s tem, da je tudi naš namen, da se te stvari rešijo v korist občanov, tako
               posameznih občin kot tudi v celoti. Morajo pa biti seveda zagotovljeni enaki pogoji.
               Ob tem pa je seveda potrebno upoštevati tudi pri zagotavljanju teh pogojev možnosti
               posameznih občin. Bi verjetno zelo težko z državnega nivoja sodili za vsako posamezno
               občino, kako lahko te stvari rešuje. Nenazadnje gre tudi za avtonomijo lokalne
               samouprave in to vprašanje je lahko še posebej občutljivo tudi v času prihajajočih
               lokalnih volitev.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Glede zakonske pristojnosti, da ne bo nesporazuma. Po zakonu o varstvu
               okolja oskrba s toplotno energijo ne spada med obvezne občinske gospodarske javne
               službe, pač pa po energetskem zakonu med izbirne. Za to občina ni obvezna, da
               zagotavlja takšno oskrbo. Torej ti dvojni problemi z zakoni.</p>
               <p>Morda nismo pojasnili, v čem je glavni problem, zakaj se je občinski svet leta 2004
               soglasno odločil in je predlagal drugačno pot, zato ker je ta sistem zašel v finančne
               težave. Kotlovnica ne ustreza sodobnim zahtevam teh sistemov ogrevanja, za nabavo
               novega kotla in preureditev kotlovnice so potrebna relativno visoka sredstva in
               družba je zašla v finančno stisko in je pokrivala iz pitne vode ta minus in zato se
               je očitno lastnik, ta, ki je dal tudi koncesijo, odločil tako, kot se je odločil. Kot
               rečeno, jaz sem tudi sam kot minister pripravljen v okviru svojih pristojnosti
               sodelovati, da najdemo najboljšo rešitev.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod magister Tomaž Štebe bo postavil poslansko vprašanje ministru za okolje
               in prostor. Prosim.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Spoštovani ministri, gospod minister, kolegice in
               kolegi. Postavljam vprašanje v zvezi s sprejemanjem zakona o prostorskem načrtovanju.</p>
               <p>Zanima me: Kdaj se bo ministrstvo za okolje in prostor odločilo o načinu
               spreminjanja zakona in kako?</p>
               <p>Nujne so najmanj spremembe obstoječega zakona, ki bi morale biti oziroma bi bile
               lahko že zdavnaj sprejete.</p>
               <p>Prostorsko načrtovanje je od julija 2004, od zadnje prostorske spremembe po starem
               zakonu, popolnoma ustavljeno. Roki za sprejem prostorskih razvojnih strategij do leta
               2007 pa se naglo bližajo. Prisotna je negotovost zaradi nejasnosti namer ministrstva
               in čakajo se nejasne in nasprotujoče si spremembe, prostorski razvoj pa je, kot
               omenjeno, zastal. Novih velikih posegov v sam zakon, nekateri menijo, da celo
               revolucionarnih, se ne veselimo. Še posebej, ker so predvideni tudi posegi v stare
               zakone in spreminjanje podzakonskih predpisov. Pričakujemo praktično načrtovanje za
               investitorje, ki omogoča fleksibilnost in hitre postopke, pa tudi, da se preprečijo
               netrajnostni, neuravnoteženi in škodljivi razvojni načrti oziroma posegi v prostor.
               Pričakujemo take pristojnosti občin, da se preprečijo tudi špekulacije in nerazumne
               pridobnine in s tem povezane špekulacije s spremembami namembnosti oziroma s prodajo
               zemljišč. Pripravljeni novi zakon sicer neke stvari rešuje, druge pa spet zapleta.
               Osnutek zakona je od lanskega leta sicer že precej popravljen, pa je še vedno poln
               nejasnosti; bil je celo umaknjen iz gradiva za obravnavo na vladi. Še najbolj je
               problematično to, da osnutek novega zakona ukinja vse podzakonske predpise, ki jih je
               treba pripraviti na novo, za to pa je potrebno najmanj pol leta. Na ta način bo pat
               pozicija trajala še kar nekaj časa, pravzaprav v leto 2007. Smo štiri mesece pred
               volitvami, kar je za razvojne projekte države in občin izrazito slabo. Zakaj novi
               zakon še ni pripravljen in zakaj se še ne osredotoča le na spremembe najbolj
               pomembnih zadev, kot je, na primer, moratorij sprememb aktov, celovita presoja
               vplivov na okolje kar povprek in podobno? Nujne so zapovedane oziroma stimulirane
               regijske in pokrajinske oziroma medobčinske vsebine, ki sicer težko sodijo v kontekst
               posameznih manjših občin. Vprašanje postavljam tudi v imenu združenja občin
               Slovenije. Prosim za konkretne in spodbudne odgovore, gospod minister. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod minister.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa gospodu mag. Štebetu za poslansko vprašanje. Nov zakon o prostorskem
               načrtovanju je napisan tako, da se ga morajo slovenske občine veseliti. Biti mora
               tak, da ga boste sprejeli kot dobro orodje za odgovorno upravljanje s prostorom. V
               analizi, ki je bila narejena, se je pokazalo, da so nekatere rešitve v veljavnem
               zakonu nedorečene, nekatere so nejasne, predvsem so pa vsebinsko in tudi
               organizacijsko postopkovno vprašljive in komplicirane. Zakon o prostorskem
               načrtovanju je sedaj v fazi medresorskega usklajevanja. Formalno še ni bil uvrščen na
               sejo vlade, pač pa v medresorsko usklajevanje. Tudi v dogovoru glede zakonov, ki
               gredo v paket Partnerstva za razvoj, so nam predlagali termin nekoliko kasneje. Zato
               bomo sedaj tudi to usklajevanje opravili, ampak to ne bo bistveno vplivalo na sam
               sprejem. Zakon nima namena prinašati nobenih revolucionarnih posegov, to zagotavljam.
               Pripravljen je tako, da bo prostorsko načrtovanje razbremenjeno odvečnih vsebinskih
               in postopkovnih elementov. Tisto, kar je pa v veljavnem ZUREP-u 1 dobro, bomo pa vse
               ohranili. Želimo predvsem racionalizirati vsebino prostorskih aktov in skrajšati
               postopke prostorskega načrtovanja. V same te postopke bomo vključili postopke
               celovite presoje vplivov na okolje. In to bo največji prihranek za občine, tako v
               vsebinskem, časovnem, pa tudi kadrovsko-finančnem pogledu. Tam, kjer se zakon dotika
               investitorjev, bomo z našimi rešitvami pač zagotovili večjo varnost investitorjev.
               Imamo tudi ambicijo, da bi skupaj z zakonom o aktivni zemljiški politiki dosegli
               večjo kakovost arhitekture v urbanih in ruralnih okoljih. Ne bomo ukinili vseh
               podzakonskih predpisov, ampak jih bomo postopoma nadomestili z novimi. Kot sem tudi
               že javno napovedal, imamo pripravljena dva ključna podzakonska predpisa, sta že
               pripravljena. Takoj, ko bo zakon šel na vlado, bomo vzporedno z novim zakonom že
               predstavili tudi oba ključna podzakonska predpisa, ki sta pomembna za izvajanje tega
               zakona, še posebej to velja za prehodno obdobje.</p>
               <p>Glede nujnosti regionalnih prostorskih aktov oziroma prostorskih aktov z regijskimi
               oziroma pokrajinskimi vsebinami, pa bi povedal stališče, ki ga imamo na ministrstvu,
               da pravih regionalnih prostorskih aktov v zakonu o prostorskem načrtovanju žal ne
               moremo predpisati, dokler ne bodo v Sloveniji ustrezno oblikovane regije oziroma
               pokrajine. To se približuje in se tega skupaj veselimo. Ne glede na to, pa bo novi
               zakon o prostorskem načrtovanju pokrival vse pomembne regionalne razvojne vsebine, ki
               bodo vključene v novi prostorski akt države. To je državni prostorski načrt. Za
               izvedbo regionalnih razvojnih programov, ki jih določa zakona o spodbujanju skladnega
               regionalnega razvoja, pa ta naš nov zakon o prostorskem načrtovanju predvideva, da
               bodo občine lahko pripravile regionalni prostorski načrt za prostorske ureditve
               lokalnega pomena, ki segajo na območje več občin ali pa imajo vpliv na območje več
               občin. Mislim, da nas v prihodnjih dneh čaka še srečanje z združenjem slovenskih
               občin, kjer bomo nekatere zadnje stvari ponovno predebatirali. Jaz bi želel, da ko bo
               prišel zakon v vladno proceduro, da boste obe asociaciji slovenskih občin rekli, da
               predlagano rešitev tudi podpirata.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, prosim.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Gospod minister, jaz bi vas vseeno prosil, če lahko podate neke časovne okvire.
               Namreč nekatere občine že izvajajo, izdelujejo strategijo prostorskega razvoja v
               skladu z obstoječim zakonom. Glede na te pozitivno naravnane spremembe novega zakona,
               kot pravite, ki bodo imele tudi neke stimulativne pokrajinske ali medobčinske
               rešitve, bi vas prosil, da občine obvestite o dejanski časovnici sprejemanja tega
               zakona, in tudi pomislite na to, da bo treba nove prostorske vsebine, strategije ali
               kakorkoli se bo imenovalo imeti dokončane do konca leta 2007. Pa tudi na to, če se bo
               še nekaj mesecev odlašalo oziroma zaradi nekih drugih razlogov koordiniralo s
               spremembami tega zakona, da v tem vmesnem obdobju poskrbite za to, da se nekatere
               neskladnosti obstoječih izvedbenih aktov s prostorskimi akti nekako kljub temu lahko
               zakonito prilagajo, kajti tudi zaradi teh več ali manj formalnih in vsebinsko
               nepomembnih zapletov prihaja do blokad in nesprejemanja novih aktov, ker so vsebine
               obstoječih prostorskih planov vsaj v tekstualnem delu pogosto neustrezne. Mi imamo
               več takih primerov in vaši uslužbenci verjetno poznajo te probleme, da jih na nek
               način premostimo, ker strogo gledano po zakonu te spremembe niso dovoljene, če ne
               spremenite prostorskega plana. Prostorski plan pa lahko spremeniti samo z novo
               strategijo prostorskega razvoja. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod minister.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Ta problematika nam je poznana, še posebej celotni ekipi na direktoratu za prostor,
               v nekaterih občinah je ta zadeva še bolj problematična. Bomo pa, kot je že
               dogovorjeno, z obema asociacijama slovenskih občin takoj, ko bo zakon šel v vladno
               proceduro oziroma ko bo sprejet in bo šel v parlamentarno, občine zelo detajlno
               obvestili o rokih, o prehodnih režimih. Tukaj lahko ponovno rečem, da vse, kar ste
               občine v dosedanjih postopkih na podlagi veljavnega zakona pripravile glede
               strokovnih osnov, podlag in drugih strateških vsebin, to ni bil vržen proč ne denar
               ne strokovno delo, ampak bomo poiskali take rešitve, da bo velika večina tega lahko
               vgrajena v nov model, ki ga bo prinesel nov veljavni zakon.</p>
               <p>Še to bi rad povedal, da pripravljamo nekatere manjše spremembe zakona o ureditvi
               objektov, ki bodo delno tudi povezane s spremembo zakona o prostorskem načrtovanju.
               Oba zakona bi rad, da bi bila na vladi sprejeta do letošnjih počitnic. Ta bo
               zanesljivo - zakon o prostorskem načrtovanju, da bi letošnja jesen pomenila sprejem
               obeh zakonov v državnem zboru in gremo prihodnje leto v njuno realizacijo. Imam tudi
               ambicijo, da bi podzakonski akti bili sprejeti že ob sprejemu zakona na vladi, da
               boste poslanci vnaprej videli, kakšne rešitve bom kot minister predlagal s
               podzakonskimi akti, da se ne zgodi ta možnost, da potem v podzakonskem aktu zapišeš
               neko rešitev, ki je morda kot zakonodajalec nisi jasno predstavil. Na ta način se
               lahko zgodi tudi v nekem smislu zloraba procedure. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje ministru za šolstvo in šport bo postavil gospod Ljubo Germič.
               Prosim.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod podpredsednik. Spoštovani gospod minister, ostali ministri,
               kolegice in kolegi! V razpisu za šolsko leto 2006/2007 ste, gospod minister,
               izpustili razpis za študijska mesta za dijake umetniških gimnazij, smer glasba, v
               okviru vzporednega izobraževanja. To ste storili tako za Celje, Velenje kot za Koper.
               Takšno vaše ravnanje me preseneča v dveh smereh, glede na vaše izjave, ki jih lahko
               poslušamo. Prva je prav gotovo ta, da se v vaših izjavah vedno zavzemate za povečanje
               možnosti izbire, in druga je, da je treba delati širšo mrežo dostopnosti v
               izobraževanju. Ena izmed glavnih usmeritev pred volitvami je bil, ki jo je vaša
               stranka zagovarjala, je decentralizacija in možnosti zagotavljanja dostopnosti
               izobraževanja za vsakega mladega nadebudneža. Kot veste, je smer vzporednega
               izobraževanja izobraževanje, ki omogoča možnost primarnega srednjega šolskega
               izobraževanja na različnih srednjih šolah in pri tem omogoča pridobivanje različne
               izobrazbe, ne samo končanje splošne ali katerekoli druge gimnazije. Na ta način je
               omogočeno talentu z glasbenega področja, da konča eno izmed srednješolskih programov,
               hkrati tudi izvaja izobraževanje na glasbenem področju. Drugo vprašanje, ki se pri
               tem pojavlja, je, na kakšen način zagotavljate mladim iz različnih področij v
               Sloveniji vključevanje v takšne programe, kajti na ta način boste pravzaprav odrezali
               določene regije od možnosti vključevanja v takšne programe, če samo vzamemo Celjsko,
               Velenjsko in Koroško, ki bo sedaj razdvojena med možnostjo vključevanja v program v
               mariborski ali v ljubljanski program vzporednega izobraževanja. Imate, gospod
               minister, tudi zelo veliko vprašanj s strani staršev, na kakšen način bo omogočeno
               izobraževanje tistih dijakom, ki bi se želeli tako izobraževati, pri čemer bodo imeli
               drugačno izobrazbo v izhodišču, torej primarno izobrazbo, in bi glasbeno
               izobraževanje izvajali vzporedno. Pri tem me, gospod minister, zanima, kako ste
               odgovarjali staršem in katere strateške študije so tiste, ki so narekovale vaše
               odločitve, da hkrati, ko ohranjate oba programa v Mariboru in Ljubljani, s tem
               priznavate kakovost teh programov, seveda ukinjate te programe v treh različnih
               področjih v Sloveniji: v Celju, Velenju in Kopru. Se vam že v naprej zahvaljujem za
               odgovor.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite prosim.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala za besedo, gospod predsedujoči. Spoštovani gospod poslanec! Hvala za vprašanje,
               na katerega odgovarjam zdaj že tretjič, pa nič hudega. Že gospodu Kontiču, gospodu
               Korenu smo odgovorili na enako vprašanje. Dejstvo je, da so v teh mestih obstajali
               dvojni programi za glasbeno izobraževanje in da je problem v tem, da je premajhen
               vpis na obeh smereh - rednega in tudi vzporednega. In enostavno je zadeva taka, da ne
               zmoremo vzdrževati v istih mestih dveh programov, pri katerih je vpis izjemno nizek.
               Dovolite, da samo preberem nekaj podatkov. Kot veste je normativ 32 dijakov, vendar
               še zdaleč vpis ne dosega tega. V prvi letnik sedaj obstoječe smeri v Celju za
               vzporedni program je vpisano samo 9, pri čemer je v rednem programu 14 dijakov. V
               Velenju je v prvem letniku letos 11 dijakov, v rednem programu 13. V Kopru celo 8, v
               rednem 10. Le Maribor deloma in Ljubljana tudi po sedanjih normativih izpolnjujeta te
               predpise, ki so dani. Bom poskušal zelo enostavno in slikovito prikazati. Poleg
               rednih programov umetniške gimnazije, glasbena smer, smo iz meni neznanih razlogov
               tudi v teh treh mestih oblikovali še vzporedne programe glasbene vzgoje, recimo
               inštrumente, in to za dijake, ki obiskujejo drugo srednjo šolo. 90% teh dijakov je
               gimnazijcev, ki hodijo v splošno gimnazijo, kar pomeni, da smo na nek način zapirali
               možnost razvoja rednih programov, čeprav smo odpirali redne programe gimnazije. Poleg
               tega pa smo umetno vzdrževali še nek vzporedni program, ki ima med drugim tudi to
               slabost, da ne omogoča, njegova javna listina ne omogoča vpis na univerzitetni
               program kasneje. Z nekega vidika racionalnosti - vzdrževanje neke mreže, popolnoma
               nerazumen sistem vzporednega izobraževanja v okoljih, kjer smo komajda vzdrževali ali
               pa vzdržujemo redni program. Res nam drugega ni preostalo, kot da smo v teh treh
               programih, kjer ni otrok, ni dijakov še za redni program, zaprli izredni in s tem
               omogočili v perspektivi malo boljšo situacijo v umetniških gimnazijah.</p>
               <p>Jaz ne rečem, da zadeva ne bi bila dobra, seveda, če bi država imela neomejena
               sredstva in bi morda omogočili tudi to kljub temu, da je vpis tako majhen. Vendar
               enostavno tako ne gre. V teh treh mestih zaradi izjemno nizkega vpisa in zanimanja ne
               moremo vzdrževati dvojnega programa glasbene vzgoje. To je vsa resnica. Torej, ne le
               da ne dosegajo nekih zakonskih normativov, tudi z vidika racionalnosti je vzdrževanje
               takih vzporednih programov popolnoma nesmiselno in neracionalno. Ni posebej potrebno
               poudarjati, da je storitev države za te dijake dvojno plačana in da je cena na dijaka
               pri vzporednem programu kar trikrat višja od tiste iz splošne gimnazije. Torej je v
               splošni gimnaziji in v tem vzporednem programu, in tega si pač ne moremo privoščiti.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala, gospod minister, za odgovor. Seveda nimam dovolj časa, da bi komentiral vse
               vaše številke, ki jih tukaj navajate. Opredelil bi se do ene vsebine, o kateri ste
               danes že govoril na poslansko vprašanje poslanske kolegice. Velikokrat ste omenil
               racionalnost in velikokrat ste omenil, da vas starši silijo v neke odločitve, da
               boste na določenih področjih, v določenih programih ukvarjal pestrost, konkurenčnost
               in širšo ponudbo. Tukaj imate konkreten primer, kjer vam starši dokazujejo potrebo po
               ohranitvi takšnih programov, ki jih za svoje otroke tudi zaradi strokovne perspektive
               želijo uresničevati. Vi govorite, da je potrebno na strokovnem in poklicnem
               izobraževanju oblikovati dodatne programe. Govorite o zasebni ponudbi, ki bo tudi
               financirana iz javnih sredstev. To potem ne sledi temu, kar ste ravno sedaj govoril,
               ko ukinjate določene programe v nekih predelih v Sloveniji, hkrati pa govorite, da
               vam na določenih segmentih manjka dodatna ponudba, dodatna konkurenčnosti in da bo to
               naredil zasebni sektor. Gospod minister, zelo težko je razumeti takšne vaše ukrepe in
               takšna vaša dejanja, razen če že danes ne veste, da se bo jutri pojavil nekdo kot
               ponudnik, ki bo izvajal enake programe, seveda pa bo lahko zasedel prazen prostor,
               katerega vi sedaj na takšen način ustvarjate. Mislim, da rešitev, ki ste jo
               predlagali, ne gre v prid otrokom, ki živijo na različnih predelih Slovenije, da jim
               s tem zmanjšujete možnost dostopnosti do enakovredne izobrazbe v primerjavi s
               tistimi, ki živijo v centrih, in hkrati ne utemeljujete tega, kar govorite, da z
               racionalnostjo ukinjate določene programe, pri čemer pa v javnosti, tudi včeraj na
               televiziji ste javno govoril, da želite imeti dodatno ponudbo na strokovnih in
               poklicnih področjih, in bojim se, da takšen ukrep gre ravno v to smer.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod minister.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Sedaj sem pa res v dilemi. Ne vem, ali ne razumete, ali imate kakšne druge razloge
               za takšno govorjenje. V teh treh mestih država ponuja gimnazijsko smer, glasbeno smer
               in omogoča otrokom, da se vključijo in razvijajo svoje glasbene talente naprej. Poleg
               tega imamo tako nizek vpis, nizke številke, ne dosegamo normativov. Poleg tega pa
               zahtevate od mene, da razvijam še nek vzporedni program, ki dodatno osiromaši in
               ogroža redni program glasbene vzgoje. Nobena vrata se ne zapirajo tem dijakom. Imajo
               možnost razvijati glasbene talente, imajo možnost se vpisati v redne programe, v
               ničemer jim ne onemogočamo in ne zapiramo vrat, res ne. Edino ne razumem, zakaj so v
               preteklosti ravno v teh treh mestih, zelo zanimivo, podpirali take možnosti. Mislim,
               da so celo kakšni drugi interesi bili zadaj, kot pa potreba in želja dijakov in
               staršev po tovrstnem glasbenem izobraževanju in usposabljanju. Še enkrat pravim,
               številke, če bi imeli res velik naval, kjer v redni program ne bi mogli vpisati teh
               dijakov, bi človek nekako še razumel potrebo po obstoju vzporednega programa. Ker pa
               te potrebe ni, ker ni dijakov, enostavno država ne more vzpostavljati dveh vzporednih
               sistemov izobraževanja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poslansko vprašanje ministru za zdravstvo bo postavil gospod Franc Kangler. Prosim.
           </p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovani gospod minister, spoštovane poslanke in poslanci! Danes
               smo že govorili o operacijskih mizah. Ob spraševanju predsednika vlade, je predsednik
               vlade dal odgovor, da gre za odgovornost, ki je porazdeljena. Iz njegovih besed sem
               zasledil, da misli tudi na odgovornost spoštovanega ministra. Nenormalno je, da mora
               poslanec, ki koristi poslansko možnost v skladu s poslovnikom, večkrat ministra
               vprašati, kako in na kakšen način se nakupuje mize in zakaj prihaja do takšnih ali
               drugačnih razlik.</p>
               <p>Postavil sem tudi vprašanje v pisni obliki. Minister mi je odgovoril pavšalno in z
               odgovorom nisem bil zadovoljen. Ravno nasprotno, minister je trdil, da je vse v
               najlepšem redu in da je vesel, da mene kot poslanca skrbi, kako in na kakšen način se
               uporabi davkoplačevalski denar. Znano pa je tudi to, da je revizijska komisija
               sprejela nekaj sklepov. Ministra za zdravstvo bi pa predvsem želel vprašati, kar se
               je tudi predsednik države neposredno s pismom vključil v to zgodbo operacijskih miz.
               Dr. Drnovšek je kot predsednik države zbral toliko poguma, da se je pisno slovenski
               javnosti oglasil. Po njegovem pismu lahko sklepamo, da je nekaj v zvezi z nakupom
               operacijskih miz zelo zelo hudo narobe in da ministrstvo ni peljalo skladno z vsemi
               predpisi javnega naročila, tako kot bi ga moralo. V celi zgodbi medicinskih nabav
               očitno nekaj smrdi. Ali res obstaja krog ljudi, ki se okorišča pri poslih z nabavo
               opreme v zdravstvu. Na to nakazuje tudi doktor Brecelj v svojem javnem pismu. Ali res
               nekateri mrhovinarji služijo na račun bolnikov in zdravnikov? In če razpisi ne dajo
               pravih rezultatov, naj se ponovijo, da bodo pravi zmagali. In zato prihaja do zamud
               in nevzdržnih pogojev dela pri operacijah, kot opozarja doktor Brecelj. Na ta
               vprašanja bo treba odgovoriti in pozval bom organe pregona, da raziščejo zadevo. Ko
               sem poslušal gospoda Šumaka, se mi zdi, da ne bi smeli imeti pretežkega dela. Jutri
               jim bom posredoval njegovo dokumentacijo. Sprašujem vas, spoštovani minister, glede
               na to, da se je v zvezi z nabavo operacijskih miz odzval sam predsednik države,
               katere ukrepe ste v skladu z vsemi prepisi, ki jih imate na voljo, storili in kaj
               boste storili, da bodo tisti, ki jih najbolj potrebujejo, prišli do teh miz čim prej?
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa za vprašanje, gospod poslanec Kangler. Spoštovani gospod predsedujoči!
               Seveda smo se že nekaj mesecev nazaj pogovarjali o teh operacijskih mizah in
               dopisovali, dejansko smo odgovore nekatere vam poslali. Z nekaterimi ste bili
               zadovoljni, z nekaterimi tudi ne, vendar v samem postopku sem se potrudil, da bi
               stvari tekle čim bolj po poti, ki bi razjasnila situacijo. Problematika oziroma
               težave, vezane na nabavo operacijskih miz, ki se pojavljajo v sedanjem postopku
               naročanja, so povezane s situacijo v petih bolnišnicah, za katere se javno naročilo
               izvaja, in te težave se dejansko v zadnjem času stopnjujejo, kar je prikazal tudi
               primer Onkološkega inštituta. Glede na utemeljenost zavrnitve je naročnik po
               odločitvi o zahtevku do revizije gledal na vse okoliščine, proučil in tudi ugotovil,
               da so s tem podani razlogi za zahtevo po odpravi ustavitve postopka. Zato je dne 9.5.
               državni revizijski komisiji poslal utemeljen predlog za odpravo ustavitve postopka in
               možnost njegovega nadaljevanja, da ga ta prouči in ustrezno ukrepa, in 16.5. še
               predlog za prednostno, meritorno reševanje zahtevka za revizijo. Mi smo poslali
               državni revizijski komisiji z željo, da bi se čim prej vsebinsko odločili o
               situaciji. Državna revizijska komisija je s sklepom z dne 17.5., ki smo ga prejeli
               19.5., zavrgla zahtevo za odpravo ustavitve postopka in določila v zahtevku, da je
               vlagatelju ugodila in razveljavila obvestilo o izbiri, ki ga je izdal naročnik.
               Državna revizijska komisija je v revizijskem postopku tudi ugotovila, da so vse
               ponudbe nepravilne, zato je naročnika napotila, da ta predmetni postopek zaključi.
               Ministrstvo za zdravje je sledilo odločitvi državne revizijske komisije in istega
               dne, to je 19.5.2006, sprejelo odločitev o zaključku postopka in o tem obvestilo vse
               ponudnike. Skladno z zakonom o javnih naročilih ima ministrstvo v nadaljevanju
               možnost, da javno naročilo odda na podlagi povsem novega razpisa ali pa da skladno z
               zakonom izda nov sklep, s katerim bo postopek oddaje javnega naročila nadaljevan s
               pogajanji. Zaradi ekonomičnosti postopka in drugih razlogov, ki govorijo v prid
               nadaljevanju postopka s pogajanji, bodo strokovne službe ministrstva preučile
               možnosti nadaljevanja postopka s pogajanji na enega od zakonsko predpisanih načinov,
               to je s predhodno objavo ali brez predhodne objave. Če bodo strokovne službe
               ugotovile, da so podani pogoji za nadaljevanje postopka s pogajanji brez predhodne
               objave, se bo ministrstvo vsekakor poslužilo te možnosti, saj v danem primeru
               ministrstvo meni, da bi s takim postopkom lahko oddajo javnega naročila najhitreje
               zaključilo v korist pacientov.</p>
               <p>Tu bi želel poudariti še nekatere stvari v zvezi s samo odločitvijo državne
               revizijske komisije, ki ji ni mogoče, kot vemo, oporekati, je pa mogoče povzeti
               nekatera dejstva, ki jih bomo pri nadaljnjih odločitvah upoštevali oziroma morali
               upoštevati.</p>
               <p>Državna revizijska komisija je ugotovila, da je ponudba vlagatelja, ki je vložil
               zahtevek za revizijo, nepravilna in posledično ne more biti spoznana kot
               najugodnejša. Istočasno je državna revizijska komisija tudi ugotovila nepravilnost
               ponudbe izbranega ponudnika Sanolabor oziroma vseh prejetih ponudb, zaradi česar po
               njenem niso izpolnjeni pogoji za izbiro v tem postopku. V samem postopku je po našem
               mnenju oziroma mnenju komisije o primernosti ponudbe upoštevala ugotovitve, da iz
               obrazca ni razviden naziv naročnika garancije oziroma povedano drugače, komu je bila
               ta bančna garancija izdana. Komisija je v obrazložitvi med drugim tudi zapisala, da
               ugotavlja, da je bila zaradi odsotnosti zapisa, iz katerega bi bilo razvidno, komu je
               bila bančna garancija izdana, vprašljiva dejanska možnost izpolnitve oziroma
               izplačila. Pri tem je treba poudariti, da je naročnik navedeno bančno garancijo v
               postopku naročanja upošteval in v postopku revizije še preveril pri banki
               izdajateljici, to je pri Raiffeisen Krekovi banki. Ta je 22. marca 2006 podala pisno
               izjavo, s katero je potrdila, da je ta banka dne 25.7.2005 naročniku garancije
               Sanolabor izdala garancijo za resnost ponudbe v znesku 6 milijonov tolarjev za dobavo
               in montažo 18 kosov operacijskih miz. Banka je hkrati izjavila, da je izdana
               garancija za banko zavezujoč dokument, in izjava banke pomeni, da bi to bančno
               garancijo naročnik lahko dejansko tudi unovčil. Toliko v odgovor na to vprašanje.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, prosite še za dodaten odgovor.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Spoštovani minister, z vašim odgovorom nisem zadovoljen. V Kliničnem centru gre letno
               preko 30 milijard tolarjev za nabave, tako ali drugače, mimo javnih razpisov. Vi še
               danes verjamete tistim ljudem, ki vas na ministrstvu držijo v krempljih, ki jih
               Drnovšek, predsednik države, imenuje <q>"ali res nekateri mrhovinarji služijo na račun
               bolnikov in zdravnikov"</q>. Tudi sami ste zdravnik, spoštovani minister. In največja
               sramota je to, da se nekdo skriva za bolniki in se želi okoristiti za razliko 200
               milijonov pri takem javnem naročilu. Spoštovani minister, z vso resnostjo in
               odgovornostjo, se vam zdi smotrno, ko poslanec v državnem zboru vpraša v skladu s
               poslovnikom, v skladu z načeli, v skladu z ustavo, da čez par dni prejme grozilno
               pismo <q>"poslušaj, ti, junak, kaj pa sprašuješ o tem!"</q> Se vam zdi normalno, da istemu
               poslancu snamejo elektronsko pošto, jo objavijo v enem izmed časopisov, da v zvezi s
               tem isto objavijo elektronsko pošto enega izmed prejšnjih ministrov, in za konec, da
               ponudniku, gospodu Šumaku vlomijo v poslovne objekte, mu odnesejo dva računalnika,
               prav tista dva računalnika, ki beležite, kar se tiče javnih naročil. In da celo
               izgine knjiga obiskov na ministrstvu za zdravstvo, kjer je bilo zapisano, da je bil
               eden iz izbranega podjetja pri vas na obisku. Vse to izgine, grozijo, kradejo in za
               vas osebno je to normalno. Ali naj zato pričakujem, ker vas danes sprašujem, da se mi
               bo danes ali pa jutri kaj zgodilo na avtocesti med Mariborom in Ljubljano, ali smo
               tako daleč prišli, ali mislite, da si izmišljujem? Vam je vseeno, meni pa ne
               <gap n="..."/><stage xml:id="Redna-17-2006-05-22.stage23">/Opozorilni znak za konec razprave./</stage><gap n="..."/> To kaže na to, da je moje poslansko
               vprašanje na mestu in da ne dobim temeljitega odgovora. Vi pa še vedno verjamete
               tistim, ki vas obdajajo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Bi moral spoštovanemu poslancu odgovoriti. To, kar zdaj govorite, se meni nikoli ni
               zdelo normalno, da se dogaja. Niti v zvezi z grožnjami, vendar o teh stvareh, hvala
               bogu, ne vem nič, nimam nič s temi zadevami. To je stvar, v kateri bi se z vami
               strinjal, to ni običajno. Moram vam pa istočasno odgovoriti, da je ministrstvo za
               zdravje v postopku, ki ga je peljalo v fazi naročila za 18 operacijskih miz,
               upoštevalo trenutno veljavno zakonodajo in je pri tem upoštevalo tudi razpisne
               pogoje, s katerimi se je ta razpis tudi začel. V razpisnih pogojih je bilo jasno
               napisano, kateri pogoji so potrebni, da lahko ponudnik sodeluje v samem razpisu. Vsi
               tisti, ki so tem pogojem zadostovali, so po našem mnenju, mnenju komisije, bili potem
               spoznani kot primerni. Da gre tu za trošenje davkoplačevalskega denarja, se z vami ne
               morem strinjati, ker je v tem postopku, kakršnega je ugotovila komisija, bil izbran
               tisti ponudnik, ki je pogojem, ki so bili dani v samem razpisu, vsi so zadostovali,
               in bil najcenejši. Je pa mogoče tukaj povedati tudi to, vendar smo pri tem upoštevali
               mnenje stroke, ne samo strokovnjakov zdravnikov, ampak mnenje pravnikov, ekonomistov,
               mnenje člana protikorupcijske komisije, ki je bil ves čas prisoten pri samem izboru,
               in tako smo prišli do tega zaključka na način, ki se nam je zdel najbolj primeren in
               pošten. Moram reči, da sem zadovoljen danes predvsem s tem, da lahko tukaj ponovno
               obrazložim nekatere stvari, ki so se dogajale, in sem vam za to vprašanje zelo
               hvaležen. V nadaljnjem bomo gledali na to, da bomo dejansko te mize, ki so sedaj tak
               velik predmet debate in sporov v Sloveniji, čim prej nabavili ne samo za Onkološki
               institut, ampak jih bomo nabavili tudi za ostale štiri bolnišnice, ki prav tako težko
               čakajo na te operacijske mize in bodo za paciente še kako potrebne.</p>
               <p>Jaz bi še enkrat rad poudaril ob zaključku, da se na razpisne pogoje nihče ni
               pritožil in da so razpisni pogoji bili na tisti fazi obravnavani na enak način za vse
               in pritožbe na razpisne pogoje ni bilo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod magister Borut Sajovic bo postavil poslansko vprašanje ministrici za
               kmetijstvo, gozdarstvo in prehrano. Obveščeni ste bili, da je ministrica opravičeno
               prisotna, zato sprašujem, če želite kljub temu postaviti vprašanje? Izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Spoštovani redki prisotni kolegi. Moje vprašanje se
               nanaša na izvajanje zakona o divjadi in lovstvu, je bilo v tem parlamentu na podobno
               temo že vsaj enkrat ali dvakrat predstavljeno, vendar zgodba ima precej širši okvir,
               kajti to neizvajanje veljavnega zakona s strani vlade, ko enkrat sprejmemo zakon, se
               pa ne pripravljajo podzakonski akti, je stvar, ki me skrbi. Vlada si zadržuje, in ta
               država, vse več pravic, potem pa jih kot dolžnosti ne izvede do konca, in to me skrbi
               tudi v luči nekaterih zakonov, ki jih še sprejemamo. V tem tednu bo na vrsti tudi
               zakon o sladkovodnem ribištvu, kjer tudi mislimo, da si trenutno vladajoča oblast in
               vlada skuša odrezati prevelik kos pogače in pristojnosti.</p>
               <p>Moje vprašanje, ki se tiče lovstva, se glasi: Zakaj vlada ne izvaja zakona o divjadi
               in lovstvu oziroma zakaj vlada ne izvede razpisa in na njegovi podlagi podeli
               koncesij za trajnostno gospodarjenje z divjadjo v loviščih in določi upravljavca
               lovišč?</p>
               <p>Zakaj vlada ni spoštovala roka iz tretjega odstavka 81. člena zakona o divjadi in
               lovstvu in najkasneje v treh mesecih po ustanovitvi lovišč podelila koncesiji za
               trajnostno gospodarjenje z divjadjo v loviščih in določila upravljavce?</p>
               <p>Kdaj namerava vlada izpolniti svoje zakonske obveze iz zakona o divjadi in lovstvu
               ter tako odpraviti ustavnopravno nevzdržno stanje, ko ne spoštuje in ne izvaja
               veljavne zakonodaje?</p>
               <p>Na seji državnega zbora 21.11.2005 je gospa ministrica obljubila, da bodo manjkajoči
               trije podzakonski akti, ki urejajo to področje, pripravljeni, sprejeti najkasneje do
               konca leta 2005. Danes gre v letu 2006 h koncu že peti mesec pa se na tem področju
               kljub obljubam ni čisto nič zgodilo. Na nespoštovanje pravnega reda so me opozorili
               iz dveh lovskih družin, in sicer lovska družina Vitomarci in lovska družina
               Polenšek-Dornova. Prizadeti lovski družini sta kandidatki za upravljavca novo
               nastalih lovišč po odloku o loviščih v Republiki Sloveniji in njihovih mejah, in
               sicer lovišč Vitomarci - številka 1502 in Polenšek-Dornova - številka 1512. V
               omenjenih loviščih je normalno gospodarjenje nemogoče, prav tako pa zaradi tega
               država <gap n="..."/><stage xml:id="Redna-17-2006-05-22.stage24">/Opozorilni znak za konec razprave./</stage><gap n=".."/> izgublja na strani prihodkov, ki bi
               jih dobila iz koncesij, in tudi povračilo in ravnanje s škodami po divjadi bi bilo
               lahko ob sprejetju teh aktov drugačno, kot je sedaj. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odgovor boste dobili od ministrice na naslednji seji državnega zbora.
               Gospod Ivan Jelen bo postavil poslansko vprašanje ministru za zdravje. Izvolite,
               prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanci, spoštovani minister! Moje poslansko
               vprašanje se nanaša na problematiko vzdrževanja in popravila slušnih aparatov v
               Republiki Sloveniji. V pravilih obveznega zdravstvenega zavarovanja ni opredeljeno,
               katere storitve, posegi v slušni aparat in druga opravila sodijo v brezplačno
               vzdrževanje slušnega aparata. Dogaja se, da uporabniki plačujejo vzdrževanje slušnih
               aparatov, tisti redki posamezniki, ki so seznanjeni s pravico do vzdrževanja slušnega
               aparata v breme dobaviteljev, pa zaradi nedorečenosti, kaj ta pravica obsega, le-te
               ne morejo uveljaviti, saj je dobavitelj tisti, ki v vsakem posameznem primeru po
               svoji lastni presoji določa, kaj sodi oziroma ne sodi v redno vzdrževanje slušnega
               aparata. Podobna nedorečenost velja tudi za popravila slušnih aparatov po izteku
               garancijske dobe. Uporabniki slušnih aparatov namreč niso informirani, da imajo
               pravico do 50% kritja stroškov popravil in zamenjave dotrajanih delov, ter tako
               plačujejo storitve in dele v sami celoti. Želja prizadetih naglušnih občanov, ki
               predstavljajo 7% - 9% populacije, je, da bi izdali kratka in jasna navodila, ki bi
               bila v skladu s predpisi Zavoda zdravstvenega zavarovanja oziroma rešitev
               problematike na nedvoumen način, da bi se vedelo, katere pravice imajo na tem
               področju oziroma v kolikšni meri so dolžni kriti stroške iz navedenega naslova. Zavod
               zdravstvenega zavarovanja Slovenije se zaveda problema, vendar ne potrdi niti ne
               zanika težav, ki izhajajo zaradi nedorečenosti njegovega lastnega predpisa. Kolikor
               mi je znano, se člani odbora naglušnih Slovenije že dolgo trudijo, da bi problematiko
               razrešili, vendar na Zavodu za zdravstveno zavarovanje Slovenije z reševanjem le-te
               zavlačujejo oziroma se sklicujejo na različne izgovore, katerih namen je ohraniti
               obstoječe stanje, ki je v korist za Zavod zdravstvenega zavarovanja, ki na ta način
               ustvarja sebi profit. Zato vas sprašujem, gospod minister, ali obstajajo kakršnekoli
               možnosti, da posredujete oziroma sprožite razrešitve navedenega problema, saj se
               slušno prizadeti populaciji povzroča velike stroške in nejevoljo. Prepričan sem, da
               bo vaša odločitev in odgovor pripomogla k razjasnitvi te problematike, saj uporabniki
               računajo na izčrpen in za njih sprejemljiv odgovor. Za obrazložitev se vam že v
               naprej najlepše zahvaljujem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Gospod poslanec, hvala lepa za vprašanje. Hvala za besedo, gospod predsedujoči. V
               pravilih obveznega zdravstvenega zavarovanja resnično ni opredeljeno, katere
               storitve, posegi v slušni aparat in druga popravila sodijo v brezplačno vzdrževanje
               aparatov. To sicer zagotavlja Zavod za zdravstveno zavarovanje v skladu s 66. členom
               pravil obveznega zdravstvenega zavarovanja, to je pravica do servisiranja, popravil
               pripomočkov in tako naprej, in v različnih pogodbah z različnimi dobavitelji slušnih
               aparatov. Vzdrževanje slušnih aparatov se v breme obveznega zdravstvenega zavarovanja
               zagotavlja po pogodbah v celoti in obsega kontrolne preglede, ponovne preglede,
               ponovne prilagoditve in nastavitve, zamenjavo manjših delov, ki so navedeni v neki
               prilogi 1 in ki je stalna priloga k posameznim pogodbam zaradi različnih dobaviteljev
               in različnih aparatov in je zato prilagojena posameznemu dobavitelju in je ni mogoče
               tu naštevati. Obsega tudi šest čiščenj v času življenjske dobe aparata, šest let.
               Popravila vključujejo delo serviserja v zvezi s popravili in zamenjavami delov. Kaj
               torej sodi v vzdrževanje in popravila, je natančno določeno v pogodbah z dobavitelji
               aparatov. Zamenjavo večjih delov in večja popravila pa so pokrita do 50% nabavne cene
               standardnega aparata v življenjski dobi, ki je 6 let. Če je aparat nadstandarden, pa
               mora zavarovanec stroške, ki presegajo navedene, kriti sam. V primeru, ko gre za
               nadstandarden aparat, ki ni bil nabavljen na stroške obveznega zdravstvenega
               zavarovanja, servis plačuje zavarovanec sam. Vsem tem aparatom so priloženi
               garancijski listi, iz katerih so razvidne obveznosti proizvajalca. Mislim, da je na
               ta način sistemsko zagotavljanje vzdrževanja popravil in zamenjav za slušne aparate v
               večini primerov sicer zagotovljeno. Poleg tega ocenjujemo, kot je bilo že
               dogovorjeno, da je potrebno na spletnih straneh Zavoda za socialno zavarovanje tudi
               objaviti te pogoje, ki sem jih navedel, in tudi navodila za ravnanje, vzdrževanje
               aparatov. Včasih so kakšne težave tudi zaradi nejasnosti v sami komunikaciji.</p>
               <p>Sem pa vzel vašo današnjo pobudo zelo resno in jo bom z zdravstveno zavarovalnico
               skušal v prihodnje, kar do danes še ni bilo mogoče, bistveno bolj natančno oceniti in
               opredeliti resnost problema, za katerega smatram, da je dejansko zelo pomemben, če je
               prišel na poslanske klopi. Je pa v dosedanjem našem delu z zavarovalnico bilo to
               urejeno na podlagi tega sodelovanja in na tak način, kot sem tu sedaj povedal. Bom pa
               stvari v prihodnje preveril in problem čim prej skušal rešiti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kristijan Janc bo postavil poslansko vprašanje ministru za
               finance in ministru za promet.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovana ministra, kolegi, kolegice, ki še vztrajate ob
               tej uri. Kot vam je znano, je Posavje 21. avgusta 2005 prizadela naravna katastrofa,
               neurje z močnim deževjem, katerega posledice so se pokazale v rušilnem delovanju
               hudournikov in pojavu intenzivnega plazenja. Evidentirana škoda na objektih javne
               infrastrukture je ogromna in posavske občine so skupaj s krajani, gasilci in
               izvajalci javnih gospodarskih služb takoj pristopile k odpravi posledic neurja in
               normalizaciji razmer. Z izrednim angažiranjem številnih posameznikov in podjetij ter
               ob podpori Republike Slovenije in širše javnosti, predvsem pa številnih donatorjev,
               ki se jim ob tej priložnosti iskreno zahvaljujem, je razmere uspelo vsaj deloma
               normalizirati v izjemno kratkem času ter vsem občanom in podjetjem zagotoviti pogoje
               za približno normalno življenje in delo.</p>
               <p>Devet mesecev po tej nesreči pa žal ugotavljamo, da se na močno prizadetih odsekih
               državnih cest na območju občine Sevnica in širše še, žal, ni spremenilo prav nič.
               Poleg tega je za nami tudi huda zima, ki je že tako poškodovani infrastrukturi dodala
               še nove poškodbe. Odseki nekaterih državnih cest, predvsem gre za regionalne ceste,
               ki so jih hudourniki tako hudo poškodovali, da so le delno prevozne, so sicer
               opremljeni z opozorilno prometno signalizacijo, vendar smo mnenja, da bi glede na
               obseg in intenzivnost avgustovske katastrofe ter posledic zime, s katerimi smo se
               soočali na lokalnem nivoju, morali tudi kaj storiti na državnem cestnem omrežju.</p>
               <p>Ministrstvo za promet je aprila letos pripravilo in predložilo dokumentiran pregled
               stanja na državnem cestnem omrežju, iz katerega izhaja, da je za nujno sanacijo
               poškodb, ki so posledice avgustovskega neurja, potrebnih 220 milijonov slovenskih
               tolarjev. Menimo, da ta ocena realna in da je samo v občini Sevnica za milijardo 300
               evidentirane škode na lokalni infrastrukturi. Verjamemo, da bi se tudi teh 220
               milijonov nekje v slovenski vladi lahko našlo. Sprašujem oba odgovorna ministra za to
               področje: Kdaj bo vlada Republike Slovenije zagotovila dodatna sredstva Direkciji
               Republike Slovenije za ceste za vzdrževanje državnih cest na območju Posavja in
               drugod po Sloveniji po teh izrednih naravnih katastrofah, ki so nas doletele? Zanima
               me tudi predvidena okvirna dinamika tako zagotovljenih sredstev kot tudi sama odprava
               posledic avgustovskega neurja v Posavju na državnih regionalnih cestah. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Imata besedo, gospoda ministra. Izvolite, prosim.</p>
            </sp>
            <sp who="SDZ4:BožičJanez">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsedujoči. Torej, problematiko stanja omrežja glavnih
               in regionalnih cest je ministrstvo za promet podrobno predstavilo v posebej
               pripravljenem gradivu, ki je bilo posredovano predsedniku vlade Republike Slovenije,
               ministroma za finance ter okolje in prostor, vodjem koalicijskih poslanskih skupin
               ter predsedniku odbora državnega zbora za promet. Problematiko je obravnaval odbor
               državnega zbora za promet in sprejel sklep, naj vlada Republike Slovenije prouči
               možnosti za interventno zagotovitev potrebnih sredstev za najnujnejše sanacije
               poškodb na državnih cestah po letošnji hudi zimi v višini 3 milijarde 77 milijonov
               tolarjev, za plačilo nepredvidenih oziroma dodatnih stroškov pri izvajanju zimske
               službe v višini 2 milijardi 56 milijonov tolarjev in za sanacijo posledic neurja na
               državnih cestah v Posavju v letu 2005 v višini 219 milijonov tolarjev. Predlog načina
               zagotovitve potrebnih sredstev sta pripravili ministrstvo za finance in ministrstvo
               za promet ter ga predstavili poslancem koalicijskih strank na sestanku 9. maja 2006.
               Ministrstvi sta predlagali, da se sredstva zagotovijo na naslednji način: prvič, z
               dva- do trimesečnim zamikom pričetkov oziroma zaključkov del na letošnjih novih
               investicijskih projektih, s sprostitvijo dela letošnjih sredstev v višini 4 milijarde
               tolarjev in prenosom plačil za izvršena dela v letošnjem letu v leto 2007 v enakem
               znesku, za kar bodo sredstva zagotovljena z rebalansom proračuna za leto 2007;
               drugič, iz sredstev, ki jih bo na podlagi potrebnih prerazporeditev vlade Republike
               Slovenije zagotovilo ministrstvo za finance v višini 1,7 milijarde tolarjev.
               Predvidevamo, da bomo na podlagi spremenjene dinamike financiranja letošnjih
               investicijskih projektov in prerazporeditev, ki jih je ministrstvo za promet že
               posredovalo ministrstvu za finance, zagotovili navedena sredstva v najkrajšem možnem
               času, tako da bo mogoče že v mesecu juliju letos pričeti s sanacijskimi deli na
               omrežju najbolj poškodovanih glavnih in regionalnih cest v Sloveniji, vključno s
               cestami v Posavju. Nujna sanacijska dela se bodo izvajala na podlagi popisov poškodb,
               ki so že izdelani. Glede na postopke, ki jih je potrebno opraviti po zakonu o javnih
               naročilih, predvidevamo, da bodo dela zaključena v letošnjem letu. Kot že rečeno,
               bomo nekatera dela, ki jih je mogoče izvajati kot elementar, lahko pričeli izvajati
               takoj po sprejemu sklepov vlade Republike Slovenije o zagotovitvi potrebnih sredstev
               s prerazporeditvami. Hvala lepa.</p>
            </sp>
            <sp who="SDZ4:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Dejansko nimam kaj dodati k temu, kar je kolega
               Božič, minister za promet že izjavil. Končno je to skupni predlog. Ministrstvo za
               finance trenutno pripravlja ustrezno dokumentacijo, da bomo vladi predstavili to
               prerazporeditev sredstev znotraj sprejetega proračuna. Je pa velik zalogaj, 1,7
               milijarde tolarjev v tem trenutku zahteva zelo veliko pozornost, vendar smo
               prepričani, da bomo to lahko izvedli v najkrajšem možnem času. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>In kot zadnji bo poslansko vprašanje ministru za zdravje postavil gospod Mihael
               Prevc. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovani ministri, spoštovani kolegi!
               Vprašujem ministra za zdravje v zvezi z mladinskim klimatskim zdraviliščem Rakitna.
               To zdravilišče velja kot najboljše klimatsko zdravilišče pri nas. Število otrok, ki
               se zaradi respiratornih težav zdravi v tem zdravilišču, se iz leta v leto zmanjšuje,
               čeprav je v Sloveniji samo za astmo obolelih kar 41.585 otrok. V letu 2005 se je v
               zdravilišču zdravilo le 364 otrok, leto prej pa 654 otrok. Število oskrbnih dni, ki
               je med zdraviliščem in Zavodom za zdravstveno zavarovanje Slovenije pogodbeno
               dogovorjeno, bi omogočalo tritedensko zdravljenje 955 otrokom. V letu 2005 je bilo
               realiziranih le 24% pogodbenega števila oskrbnih dni, letošnji trimesečni rezultati
               pa kažejo, da bo realiziranih le 10% pogodbenih oskrbnih dni. Zdravniki predšolskih
               in šolskih dispanzerjev zagovarjajo nujno zdravljenje respiratornih bolezni s
               souporabo klime kot naravnega zdravilnega sredstva, kar izkazuje tudi izvedena anketa
               med zdravniki in podatki o dalj časa trajajočem izboljšanju zdravstvenega stanja
               otrok po odpustu iz zdravilišča. Dalj časa trajajoče izboljšanje stanja po
               zdraviliškem zdravljenju v zdravilišču potrjujejo tudi starši otrok, kar je razvidno
               iz izvedenih anket. Ne nazadnje tudi evropski strokovnjaki za astmo pri otrocih so
               mnenja, da je akutni astmatični napad najpogostejši vzrok sprejema v bolnišnico pri
               otrocih vseh starosti, zato potreba po olajšanju bremena astme pri otrocih še nikoli
               ni bila večja. Zaradi trenutnega načina napotitve otrok na zdraviliško zdravljenje v
               zdravilišče preko imenovanih zdravnikov Zavoda za zdravstveno zavarovanje je
               zdravilišče otrokom in mladostnikom, ki bi tovrstno zdravljenje potrebovali, težko
               dostopno. Imenovani zdravniki Zavoda za zdravstveno zavarovanje vse manj predlogov za
               zdraviliško zdravljenje pozitivno rešujejo. Posledično tudi osebni zdravniki otrok in
               mladostnikov pišejo vse manj predlogov za zdraviliško zdravljenje, ker prejudicirajo
               sklep imenovanega zdravnika Zavoda za zdravstveno zavarovanje.</p>
               <p>Spoštovani minister, v zvezi s to problematiko vas sprašujem naslednje. Kaj je vzrok
               za vse manj napotitev na uspešno klimatsko zdravljenje na Rakitni, kaj je ali bo
               storilo ministrstvo za zdravje za rešitev problematike Mladinskega klimatskega
               zdravilišča Rakitna?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod minister.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa, gospod poslanec, za vprašanje. Hvala za besedo. S problemom zdravilišča
               Rakitna se srečujem že kar nekaj časa. Prvič sem se srečal, ko sem bil prvič
               minister, pred šestimi leti in že takrat smo začeli reševati ta problem, žal je bil
               takrat čas bistveno prekratek, da bi ga lahko rešili. Kasneje se v zadevi ni nič
               spremenilo, v štirih letih, in moram reči, da tudi v tem letu in še nekaj časa, kar
               sem zdaj na ministrstvu.</p>
               <p>Ta problematika zdravilišča je vezana na demografske in epidemiološke spremembe v
               tej starostni skupini v zadnjem času. Mi želimo ohraniti to zdravilišče na vsak
               način, zato sem se že večkrat srečal s predstavniki zdravilišča, z direktorjem, tudi
               z vodstvom občine Brezovica, kamor to zdravilišče sedaj, potem ko ga je občina
               Ljubljana pred leti predala novonastali občini Brezovica, spada. Občina Brezovica je
               v tem obdobju uredila nekatere pravnoformalne strani, strokovni problemi in tudi
               problemi financiranja pa so ostali in so še vedno pred nami. Najprej je potrebno
               poudariti, da razširjen strokovni kolegij za pediatrijo že vrsto let opozarja na
               potrebo po širjenju programa, ki pa mora postati širši in ne zajema respiratorne
               patologije. Imam eno mnenje razširjenega strokovnega kolegija za pediatrijo, ki celo
               trdi, da je tako zdravljenje manj pomembno od nekaterih drugih vrst zdravljenja
               astme. Zdravilišče ima 148 postelj, odprto je vse leto in je preveliko samo za
               patologijo astme, tudi če bi poslali vse otroke, za katere vi pravite, da so potrebni
               tega zdravljenja. Še enkrat poudarjam, treba je upoštevati bistvene premike v samem
               zdravljenju astme in ne nazadnje tudi praktično razpolovljeno število otrok. Še
               enkrat poudarjam, da gre za strokovno oceno republiškega strokovnega kolegija za
               pediatrijo, ne glede na izjave posameznih pediatrov primarne ravni, ki pa niso v
               skladu z mnenjem razširjenega strokovnega kolegija. Moram povedati, da s strani
               vodstva zdravilišča ni bilo nekih reakcij, ki bi situacijo, v kateri bi del
               astmatične populacije, ki se tam zdravi, zamenjala drugo kazoistiko, zato je
               reševanje problematike zdravilišča Rakitna zelo težko. Zadnje resno opozorilo vodstvu
               zdravilišča je bilo z naše strani in s strani republiškega strokovnega kolegija
               podano 30.11.2005, ko je lanska finančna konstrukcija zdravilišča pokrivala vsoto 94
               milijonov tolarjev in se je s tem vzdrževalo le zaposlovano osebje. To problematiko
               smo na ministrstvu ves čas obravnavali resno, sklicali sestanek z občino Brezovica in
               na sestanku prišli do naslednjih zaključkov tudi z vodstvom zdravilišča
               istočasno.</p>
               <p>Ustanoviteljstva ni možno spreminjati, ustanoviteljstvo je v vsakem primeru občina
               in v tem primeru, kamor to zdravilišče spada, občina Brezovica. Samo s programom
               astme ni mogoče reševati zdravilišča Rakitna. Ministrstvo za zdravje pa se zavzema,
               da zdravilišča na vsak način ohranimo ob sodelovanju z republiškim razširjenim
               strokovnim kolegijem za pediatrijo ob ustrezni strokovni širitvi programov. Za enkrat
               reševanje problema s širitvijo programov se ni začelo, kljub temu pa je ministrstvo
               za zdravje ponovno zaprosilo za mnenje razširjen strokovni kolegij za pediatrijo in
               dobijo 22.3. naslednje sklepe oziroma odgovor. Potrebe po zdraviliškem zdravljenju
               otrok in mladine so vsebinsko in po obliki danes različne od potreb preteklosti.
               Razširjen strokovni kolegij za pediatrijo meni, da naši otroci še vedno potrebujejo
               zdravilišča, spremenile pa so se indikacije in potrebe po vsebini programov za
               tovrstno zdravljenje. Potrebe po samo klimatskem zdravljenju se zmanjšujejo,
               naraščajo pa potrebe po programih obnovitvene rehabilitacije, zato razširjen
               strokovni kolegij za pediatrijo ponovno predlaga preorientacijo vsebin in izvedbe
               zdraviliškega zdravljenja, izdelavo novih programov obnovitvene rehabilitacije.
               Zdravilišča naj pri pripravi in izdelavi ponudbe programov zdravstvenega varstva
               upoštevala smernice, ki jih priporočajo strokovne organizacije ali ustanove in
               razširjeni strokovni kolegij za pediatrijo.</p>
               <p>Moram pri tem povedati, da sem dolžan na tisti del vašega vprašanja odgovor, kjer
               govorite o zmanjšanjem številu napotitev iz strani zavarovalnice. Moram povedati, da
               sem v tej zvezi že ukrepal in se pogovarjal tudi z zavarovalnico. Upam, da bomo
               dosegli na podlagi teh dogovorov tudi izpolnjevanje napotitev v zdravilišče Rakitna v
               obliki in obsegu, kakršen je predviden.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prekinjam to točko dnevnega reda. Prekinjam 17. sejo državnega zbora
               Republike Slovenije, ki jo bomo nadaljevali jutri ob 9. uri zjutraj. Lahko noč. <stage type="time">(SEJA JE BILA PREKINJENA 22. MAJA 2006 OB 18.51 URI.)</stage>
               </p>
            </sp>
         </div>
      </body>
   </text>
</TEI>