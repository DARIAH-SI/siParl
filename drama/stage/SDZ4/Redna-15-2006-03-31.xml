<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-15-2006-03-31">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A9F911B907BE8E84C125714D003315B7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=A9F911B907BE8E84C125714D003315B7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-15-2006-03-31.DZ" n="15">
               <name>Redna</name>
               <date when="2006-03-31"/>
            </setting>
         </settingDesc>
         <particDesc>
            <listOrg>
               <org xml:id="Redna-15-2006-03-31.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 15. seje</stage>
            <stage type="date">(31. marec 2006)</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 9.03 uri. </stage>


            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, gospe in gospodje! Pričenjam nadaljevanje 15. seje
               državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: mag. Branko Grims, Kristijan Janc, Jožef Jerovšek, Drago Koren, dr. Mitja
               Slavinec in Alojz Sok.</p>
               <p>Prehajamo na <title>14. TOČKO DNEVNEGA REDA - TRETJA OBRAVNAVA PREDLOGA ZAKONA O
                  GOSPODARSKIH DRUŽBAH.</title>
               </p>
               <p>Predlog zakona je za tretjo obravnavo pripravila vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Izvolite, gospod
               mag. Andrej Vizjak.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovane poslanke in poslanci! Od oktobra, ko
               je vlada v obravnavo državnemu zboru predložila predlog zakona o gospodarskih družbah
               1, pa do današnje tretje obravnave v državnem zboru je državni zbor po osmih novelah
               zakona o gospodarskih družbah tokrat prvič večkrat zelo temeljito pretehtal in
               razpravljal o materiji tega zakona. Skozi splošno razpravo, javno predstavitev mnenj
               in razpravo na odboru za gospodarstvo ter v državnem zboru je bil v preteklih mesecih
               oblikovan dopolnjen in boljši predlog zakona.</p>
               <p>Zakon o gospodarskih družbah - pogosto ga imenujemo tudi gospodarska ustava ali
               ustava gospodarstva - je izrednega pomena za gospodarske subjekte in za nadaljnji
               razvoj gospodarstva in s tem tudi za nadaljnji razvoj Slovenije. Zato je še toliko
               pomembnejše takemu sistemskemu in zagotovo enemu ključnih materialnih zakonov
               posvetiti dovolj pozornosti in izoblikovati najboljše možne rešitve. Skozi celoten
               postopek je predlagatelj zelo resno spremljal komentarje in predloge, ki so jih na
               predlog zakona dajali poslanci, interesne skupine in zainteresirana strokovna
               javnost. Temeljitost skupnega dela je predstavljala tudi izjemno število amandmajev,
               oblikovanih in sprejetih v okviru odbora za gospodarstvo. Verjamemo, da smo z njimi
               dosegli še boljšo konsistentnost in pravnosistemsko usklajenost zakona, ki bolj
               dosledno in bolj kakovostno podaja namen njegovih določb.</p>
               <p>Še posebno pozornost smo posvetili reševanju najbolj izpostavljene teme v okviru
               obravnave tega zakona, to je reševanju sodelovanja delavcev v enotirnem sistemu
               upravljanja. Na podlagi javne predstavitve mnenj ter ob sodelovanju in podpori vseh
               zainteresiranih skupin, še posebej pa na podlagi usklajevanja tudi s sindikati - tu
               bi izpostavil sindikat solidarnosti in sindikat alternative -, je na koncu v predlogu
               zakona oblikovan kompromisni predlog, ki je bil pozitivno sprejet. Vse določbe v tej
               zvezi so postavljene med prehodne določbe, s čimer se nomotehnično dosega uskladitve
               z vrsto amandmajev poslanskih skupin. Vendar bi želeli ponovno opozoriti in
               poudariti, da namen premestitve ni popolno brisanje teh določb, ampak jasna narava
               začasnosti njihove ureditve v tem zakonu, in sicer do sprejetja ustreznih dopolnil
               zakona, ki ureja sodelovanje delavcev pri upravljanju. Glede na to, da so to rešitev
               podprli tudi zainteresirani predstavniki delodajalcev ter delodajalcev, menimo, da je
               nadaljnje amandmiranje korak stran od že dogovorjenih in široko usklajenih rešitev.
               Poleg tega bi želel poudariti tudi, da smo ob zamiku sprejemanja zakona o
               gospodarskih družbah 1 skupaj s predstavniki gospodarstva dosegli tudi ustrezne
               rešitve uporabe bilančnih določb za družbe in podjetnike v letu 2006, kajti prvotno
               je bilo predvideno, da bo zakon stopil v veljavo s 1.1.2006, kar ni mogoče, in v teh
               prehodnih obdobjih smo uredili tudi to praznino. Pri tem je predlagatelj v okviru
               pristojnih odborov jasno poudaril pomen čim hitrejše uveljavitve teh določb, saj
               le-te posegajo že v tekoče poslovno leto in nadaljnji zamik njihove uveljavitve bi
               predstavljal oviro gospodarskim subjektom in oviro pravni varnosti. Tudi normativni
               okvir izvedbe prehoda na evro za kapitalske družbe oziroma redenominacija lastniškega
               kapitala daje pomemben poudarek možnosti olajšanja izvedbe prehoda že v letošnjem
               letu. Zato ponovno poudarjamo pomen čimprejšnjega sprejetja zakona o gospodarskih
               družbah 1. Vsekakor menim, da je predlog zakona o gospodarskih družbah 1 za tretjo
               obravnavo zelo kakovostno zakonsko besedilo in upamo, da bodo lahko uporabniki zakona
               v gospodarskem okolju čim hitreje koristili ugodnosti in prednosti teh rešitev.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister. O predlogu zakona v celoti dajem besedo predstavniku
               poslanskih skupin za predstavitev stališč. Besedo ima gospod Dušan Kumer v imenu
               poslanske skupine Social demokratov. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovani minister s sodelavci, kolegice in kolegi! V poslanski
               skupini Socialnih demokratov bomo zakon v tretji obravnavi podprli, posvetili se bomo
               predvsem pri obrazložitvi dodatnih argumentov pri amandmajih, ki smo jih vložili na
               702. člen, ki je posledica dosedanjih naporov in nekega kompromisnega predloga tudi s
               strani predlagateljev. Mi še vedno menimo, da gre z enotirnim sistemom upravljanja
               podjetij, takšna rešitev kot je zdaj, za nek radikalnejši poseg in ne omogoča vsem
               zaposlenim oziroma delavcem v Sloveniji, da so v enakopravnem položaju pri
               soparticipaciji v podjetjih. Zato še enkrat, skoncentrirali se bomo na amandmaje in
               skušali še enkrat z argumenti dokazati, da je dobro, da imajo delavci z enotirnim
               sistemom enako ustavno pravico, kot jo imajo pri dvotirnem sistemu upravljanja, da se
               vsem delavcem omogoči upravljanje v podjetjih. V zadnjem tednu dni smo v tej dvorani
               ob drugih zakonih na glas večkrat zagovarjali enakost pred zakonom pri zakonu o
               vojnih veteranih, pri zakonu o medijih smo govorili o pravici do popravka in ugovora.
               Sodelovanje delavcev v nadzornem delu upravnega odbora je na nek način
               soparticipacija, je na nek način možnost za ugovor pri razvojni politiki in
               upravljanju podjetja. Skoncentrirali se bomo na amandmaje, zakon pa bomo podprli in
               to ne bo ovira, da bi mu nasprotovali.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Martin Mikolič, podal bo mnenje poslanske skupine Nove
               Slovenije. Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lepo pozdravljeni, predsedujoči, spoštovani minister, spoštovane kolegice in kolegi!
               Glede na to, da je danes pred nami tretja obravnava zakona o gospodarskih družbah, ni
               odveč, če povemo, da smo potem, ko ga je vlada predložila v obravnavo državnemu
               zboru, opravili v mesecu novembru splošno razpravo, v januarju javno predstavitev
               mnenj, nato razpravo na odboru za gospodarstvo ter drugo obravnavo tukaj v državnem
               zboru. V poslanski skupini Nove Slovenije menimo, da je popolnoma upravičeno, da pri
               celotnem procesu priprave tako pomembnega zakona kot je ta, ki predstavlja nekakšno
               ustavo gospodarstva, sodelujejo vsi zainteresirani akterji, ki jim je zakon namenjen.
               Zadovoljni smo, da je predlagatelj zakona tako pomembnemu sistemskemu in zagotovo
               enemu ključnih materialnih zakonov posvetil tolikšno pozornost. V materijo so se
               vključili upravičeni in uporabni predlogi, tudi tisti, ki so bili podani s strani
               zainteresirane javnosti oziroma interesnih skupin. Zato je bilo na zasedanju
               matičnega delovnega telesa tudi predstavljeno veliko število amandmajev, od katerih
               je bilo tudi precej sprejetih. Tako imamo danes v tretji obravnavi zakon, za katerega
               lahko rečemo, da je dober. Lahko rečemo, da nismo napisali zakona samo zato, da bomo
               sinhronizirali slovenski pravni red na tem področju z evropskim, ampak ta zakon med
               ostalim omogoča boljše pogoje za delovanje gospodarskih družb. Zakon daje možnosti
               prilagoditve sodobnim trendom poslovanja. Z njim se poenostavljajo in zmanjšujejo
               ovire za poslovanje gospodarskih družb. Vse to je zelo pomembno za razvoj slovenskega
               gospodarstva. Novi zakon o gospodarskih družbah vsebuje sedem vsebinskih sklopov, dva
               v korporativno ureditev vnašata novost, in sicer evropsko delniško družbo ter
               enotirni sistem upravljanja delniške družbe. Ostali vsebinski sklopi urejajo
               uskladitve zaradi uvedbe evra, prenos nekaterih določil zakona o prevzemih v zakonu o
               gospodarskih družbah, prenovo o ureditvi samostojnega podjetnika in družbo z omejeno
               odgovornostjo. V zadnjem sklopu pa je opredeljena prenova drugih določi. Še poseben
               poudarek je bil dan reševanju sodelovanja delavcev v enotirnem sistemu upravljanja.
               Predlagatelj je ob podpori interesnih skupin oblikoval kompromisni predlog, ki je bil
               v okviru javne predstavitve mnenje in izven nje zelo pozitivno sprejet. Vse določbe v
               tej zvezi so postavljene med prehodne določbe, kjer je to samo začasna rešitev do
               takrat, ko se bo ustrezno dopolnil zakon, ki ureja sodelovanje delavcev pri
               upravljanju. V poslanski skupini Nove Slovenije ne bomo podprli predlaganih
               amandmajev, ki se nanašajo na to vsebino oziroma na 702.a člen oziroma po novem 703.
               člen, o tej temi smo obširno razpravljali že v državnem zboru. Zakaj jih ne bomo
               podprli? Veliko truda je bilo vloženega in predlagana kompromisna rešitev je bila
               podprta s strani predstavnikov delavcev, delodajalcev in drugih vključenih
               institucij. Večkrat radi rečemo <q>"dal sem mu prst, sedaj pa hoče celo roko"</q>. V tem
               primeru ni bil ponujen samo prst, ampak roka, in v roko so si segli prej navedeni
               akterji. Dosežen je primerljiv standard z državami članicami Evropske unije. Zato
               smatramo, da je soodločanje delavcev v enotirnem sistemu v tem zakonu ustrezno
               rešeno. V poslanski skupini Nove Slovenije - Krščanske ljudske stranke bomo zakon
               podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu Slovenske nacionalne stranke.
               Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Minister je v svojem uvodu izpostavil enačico med zakonom o
               gospodarskih družbah in ustavo gospodarstva. Drži. Zakon o gospodarskih družbah je na
               vsak način temelj, je ustava in predvsem tisti akt, ki dokazuje oziroma opredeljuje
               možne posle, žal pa, vsaj po naši oceni, je še zmeraj v tem predlogu zakona o
               gospodarskih družbah mnogo preveč stvari nedorečenih. Posledice te nedorečenosti se
               občutijo, vsaj po naši oceni, v življenju gospodarskih družb, v preživetju
               gospodarskih družb in nenazadnje tudi v okviru državnega proračuna. Ministrstvo za
               gospodarstvo oziroma bolje rečeno minister za gospodarstvo se je v svoji uvodni
               predstavitvi pohvalil oziroma izrekel, da so v tem predlogu zakona o gospodarskih
               družbah vkomponirani tako predlogi oziroma stališča posameznih poslanskih skupin
               oziroma političnih strank, da je v predlogu tega zakona doseženo soglasje z vsemi
               tistimi, ki so izkazovali interes in posamezne rešitve.</p>
               <p>Po naši presoji pa temu ni tako. Prepričani smo, da je ministrstvo tudi ta zakon
               naredilo po dosedaj uveljavljeni praksi, da je izhajalo izključno skozi moment
               individualnega pogajanja v povezavi z gospodarskimi družbami. Zato bi s tega mesta
               rad izpostavil osemnajstič izpostavljene zahtevke, da se opredelijo v zakonu o
               gospodarskih družbah. Osemnajstkrat izpostavljenih s strani poslanske skupine
               Slovenske nacionalne stranke tekom razprav v okviru različnih zakonov, najsi bo
               zakona o prevzemu, zakona o preprečevanju omejevanja konkurence in okoli davčnih in
               nedavčnih prihodkov. Dejstvo je, da zakon, ki je danes pred nami, še zmeraj omogoča
               istočasno registracijo dveh družb. V omenjenem zakonu še zmeraj ni prepovedi
               istočasne organiziranosti dveh družb. Po naši oceni je to eden največjih
               primanjkljajev tega zakona in tisti primanjkljaj, ki za sabo nosi anomalijo v
               gospodarstvu, predvsem v tistih firmah oziroma podjetjih, v katerih ima država še
               zmeraj svoj delež, v povezavi s tistimi podjetji, ki z državo poslujejo.</p>
               <p>Dejstvo je, da so kapitalske družbe, če vzamemo za primer delniške družbe, lahko za
               posamezen posel ali pa za celoten spekter svojega delovanja še zmeraj organizirane in
               tudi statutarno opredeljene tako na podlagi zakona o gospodarskih družbah, kar je
               prav, kakor tudi na podlagi zakona o javnih gospodarskih družbah. In tu se celotna
               logika izvajanja zakona o gospodarskih družbah preneha. Kakor nam ime pove,
               gospodarske družbe opravljajo gospodarsko dejavnost z namenom ustvarjanja dobička
               oziroma profita. Zato je s tega stališča popolnoma neprimerno, da vlada Republike
               Slovenije ni dosegla prepovedi, da taista podjetja opravljajo tudi javno gospodarsko
               dejavnost, katere namen je nekaj čisto drugega, kot je pridobivanje dobička. Je
               opravljanje neke javne storitve. Zakaj javne? V imenu in smislu zadovoljevanja
               javnega interesa. Verjetno je vsem nam pa tudi ministru jasno, da izkazovanje cilja
               poslovanja v obliki dobička ni isto, oziroma se tepe z drugim ciljem, ki ga zasleduje
               zakon o javnih gospodarskih družbah, torej zadovoljevanje nekega javnega interesa
               državljank in državljanov. Če se na podlagi prvega zakona - zakona o gospodarskih
               družbah ustanavljajo oziroma povezujejo posamezniki z namenom iskanja dobička, to ne
               more biti v interesu oziroma v skladu z drugim zakonom. Zato je nedopustno, da v tem
               zakonu vlada Republike Slovenije po osemnajstkratnem opozorilu še zmeraj dopušča
               tovrstno anomalijo. Po naši oceni se posledice te dejavnosti izkazujejo tudi v
               državnem proračunu. In če se najprej navežem na javne finance kot posledice te
               anomalije in šele pozneje se bom dotaknil škode, ki je s tem povzročena direktno
               gospodarskim družbam, oziroma direktno družbam, ki so ustanovljene na podlagi drugega
               zakona, naj mi bo dovoljeno, da začnem s klasično proračunsko oziroma javnofinančno
               debato. Vsi vemo, da odtok proračuna oziroma izguba, izpad javnih financ predstavlja
               dvojna organizacija podjetij, dvojna statutarna organizacija podjetij - kapitalska
               družba in javna gospodarska družba. Vedno, ko se srečamo z javnimi financami v obliki
               proračuna ali rebalansa, je bila izpostavljena težnja po povišanju nedavčnih
               prihodkov, ne pa po zmanjševanju le-teh, in povečanju davčnih dohodkov. Minister teži
               k tovrstnim negativnim javnim financam. To lahko z gotovostjo trdim, glede na to, da
               po osemnajstih opozorilih tega ni vkomponiral v ta zakon. Po moji oceni bi bilo
               neumestno pričakovati, da neka poslanska skupina, najsi bo nacionalna stranka, DeSUS,
               Liberalna demokracija, kdorkoli, pristopi k celoviti spremembi zakona o gospodarskih
               družbah, ravno iz tistega naslova, kot ga je minister uvodoma napovedal, da je to
               ustava gospodarstva. Pričakovati pa bi bilo, da vlada, ko leta in leta napoveduje
               spremembo nove ustave oziroma zakona o gospodarskih družbah in da vlada, v kolikor v
               svojem uvodnem nastopu trdi in zagotavlja, da ta zakon predstavlja konsenz vseh
               tistih idej, ki pripomorejo k razreševanju gospodarske situacije, situacije s
               področja javnih financ, ne vkomponira tistega najpomembnejšega elementa, ki se odraža
               na vseh področjih našega življenja in na področju življenja posameznih gospodarskih
               družb.</p>
               <p>Zakaj je temu tako? Mnogi pravijo, da zaradi tega, ker je preveč državnih ali pa
               vladnih podjetij registriranih skozi oba zakona. Zato, da jim na eni strani lahko
               država pomaga v minus obdobju, ki pa ga izkazujejo zaradi tega, ker plus, ki ga
               realno imajo, preide v obtok skozi načela delniške družbe ali skozi vrednost delnic.
               Država Republika Slovenija na ta račun izgublja. In to je tudi eden izmed elementov,
               zakaj se preoblikovanje podjetij v naši državi odvija tako zelo počasi in tako zelo
               netransparentno. Zakaj smo v naši mali državi prišli do velikega števila ljudi, ki so
               obogateli čez noč. To zadevo bi bilo smiselno opredeliti v tem zakonu. A ne prejšnja
               vlada ne ta vlada ni bila pripravljena narediti tega koraka. To jasno dokazuje, da ni
               v interesu, žal, tudi te vlade, da bi pripravila spremembe, ki bi preprečile tovrstne
               anomalije v gospodarskem področju Republike Slovenije. Po moji oceni je to več kot
               žalostno. To bo pripeljalo oziroma je že pripeljalo in omogoča vedno močnejši lobi
               med vladnimi politiki na eni strani, v povezavi z gospodarstveniki na drugi strani.
               In če smo vsi še pred letom in pol vsaj za tistih 30 dni, kolikor traja volilna
               kampanja, govorili vse prej, potem bi ta zakon moral odražati rešitev, da se tovrstne
               zadeve ne odvijajo, oziroma da se jih ne uzakonja, kajti dejstvo je, da s tem, ko je
               bilo to dopuščeno tudi v tem zakonu, so ponovno dobili vso zakonsko podporo, da to
               počnejo tudi v naprej. In vsi vemo, da je zakon o gospodarskih družbah eden izmed
               tistih zakonov, ki je podvržen zelo majhnemu številu sprememb, še posebej ko govorimo
               o obsežnejšem kompletu sprememb. Imate kaj za povedati? Vidim, da krilite zadaj.
               Potem hvala. To ni tako kot zakon o lokalni samoupravi, kjer na leto zakon dopolnemo
               ali spremenimo 15 krat oziroma 10 krat. Dejansko je zakon o gospodarskih družbah
               ustava gospodarstva in zato bi bilo potrebno, kadarkoli se ga spreminja, vključiti
               vse tiste komponente, ki preko medijev doživljajo izpostavitev s strani vsakega,
               slehernega izmed nas. V nadaljevanju bi izpostavil drug primanjkljaj omenjenega
               zakona, ki je danes pred nami. Po naši oceni bi zakon o gospodarskih družbah v svoji
               vsebini moral imeti tudi poglavje, ki izkazuje delovanje koncesije oziroma
               koncesijskih služb kot delno obliko gospodarske dejavnosti. Res je, da bi si
               koncesije zaslužile svoj zakon, torej zakon o koncesijski dejavnosti, ki je bil, vsaj
               po mojih informacijah, planiran, da bo v državni zbor prišel. Plan je opredeljen v
               programu dela vlade za leto 1998, nadalje v letu 1999, 2000 in je opredeljen tudi v
               programu dela te vlade v okviru koalicijske pogodbe. Ampak v temu zakonu bi si to
               področje delovanja gospodarskih družb prislužilo svoje mesto. Zakaj osebno oziroma v
               okviru poslanske skupine Nacionalne stranke dajemo področju koncesij tako velik pomen
               in zakaj kritiziramo vlado, da ni pripravljena koncesije urediti v zakonski obliki,
               oziroma da bi se koncesije izvajale preko pravnih aktov. Ker praviloma koncesije
               oziroma monopol nad koncesijo lahko ima le država ali lokalna skupnost. Praviloma
               tega monopola ne bi smel imeti nihče drug. Vse ostalo niso prave koncesije. In država
               tu ponovno izgublja tisti nedavčni del prihodkov, ker parcialno po različnih
               področjih uvaja svoja pravila, ki so parcialna glede na posamezno področje in glede
               na zainteresirane stranke v koncesijski dejavnosti. To je očitno edini razlog, da v
               naši državi še zmeraj nimamo zakona o koncesijah in da je koncesijsko področje,
               opremljeno v zakonu o gospodarskih družbah, nično. Povedali smo nekajkrat, da s
               strani nedavčnih prihodkov proračuna ali javnih financ v okviru naše države
               predstavlja manj kot 7% vseh prihodkov, kar z drugimi besedami pomeni, da 93% vseh
               prihodkov sestavljajo davčni prihodki. Ampak koncesijski prihodki, ki državi ležijo
               na roki, transparentni prihodki, bi državi povečali tisti delež 7% proračunskih
               prihodkov za 6%, torej bi bili na številki 13%. 13% v višini državnega proračuna
               Republike Slovenije. Zakaj se odmikamo od tega. V zameno za porast nedavčnih
               prihodkov bi se zmanjšali davčni prihodki, kar pomeni, da ne bi bilo potrebno vsak
               mesec ali pa na podlagi konca vsake seje vlade Republike Slovenije povečati davek
               oziroma uvesti novo takso ali nov davek. Zato se mi zdi s tega mesta nerazumljivo, da
               je ministrstvo za gospodarstvo ta del popolnosti vsebinsko, poudarek je na vsebinsko,
               izpustilo iz tega zakona, posebej ob predpostavki ob skupnem imenovalcu, ki ga je
               minister podal na začetku, še enkrat ponavljam, da je to ustava gospodarstva, ki bi
               morala zajemati od A do Ž vse elemente. Zakaj so tisti elementi, ki omogočajo
               korupcijo v gospodarstvu, iz tega zakona izpuščeni. Najlažji primer prijateljskih ali
               političnih poslov v povezavi z gospodarstvom je možno izvajati v obeh kritikah, ki
               sem jih izpostavil v okviru tega zakona. Torej v isti statusni obliki posameznega
               podjetja, ko nihče ne ve oziroma noče vedeti, na podlagi katerega člena naj se odvija
               kateri posel: ali na podlagi člena zakona o gospodarskih družbah ali na podlagi člena
               zakona o javnih gospodarskih družbah, ki je v popolnosti drugačen, ker spremlja
               drugačne rešitve, rešitve javnega interesa in ne rešitev iskanja dobička. In drugič,
               tisti posli, ki so tako na področju lokalnih skupnosti kot na področju države v
               celoti zelo zanimivi za pridobivanje finančnih sredstev iz naslova proračuna po eni
               strani ali na račun izgube v proračunu na drugi strani, to so pa koncesijske
               dejavnosti. Dejstvo je, da so si nekatere lokalne skupnosti tovrstne zadeve uredile
               po svoje. Marsikatera zelo dobro, kar je tem lokalnim skupnostim za čestitati.
               Določile so tudi katere izmed dejavnosti, ki jih opredeljujejo v svojih notranjih
               aktih oziroma lokalnih aktih, in praviloma se lokalne skupnosti tega pomena zavedajo,
               zato imajo opredeljene tako imenovane direktne in indirektne koncesije. Direktne so
               tiste, kjer se ve v naprej zaradi obstoja določene infrastrukture ali pa interesa
               posamezne lokalne skupnosti, kdo bo izvajalec te koncesije, in druge koncesije, ki
               so, občinsko gledane, zanimive za proračun, so tiste koncesije, ki se podeljuje na
               podlagi razpisov. Zakaj to govorim? Zaradi tega, ker občine, ki imajo dobrega župana,
               ki skrbi, da se tovrstni prihodek pojavlja v lokalnih proračunih, so naredile to.
               Najbolj tipičen primer zelo profitne koncesije, v katerih občine po navadi iztržijo
               veliko v zameno za to, da na drugih področjih iztržijo manj, je dejavnost
               oglaševanja. In če so lokalne skupnosti tiste, ki imajo dobrega župana ali dober
               občinski in mestni svet, bile pripravljene narediti to zato, da so razbremenile svoje
               meščane in meščanke, zakaj tega ni pripravljena narediti vlada Republike Slovenije,
               da bi razbremenila svoje državljane in državljanke? In če smo imeli čudovito
               priložnost, da to zadevo zakonsko opredelimo, je bila ta priložnost, po moji oceni,
               do tretje obravnave. Nedvoumno bo zakon sprejet, ampak bo sprejet brez obeh osnovnih
               argumentov oziroma momentov, s katerimi se srečujemo in kateri naletavajo vedno pred
               sojem kamer na posluh poslanskih skupin. Ko pa je potrebno zadevo opredeliti v
               zakonu, pa tega posluha na enkrat ni več. Glede na to, da me čas prehiteva, bi se rad
               dotaknil samo še enega dela, ki je, vsaj po moji oceni, je zelo pomemben, to je peto
               poglavje v okviru poslovnih skrivnosti in prepovedi konkurence. Dejstvo je, da je
               Slovenija z vstopom na trg Evropske unije 1. maja 2004 dobila vsaj papirnato pravico,
               da je enakopraven tržni partner v okviru novega trga Evropske unije. In po moji oceni
               bi ravno to peto poglavje o prepovedi konkurence moralo odražati novo situacijo,
               kajti če je neko podjetje imelo monopol v Republiki Slovenji in če smo ta monopol
               razbijali, ker smo rekli, da to ni gospodarsko oziroma tržno, je vprašanje, ali je to
               še zmeraj monopol na novem trgu, ki je nekaj stokrat močnejši, bogatejši in
               konkurenčnejši, kot je bil trg naše države. Po moji oceni, več ne. In namesto, da bi
               vlada Republike Slovenije skrbela, da dobimo na novem trgu Evropske unije močna
               podjetja, slovenska podjetja, jih skuša v tem poglavju razbiti. Zakaj razbiti? Ker
               tudi ta vlada žal vidi edino možnost za napredek slovenskega gospodarstva v iskanju
               tržnih niš, ne v produciranju nečesa novega, ampak izključno v iskanju proizvodnje
               države nekega minimalnega izdelka, ki se drugim ne zdi smiseln. Po moji oceni, po
               oceni poslanske skupine Nacionalne stranke bi si to peto poglavje navkljub posameznim
               področjem, ki govorijo o konkurenci, preprečevanju omejevanja konkurence in o
               združevanju na trgu, zaslužilo drugačno osnovno vizijo, in sicer vizijo, ki bi
               spodbujala velika podjetja, močna podjetja, ki ne bodo velika samo v naši državi,
               ampak bodo prav tako velika na novem evropskem trgu. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu poslanske skupine DeSUS.
               Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Da je zakon o gospodarskih družbah potreben oziroma je nujno, da ga čim
               prej sprejmemo, je poslalo notorično dejstvo in za to ni treba biti posebej preroški,
               da bi ugotavljali oziroma napovedali, da bo zakon danes sprejet.</p>
               <p>Prav tako ni treba biti prerok, da bi ugotovili v naprej, da amandmaji, ki so
               predlagani, ne bodo sprejeti.</p>
               <p>V poslanski skupini DeSUS pa ne sodimo, da bi bili amandmaji čisto nevredni
               dodatnega premisleka. Sodimo, da gre v smer povečevanja participativnih pravic,
               povečevanja pravic delavcev, in zato z naše strani ni posebnega dvoma o tem, da bi
               bilo dobro to storiti tudi zavoljo tega, ker moč na strani dela in znanja zagotovo ni
               takšna, kot je moč na strani kapitala, in je to moč vplivanja in možnost obveščenosti
               in soupravljanja delavcev dobro zagotoviti v samem zakonu. Zakon pa sicer zrcali
               dobro desetletje svoje zgodovine, zrcali to, kaj se je pri nas v teh okoliščinah
               dogajalo, in zrcali tudi ves proces inkorporiranja naše družbe v evropske povezave.
               Žal je ta dolgoletni proces obremenjen tudi s številnimi nepravilnostmi, zmotami,
               tudi z zlorabami, z izkrivljanji, s celo vrsto stvari, ki bi jih raje ne poznali in
               ne doživeli. Če bi se kdo potrudil pa pripravil kompendij teh zlorab, izigravanj,
               zvitosti, sposobnosti na poseben način uporabljati pravne norme, bi tisti, ki bi bral
               takšen kompendij, najbrž imel občutek, kot da se ves čas drži za žico pod električno
               napetostjo, tako napeto bi bilo to branje. Razumljivo je zavzemanje tistih, ki se
               zavzemamo za povečevanje pravic v zvezi s participacijo, kajti vpliv delavcev in vseh
               zaposlenih in malih delničarjev je bil zelo pogosto izigran.</p>
               <p>Preizkusi, da se nekaj, kar je bilo doseženo, brani, so najbrž upravičeni. Aktualni
               zakon je v svojem spreminjanju od prvega osnutka pa do danes mnogo kaj upošteval, kar
               je bilo kot pripomba posredovano, in tukaj gre tudi za neko vrsto priznanje
               ministrstvu, da je bilo kooperativno tako do pripomb posamičnih strokovnjakov, do
               javne obravnave, do tega, da so se sprejeli nekateri zelo pomembni amandmaji. In
               morebiti bi kazalo to odprtost obdržati še naprej. Ta odprtost za komunikacijo s
               strani ministrstva je bila pri tem zakonu bistveno boljša kot pri zakonu o trgovini,
               zakonu o gostinstvu ali pri zakonu o gospodarskih zbornicah, o katerem bomo še
               razpravljali.</p>
               <p>Predlagatelj je pokazal določeno mero pripravljenosti za izboljšanje osnovnega
               teksta in tekst zdaj je precej boljši od tistega, ki so ga ponudili na samem začetku.
               Vse ambicije tistih, ki bi ga želeli še dopolnjevati, najbrž ne bodo uresničene. Vsi
               ne bodo zadovoljni, zlasti tisti, ki se zavzemajo za ustreznejše kvote delavcev v
               organih upravljanja, ali pa tisti ne, ki se s strani gospodarstva zavzemajo, da bi
               lahko sodelovali v več kot treh nadzornih svetih, ali pa tisti, ki sodijo, da ni
               prav, in tudi mi sodimo mednje, da so nekateri še zmeraj privilegirani monopolisti,
               da jim ni treba v obliki delniških družb nastopati na borzah in imajo določene
               prednosti v zvezi s tem.</p>
               <p>Kakorkoli že, v poslanski skupini DeSUS bomo kljub temu, da sodimo, da bi se dalo še
               kaj popraviti, pa vidimo, da te pripravljenosti zdaj najbrž ne bo več, zakon kot
               celoto podprli, ker je potreben in nujen.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stane Pajk, v imenu poslanske skupine SDS. Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Spoštovani prisotni, gospod minister s sodelavci! O zakonu o gospodarskih družbah je
               bilo v zadnjem času v državnem zboru že precej govora. Omenjeni zakon je temeljni
               sistemski zakon na področju prava družb v Republiki Sloveniji in ga tudi imenujemo
               ustava gospodarstva. O njem je bila opravljena javna obravnava mnenj, na kateri je
               bilo največ govora o soupravljanju zaposlenih v delniških družbah z enotirnim
               sistemom upravljanja. Naše mnenje je, da se je tudi to v postopku sprejemanja
               omenjenega zakona primerno uredilo.</p>
               <p>Predlog za nov zakon o gospodarskih družbah je bil sprožen predvsem iz razlogov, da
               se prilagodimo evropskemu pravu in uvedemo novosti. Bistvene spremembe so potrebne.
               Sedaj veljavni zakon je bil sprejet leta 1993 in do sedaj doživel osem novel. To
               pomeni, da je v določenih točkah zastarel. Slovenija časovno zaostaja pri
               implementaciji pomembnega nadnacionalnega instituta evropska delniška družba. Rok po
               uredbi je potekel in se z uvedbo tega instituta že zamuja. Ob vključitvi Slovenije v
               tečajni sistem ERM 2 in z namenom, da Republika Slovenija uvede evro kot plačilno
               sredstvo, je to vsebino nujno treba implementirati v korporacijsko in delniško
               ureditev družb. Sedaj se predlaga dodatna možnost, da delniška družba uvede kosovne
               delnice. Zakon uvaja tudi enotirni sistem odločanja v delniških družbah, kar pomeni,
               da sta upravni in nadzorni organ združena v en organ odločanja in nadzora. Do sedaj
               smo v delniških družbah poznali dvotirni sistem. Obravnavano je tudi manjšinsko
               delničarstvo. Gre za instituta iztisnitve in izstopa iz delniške družbe z namenom
               varstva malega delničarja. Predvidena je tudi možnost transformacije podjetnika, ki
               je fizična oseba, v pravno osebo, kapitalsko družbo.</p>
               <p>To je bilo nekaj novosti, ki jih predlagani zakon prinaša. V poslanski skupini
               Slovenske demokratske stranke smo mnenja, da se s tem predlaganim zakonom bistveno
               izboljšuje okolje za delovanje podjetij. Predlagani zakon bo poslanska skupina
               Slovenske demokratske stranke podprla. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava o
               predlogu zakona v celoti. Od vseh prijavljenih, ki sem jih imel na spisku, je ostal
               prisoten v dvorani edino še gospod Stane Pajk, ki je bil ravnokar pred govornico, in
               sprašujem vas, ali želite razpravljati. Hvala lepa. Besedo dajem predstavniku vlade,
               če želi.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Zgolj na polemično diskusijo poslanca Pečeta, samo na dve stvari bi želel
               opozoriti. Prva zadeva je ta, da je tematika gospodarskih javnih služb in
               podeljevanje koncesij tematika drugega zakona. Zakon o gospodarskih javnih službah je
               v pristojnosti ministrstva za okolje in prostor in poteka diskusija okoli
               oblikovanja. Mi se tudi zavedamo, da je potrebna nadgradnja, dopolnitev teh rešitev,
               vendar to je sfera, ki jo zakon o gospodarskih družbah ne ureja. Zakaj ne? Osnovni
               namen tega zakona je opredeljen tudi preko pojmov, ki so zajeti v 3. členu, in sicer
               po tem zakonu je gospodarska družba pravna oseba, ki na trgu samostojno upravlja
               pridobitno dejavnost kot svojo izključno dejavnost. To pove vse, kaj je del tega
               zakona. In gospodarske javne službe niso del tega zakona in nikoli niso bile in prav
               je tako in so urejene v drugem zakonu. In mešati to dvoje in govoriti, da ta zakon ne
               ureja tiste problematike, je seveda logično, saj ta zakon ni namen, da ureja tisto
               problematiko. Končno pa bi kakšen dober predlog lahko Slovenska nacionalna stranka
               tudi v amandmajski obliki vložila tekom cele razprave, pa ni. In seveda je težko
               potem upoštevati njihove predloge, ki so načelno diskutabilni oziroma nesprejemljivi.
               Tudi sicer je bilo naštetih kar nekaj drugih manjših dilem, ki pa jih res nikoli
               nismo prejeli od Nacionalne stranke v amandmajski obliki. Seveda smo prejeli niz
               amandmajev Nacionalne stranke, ki so se v glavnem nanašali na sodelovanje delavcev
               pri upravljanju, in mislim, da smo to zadevo celovito in dobro rešili. Še enkrat
               poudarjam, da so določbe, ki so zajete v prehodnih določbah glede sodelovanja
               delavcev pri upravljanju, nadgradnja osnovnega teksta na podlagi kompromisa tudi s
               predstavniki sindikalne strani, predvsem s predstavniki solidarnosti in alternative.
               Poudaril bi, da je po predlaganem tekstu v tretji obravnavi, kajti vidim, da še
               zmeraj prihaja do dilem, eno in edino zelo jasno. To je to, da imajo delavci vedno
               predstavnika v enotirnem sistemu upravljanja, predstavnika v upravnem odboru, tudi če
               je najmanjša možna oblika upravnega odbora, to je tričlanski upravni odbor, ima enega
               predstavnika in na vsakokratne tri predstavnike imajo dodatnega enega. To se pravi,
               enega pri treh članih, dva pri šestih, tri pri devetih. In s tako rešitvijo je tudi
               Zveza svobodnih sindikatov Slovenije soglašala. Tako smo naredili pomemben korak
               naprej in mislim, da je tekst zato kvalitetnejši, kot je bil prej.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo o predlogu zakona v celoti. Prehajamo na razpravo o
               členih in vloženih amandmajih, ki jih bomo vodili na podlagi pregleda amandmajev z
               dne 30.3.2006. Pregled amandmajev ste dobili, in sicer gre za tri amandmaje poslanske
               skupine Socialnih demokratov k 703. členu. V razpravo dajem 703. člen ter tri
               amandmaje poslanske skupine Socialnih demokratov. Kdo želi besedo? Gospod Kumer,
               izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Ne glede na popravek 702.a člena, ki je kompromisni predlog, in
               sedaj 703. člena, ki je v novem predlogu, mi še vedno na nek način vztrajamo zaradi
               jasnosti in zaradi tega, da ne bi stvar prejudicirala, ko bo ministrstvo za delo,
               družino pripravljalo to rešitev z dopolnitvami, novelo zakona o sodelovanju delavcev
               pri upravljanju, ki je napovedana za mesec maj, da bi vsi delavci tako v družbah z
               enotirnim kot z dvotirnim sistemom bili v enakopravnem položaju. Ta teden smo veliko
               govorili o tem, da morajo vsi biti enaki pred zakonom, in osnovna intenca naših treh
               amandmajev, ki se veže na 703. člen, so ravno v tej smeri. In prvi amandma, ki se
               tiče drugega odstavka, mi še vedno vztrajamo, da delavci imajo pravico v upravnem
               odboru izvoliti najmanj 1/3 članov. Ta dikcija je zelo jasna in minister je tudi
               sedaj v dodatni obrazložitvi povedal, pri treh članih upravnega odbora je 1, je 1/3,
               pri šestih sta 2, je zopet 1/3, pri devetih so 3, je zopet 1/3. Ne vidimo razloga,
               zakaj ne bi jasno zapisali te dikcije - 1/3. To 1/3 zakonsko opredeljeno
               predstavništvo v upravnem odboru imajo in mi smo večkrat dali za primer Dansko in
               Norveško. Tisti, ki govorijo, da ni teh primerjav ali pa nimajo enakovredno urejeno v
               drugih državah. Ni nobene bojazni, da bi v upravnih odborih s to enotretjinsko
               dikcijo delavci dobili večinsko prevlado ali pa prevlado v upravnem odboru. Te
               bojazni ni, kajti škarje in platno imajo v rokah tisti, ki bodo pripravljali notranje
               akte v družbi na podlagi tega ZGS-ja in pa zakona o sodelovanju delavcev pri
               opravljanju. Nikoli se ne more zgoditi, da bi delavci imeli večino nad lastniki
               kapitala v upravnih odborih.</p>
               <p>V tretjem odstavku v družbi, kjer gre za več kot 5 zaposlenih, upravni odbor na
               predlog sveta delavcev imenuje najmanj enega izvršnega delavskega direktorja, ki
               opravlja svojo funkcijo skladno z določili zakona in tako dalje. Mi še vedno menimo,
               da ta tretji odstavek 703. člena kompromisnega predloga, naj bi delavski predstavnik
               v upravnem odboru družbe z več kot 500 zaposlenimi avtomatično bil imenovan za
               izvršnega direktorja, pomeni, da predstavniki delavcev izgubijo enega člana v
               upravnem odboru. Zato po našem mnenju ta predlog ni sprejemljiv, ker delavci na ta
               način avtomatično izgubijo svojega predstavnika v tistem neizvršnem delu upravnega
               odbora. Pomembna poanta sodelovanja delavcev pri soparticipaciji je pa njihova
               zastopanost v tem neizvršnem delu upravnega odbora, v tej nadzorni funkciji, v
               funkciji strateškega vodenja, medtem ko je njihovo predstavništvo ali sodelovanje v
               funkciji tekočega poslovodnega upravljanja manj pomembno. Zato vztrajamo, če je član
               upravnega odbora imenovan za izvršnega direktorja, da dobijo nadomestnega člana
               drugega v upravni odbor.</p>
               <p>In tretji amandma kompromisnega predloga, ko gre za udeležbo delavcev v organih
               družb, tako imenovanih srednjih družbah. Jaz sem že prejšnjič s podatki postregel, da
               imamo v Sloveniji 198 tako imenovanih majhnih družb. Naš test je pokazal, da je več
               kot 100 teh majhnih družb s 50 zaposlenimi, v več kot 100-ih imajo sedaj v dvotirnem
               sistemu upravljanja nadzorni svet. S tem členom, s tem kompromisnim predlogom, tako
               kot je zapisan, pa v teh družbah izgubijo to pravico, da lahko soparticipirano
               sodelujejo v upravnem odboru. Avtomatično izgubijo to pravico. Zato predlagamo, če že
               mora biti ta omejitev, in zopet opozarjam na enakost pred zakonom, ker gre za skoraj
               200 subjektov, da večini od teh ta pravica ostane. In zato predlagamo mikro do 10, če
               že je, da v tistih subjektih, kjer je do 10 zaposlenih, jim te pravice zakonsko ne
               dajemo. Kjer imajo 48, 49 in so do sedaj v dvotirnem imeli nadzorni svet, zakaj jim,
               če se bodo lastniki odločili za enotirni, ne bi omogočili, da bi imeli svojega
               predstavnika tudi v tem. Tako kot je sedaj napisana dikcija, to pomeni, da nimajo
               svojega predstavnika v skoraj 200 subjektih. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima, gospod Pajk. Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Slovenska demokratska stranka, naša poslanska skupina teh amandmajev
               ne podpira, ker mislimo, da ima v delniški družbi z dvotirnim sistemom upravljanja
               član. Ima dve funkciji - upravno in nadzorno. Jasno je, da je to neki kompromis med
               tistim, kar bi si želeli delavci, in na drugi strani med tistim, kar bi si želeli
               lastniki ali upravljavci.</p>
               <p>Dejstvo je, da je najboljše, če so vsi členi zadovoljni, s tem mislim od
               upravljavske funkcije do delavcev v delniški družbi. Če so vsi zadovoljni, je tudi
               največja produktivnost. To zadovoljstvo gre tudi na račun vseh, ker je lahko plača
               večja, ker se več zasluži, in tudi na račun lastnikov, ki imajo od vloženega kapitala
               tudi zaslužek ali dobiček.</p>
               <p>Dejstvo je, da je treba v življenju vedno iskati kompromise, in mislim, da je tak
               predlagan način dober kompromis. Kompromis s kompromisom - načeloma ni zadovoljen
               nihče. Potrebno je pogledati problem z vseh vzornih kotov in če ga gledamo tudi iz
               tega, da se pospešuje razvoj, in mislim, da je enostavno tak sistem, ki je sedaj
               predlagan, v redu. Razumem Socialdemokrate, da se zavzemajo za razširjene pravice,
               njihovo zavzemanje je legitimno in prav je, da se zavzemajo, ampak mi mislimo, da je
               že to zadovoljivo in uravnoteženo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod minister. Prosim.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poglejte. Vse rešitve so tehtanje, vedno med pravicami enih in drugih. Mi
               s tem zakonom želimo ustvariti predvsem gospodarstvu prijazno normativno okolje za
               poslovanje in hkrati ob hkratnemu upoštevanju tudi pravic delavcev pri soupravljanju
               tega podjetja. Jaz zelo težko razumem kogarkoli v tej dvorani, ki posega v standard,
               s katerim so pravzaprav soglašali tudi sindikati, predstavniki zaposlenih. Za to
               rešitev imamo strinjanje sindikatov. In ocenjujem, da je s tem dan pomemben signal,
               da je določba v smislu prehodne določbe, sodelovanje delavcev pri upravljanju,
               zadostna in zadovoljiva norma, ki jo pripoznajo tudi asociacije delavcev.</p>
               <p>Skozi vso razpravo ob tem zakonu smo polemizirali z vsemi temi rešitvami, ki so bile
               danes izpostavljene. In če govorimo o 703. členu, o drugem odstavku, je dilema ena
               tretjina oziroma ena tretjina do ena polovica. Mi smo od tistega prvotnega predloga
               nadgradili rešitev do te mere, da imajo delavci v tem upravnem odboru eno tretjino in
               ne več kot eno tretjino. To pomeni, da je pri tričlanskem upravnem odboru eden, pri
               štiričlanskem upravnem odboru eden, pri petčlanskem upravnem odboru eden, pri
               šestčlanskem upravnem odboru dva, pri sedemčlanskem upravnem odboru dva, pri
               osemčlanskem upravnem odboru dva, pri devetčlanskem upravnem odboru trije in tako
               naprej. In to je ključna razlika med vašim in našim predlogom. In še enkrat
               poudarjam, ta predlog je dogovorjen s predstavniki zaposlenih, in prav je, da dogovor
               in uskladitev tudi spoštujemo. Ni res, da ta norma odstopa od drugih norm, zlasti v
               skandinavskih državah. Težko je primerjati Dansko, ki ima dvotirni sistem, s tem
               predlogom, ki velja za enotirni sistem. Pa si poglejmo primer Finske, ki ima z
               enotirnim sistemom upravljanja z opcijo nadzornega organa v poslovodnem organu skupno
               število predstavnikov delavcev določeno s sporazumom, če pa tega sporazuma ni, pa eno
               četrtino v organih vodenja oziroma nadzora oziroma v vodstvenih skupinah, pa še to v
               družbah z nad 150 zaposlenimi. Se pravi, je bistveno nižji standard, kot je ta tu,
               bistveno nižji. To se pravi, dogovor, če dogovora ni, ena četrtina, in to samo tam,
               kjer je več kot 150 zaposlenih. Podobno je tudi drugje. Na Švedskem imajo v enotirnem
               sistemu upravljanja poslovodenje <stage xml:id="Redna-15-2006-03-31.stage5">/?/</stage> varovano z dve in ne eno tretjino predstavnikov
               delavcev. Pa ne bi našteval še baltske države in druge države. Mislim, da je ta
               standard nekje na evropskem nivoju.</p>
               <p>Glede praga, to se pravi, glede tega petega odstavka. Tu smo določili prag ob drugih
               omejitvah, ki so določene. To se pravi, da ta zadeva ne velja za majhne družbe, to je
               50 zaposlenih. Recimo, pri Finski je to 150, Slovaška 50, Češka 50, Luksemburg 1.000.
               In iz tega naslova je ta norma povsem primerljiva, če ne celo nekako nadstandardna.
               Edino, kar smo zasledili, pri Švedski 25. Vi greste tu pa na 10, kar pomeni bistveno,
               drugačno rešitev.</p>
               <p>Skratka, kaj bi želel kot temeljno sporočiti. Rešitev je tehtanje med delodajalci in
               delojemalci in takšna, kot je predlagana, je bila usklajena z delojemalci. In mislim,
               da je to zadostna garancija, da je tudi dobra.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala, gospod minister. Gospod Kumer, imate besedo. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Jaz mislim, da se v izhodišču, ne bom rekel, da se razlikujemo,
               ampak bom skušal odgovoriti kolegu Pajku in ministru. Jaz dobivam na nek način
               občutek, ko tehtamo tukaj o sodelovanju delavcev oziroma soparticipaciji, kot da
               prisotnost delavcev v upravnih odborih ali dvotirne v nadzornih predstavljajo neko
               oviro pri upravljanju, nadaljnji viziji tega podjetja. Jaz seveda vidim stvar obratno
               in to je tudi tako imenovana evropska praksa. Pa naj gre to skozi soparticipacijo pri
               delitvi dobička, naj je to skozi participacijo pri tako imenovanem delavskem
               delničarstvu in nenazadnje tudi soparticipacijo pri upravljanju podjetij. Simbioza
               med lastnikom, med menedžerjem in večino žive sile, ki predstavlja tako imenovano
               delojemalsko skupino, pomeni plus, pomeni plus za razvoj, vizijo, pripadnost podjetju
               in tako dalje in ne vidim tukaj nobene velike ovire. Ko govorimo o enotirnem sistemu
               upravljanja in upravnem odboru, moramo govoriti jasno. Upravni odbor lahko ima in bo
               po vsej verjetnosti imel, bo sestavljen iz dveh delov, bo imel tako imenovani upravni
               in nadzorni, bo imel izvršne in neizvršne člane upravnega odbora, če že o tem
               govorimo. In ta tretjina seveda pomeni v neizvršenem delu upravnega odbora, v tistem
               nadzornem delu upravnega odbora. Ne govorimo o tisti funkciji vodenja in tako dalje.
               S tretjim oziroma drugim amandmajem na tretji odstavek skušamo v tistih nad
               petstotih, pa je mislim da nekaj čez 40, v Sloveniji korigirati, da če že gre v del
               izvršnega direktorja, da seveda delavci v tem neizvršnem dobijo nadomestek za tega
               člana, ki je postal direktor, tako imenovani delavski direktor.</p>
               <p>In še tretje. Ne vem, kako je možno neko ustavno zajamčeno pravico, ki jo imajo
               delavci, z zakonom jim jo odvzeti. Še enkrat opozarjam, kako je moč odvzeti pravico
               do sodelovanja pri upravljanju družbe s 50 zaposlenimi. Če že zakonsko hočemo to,
               glede na slovenske razmere, jaz se strinjam, pa gremo na švedski model, pa je 25.
               Ampak jaz sem dal primer skoraj 200 podjetij, ki imajo od 30 do 50 zaposlenih, do 30
               do 50 in čez 100 imajo v dvotirnem sistemu sedaj nadzorni svet. Po tem zakonu v teh
               čez 100 podjetjih več ne sodelujejo delavci, če se bodo lastniki tako odločili. In
               lastniki bodo brali zakon. Zato mi predlagamo, če že mora, naj bo mikro, ne majhna
               podjetja, ampak mikro podjetja, kar pomeni do 10 zaposlenih. Še enkrat predlagam in
               opozarjam na diskusijo, ki smo jo imeli zdaj že cel teden, govorimo o enakosti pred
               zakonom, govorimo o vseh možnostih, ki jih mora imeti mali človek, morajo imeti
               ljudje pri raznih drugih zadevah, ko pa se pogovarjamo tukaj pri upravljanju
               podjetij, pa imam občutek, kot da nas nekaj ovira in ga vidimo predvsem iz neke
               negativne plati.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Spoštovani obiskovalci, lepo pozdravljeni v državnem zboru! Nadaljujemo
               z razpravo. K razpravi se je prijavil gospod Petan. Izvolite.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Torej, ta razprava je dobrodošla, vendar pa mislim, da moramo
               določene miselne vzorce iz preteklosti pa včasih tudi malo pozabiti. To še posebej
               trdim za-to, ker se v zadnjem času veliko govori o hudi konkurenci iz vzhoda, dobro,
               sinonim je Kitajska, govori se o Kitajski, ampak misli se tu Azija in področja, kjer
               je zelo cenena delovna sila in kjer tako rekoč delavci nimajo nobenih pravic. Že
               nobenih pravic je prefina beseda. Vemo, da delajo tam tudi otroci v nemogočih
               razmerah, o delovnih pogojih se sploh ne da govoriti. Ampak, dejstvo je, da izdelki,
               ki prihajajo od tam, so tu konkurenčni, so poceni in ljudje jih kupujejo ali pa jih
               kupujemo. Se pravi, mi pa ne moremo zdaj zadministrirati do onemoglosti in govoriti,
               kako je lepo, če nekdo lahko razpravlja o nečem, da lahko soupravljaš. Jaz se s tem
               strinjam, sem pristaš tega, vendar mora biti neka pametna meja glede na nastale
               razmere, ki so trenutno v svetu. V tem času globalizacije velja še samo, ali si
               cenejši ali si konkurenčnejši in tistega bomo kupovali. Dejstvo je tudi tako, da
               nimamo več berlinskega zidu, kjer bi si zaprli meje. Vemo, da svetovna trgovinska
               organizacija ima tudi svoj vpliv in svojo moč, tako da se ne da zapreti notranjega
               trga, to se pravi moramo biti konkurenčni in fleksibilni, mislim pa predvsem na
               fleksibilnost, konkurenčnost mogoče malo v drugi fazi. In če vprašate zaposlene, bo
               vsak rekel, da je zadovoljen v tistem podjetju kjer je uspešno, v tistem podjetju,
               kjer imajo dobre plače in v tistem podjetju, kjer še vidijo perspektivo za naprej.
               Tam pa ni bistveno, ali bo lahko imel neko besedo v razpravljanju o nekem programu
               ali je takšen ali drugačen, njega zanima, da bo dobil 1. ali 15. ali 20. polno plačo,
               da bo dobil en del plače v bonih, kjer ne bo nobenih pravic iz socialnega varstva, iz
               pokojninskega varstva in podobno. Jaz sem za to, da bi imeli maksimalno pravic, tako
               kot smo jih mogoče včasih imeli, ampak čas je šel naprej in tega se moramo zavedati
               in temu primerno se moramo organizirati. Vemo, da marsikje v Evropi, Nemčija je pa
               tisti svetel primer zato, ker je najmočnejše gospodarstvo v Evropi. V Nemčiji imajo
               kup težav tudi zaradi tega in največji problem v Nemčiji je to, ker se morajo
               reorganizirati, ker se morajo drugače pripraviti na te izzive globalizacije, vendar
               to so odpori, da se odpoveš nečemu, kar ti je tukaj že dano, kar je bilo zapisano,
               kar je bila tvoja pravica, pa če je učinkovita ali ne. In to je problem celotne
               Evrope.</p>
               <p>In jaz podpiram ta vladni predlog, ne bom rekel, da je zame mogoče še preveč
               ohlapen, ampak postopoma je treba te stvari spraviti v neko normalno mejo, da se ne
               bomo še naprej ukvarjali, pa ne me narobe razumeti, želim samo v prispodobi povedati,
               ne me za besedo loviti, ko bom govoril o samoupravljanju, ker smo lahko na veliko
               govorili v bistvu pa tako ali tako se veliko ni dalo. Če smo veliko govorili pa imeli
               slabe plače prvega ali pa dvajsetega v mesecu, nam to čisto nič ni pomagalo, važno,
               da smo uspešni in fleksibilni. Fleksibilni in uspešni smo pa lahko samo takrat, če je
               sistem čim bolj enostaven, če čim manj govorimo pa, da lahko čim bolj enostavno
               delamo, od tega bomo imeli veliko več, zato bom podprl ta vladni predlog, amandmajev
               pa ne. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Pajk, imate na voljo 28 sekund. Prosim, 28 sekund.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala. Jaz bom na hitro odgovoril, ker se pač z mojim predgovornikom, z gospodom
               Kumerjem nisva razumela.</p>
               <p>Mi ne vidimo tega kot oviro, soupravljanje, absolutno ne, ampak mi gledamo na to, da
               je potrebno stvari uravnotežiti in takrat, ko so vsi subjekti v nekem podjetju
               zadovoljni, takrat je tudi položaj tega podjetja najboljši. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kumer, imate besedo. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Jaz bom preslišal, da o tem, o čemer sem diskutiral, da je to neki stari vzorec,
               preživel. Lepo prosim, saj lahko je vse legitimno in vsak lahko to etiketo da, ampak
               jaz bi še enkrat rad poudaril, da ko veliko govorite nekateri kolegi, da ne razumemo,
               ker smo iz nekih drugih časov, imamo stare vzorce, ampak imam občutek, da tudi vi
               nekaterih stvari ne razumete, ki so se zgodile. Mi imamo seveda sedaj drugačno
               lastninsko strukturo, je lastnik, ki je postavil menedžersko strukturo in imamo tudi
               v podjetjih izobrazbeno strukturo delojemalcev očitno na neki višji ravni, ki ne
               sodeluje, ne prvi ne drugi, niso ne lastniki niso menedžerji, pa nekaj vedo o firmi,
               vedo nekaj o poslu in zakaj tem ljudem ne damo možnosti pri upravljanju pri tem
               nadzornem delu upravnega odbora, tega preprosto ne razumem. Ko govorimo o teh majhnih
               podjetjih, tudi strategija sedanje vlade in reformnih ukrepov je, da seveda iz teh
               velikih firm gremo v te male, se pravi, koncentracija znanja ljudi, ki bodo
               delojemalci, bo večja in zakaj posamezniki tudi iz te strukture ne bi imeli možnost
               neposredno sedeti za mizo, kjer se nedokončno odloča, ampak, da povedo tudi svoje
               mnenje, svoje sugestije, svoje predloge in jih lahko lastnik in menedžerji potem
               sprejmejo ali zavrnejo.</p>
               <p>Še nekaj v zvezi z, ker minister veliko govori o tem, dogovorom s sindikati. Jaz bi
               opozoril, jaz govorim v imenu vseh zaposlenih, vi pa veste, da v vseh firmah
               vsepovsod sindikatov tudi ni in v tem malih, o katerih jaz govorim, da sedaj grem na
               peto alinejo, pa jih v veliki večini ni in zato govorim v imenu vseh zaposlenih, ne
               samo tistih, ki so organizirani, tudi sindikati, s katerimi vi pravite, da ste
               dosegli kompromis. Ta del, o katerem jaz govorim, pa seveda ni čisto tako zadovoljen
               s temi rešitvami, ki so v tem predlogu zakona.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister. Izvolite, prosim.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Očitno gre za nekaj nesporazumov.</p>
               <p>Prvič, ministrstvo za gospodarstvo in vlada se zavedata pomena in nujnosti
               sodelovanja, biti dobro informiran tudi in sodelovanja delavcev pri upravljanju
               podjetij. Namreč, gre za vzajemno zadevo. Podjetje ne more biti uspešno, ne more biti
               dobro, če ni vzajemnosti med upravo in zaposlenimi, če se zaposleni ne počutijo dobro
               v podjetju, če, skratka, niso kreativni, ustvarjalni in ne čutijo pripadnosti
               podjetju. To je danes nujno, da je podjetje konkurenčno in da je, če je konkurenčno,
               lahko tudi poslovno uspešno. To je nedvomno. Mi nikoli in nikdar nismo pomislili na
               to, da bi bilo sodelovanje delavcev pri upravljanju ovira. Nasprotno, menimo, da je
               dobrodošlo. Verjamem tudi, da številne uprave to vedo. Zato ta zakon postavlja pač
               minimalen standard. Če se dogovori drugače, je lahko ta minimalen standard presežen.
               To ni prepoved sodelovanja delavcev pri upravljanju. Če se v akt o ustanovitvi na
               podlagi sporazuma med zaposlenimi in delodajalci tudi v majhnih družbah dogovori, da
               bodo delavci zraven, so lahko v upravnem odboru zraven in je pač jasno, da to ni
               prepovedano. In vsled tega ta zakonska norma ne preprečuje tega, kot ste večkrat
               poudarili, da preprečuje kljub temu, da je to že sedaj in da se želi, da je to tudi
               naprej. Ni res. Poudarjam, da je ta minimalen standard, ki je dogovorjen, usklajen ne
               samo s sindikati, ampak tudi s predstavniki svetov delavcev. In da pravzaprav, ko
               govorite, v imenu vseh zaposlenih, tega si jaz ne bi upal govoriti, no, res, ker - ne
               vem, ali imate kakšno pooblastilo, da v imenu vseh zaposlenih to govorite, če pa
               pravijo legitimni predstavniki svetov delavcev, sindikatov, drugače. In delavci
               pravzaprav sploh ne morejo participirati, če niso organizirani. Sploh ne morejo priti
               v te organe, če niso organizirani. In tisti, ki so organizirani, trdijo in
               pritrjujejo nam, da je ta rešitev v redu. In, prosim vas, načelo je vedno, da
               politika spoštuje dogovor. Spoštuje dogovor, ki je potem seveda tudi apliciran v tem
               703. členu zakona o gospodarskih družbah. To je ena stvar.</p>
               <p>Druga stvar je nekaj - da mi zdaj gledamo tako, da bodo pa zdaj kar vse družbe šle
               iz dvotirnega sistema upravljanja v enotirni sistem. Jaz sem prepričan, da temu ne bo
               tako. Bodo šle tiste, ki imajo zelo čisto ali pa, bi rekel, takšno lastništvo, da se
               bodo hitro lahko lastniki zmenili, da gredo v enotirnega, in jim bo to olajšalo
               upravljanje. Ampak to bodo po moje predvsem družbe, če govorimo o majhnih, pa ne le
               majhne, tudi velike in srednje družbe bodo tiste, ki imajo enega zelo močnega
               lastnika, ali pa dva zelo močna lastnika, ali pa tri zelo močne lastnike. Tam, kjer
               je razpršeno lastništvo, na primer, kot so družbe Petrol, Mercator in tako naprej. Te
               družbe bi morale ne vem kaj narediti, da bodo zbrale 75%, da bodo spremenile svoje
               statutarne oziroma svoje ustanovitvene akte, da bodo te stvari notri zapisale in da
               bodo šle potem po enotirni poti. Te pravzaprav mislim, da to bo zelo težko in bo tam
               ta dvotirnost ostala. Mi damo možnost torej tistim družbam, ki jih sedanja
               zabetonirana dvotirnost prej omejuje pri konkurenčnosti, kot jim daje s tem neko
               prednost.</p>
               <p>Pa še to, v teh velikih družbah izvršni direktorji in neizvršni direktor. Direktor,
               ki je izvršni, je v upravnem odboru in je notri. To se šteje v kvoto. Upravni odbor
               nima še poleg upravnega odbora uprave. To je pač upravni odbor. In se štejejo v to
               kvoto in seveda zato smo želi to zelo jasno povedati, da je v tem primeru ta zadeva
               zajeta. In to je ta delavski direktor, ki je tudi član upravnega odbora. Tako, da
               mislim, da tu dilem ni in da so rešitve usklajene in dobre.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kumer, prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Bom zelo kratek. Še čisto na koncu, ministru bi rad pojasnil, ko pravi, kdo mi daje
               to kompetenco, da lahko govorim v imenu vseh zaposlenih. Na žalost sem poslanec in po
               enem členu ustave sem predstavnik ljudstva tukaj notri. Tako, da lahko govorim v
               imenu ljudstva. In zaposleni so ljudstvo, tako, da imam to kompetenco, imam to
               pravico, da govorim v imenu njih, pa tudi če je teh 10 ali pa 20. Tako da, če bi
               zares bilo tako, da ni nobenih dilem, potem mi danes ne bi o tem diskutirali. Če res
               ne bi bilo nobenih dilem. Bom seveda to vzel v zakup, da je minister tukaj rekel, da
               je res z vsemi sindikati in predstavniki delavcev to usklajeno in da se oni 100% s
               tem strinjajo. Jaz seveda takšne informacije nimam in na njihovo pobudo tudi danes
               diskutiram, nekaterih, ne vseh. Nekaterih.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Končali smo z razpravo o amandmajih, o katerih bomo v skladu s
               časovnim potekom seje zbora odločali danes v okviru glasovanj, pol ure po končani 19.
               točki dnevnega reda oziroma najkasneje ob 17.20 uri. S tem prekinjam to točko
               dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA OBRAVNAVO PREDLOGA RESOLUCIJE O
                  PREPREČEVANJU IN ZATIRANJU KRIMINALITETE.</title> Predlog resolucije je v obravnavo
               zboru predložila vlada Republike Slovenije. Besedo dajem predstavniku vlade za
               dodatno obrazložitev resolucije. Gospod magister Zvonko Zinrajh, državni sekretar v
               ministru za notranje zadeve. Izvolite prosim.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa, gospod podpredsednik. Dober dan spoštovane poslanke, poslanci, spoštovani
               gostje! Resolucija o preprečevanju in zatiranju kriminalitete je strateški dokument,
               ki določa cilje in načela za uspešno preprečevanje in zatiranje kriminalitete.
               Dejstvo je, da je v sodobni družbi kriminaliteta pojav, ki se ga ne da v popolnosti
               zatreti, z ustreznimi politikami in programi pa je v večji ali manjši meri nekako
               obvladljiva. Kriminaliteta se prilagaja sodobnim družbenim spremembam in je korak
               pred uradnimi državnimi inštitucijami, ki se ukvarjajo s preprečevanjem in
               zatiranjem.</p>
               <p>Resolucija o strategiji nacionalne varnosti v Republiki Sloveniji, sprejeta v letu
               2001, je nekako določila temeljna področja in državne organe, ki so soodgovorni za
               celovito nacionalno varnost in resolucija nekako bazira tudi na tem dokumentu. S
               preprečevanjem in zatiranjem kriminalitete se v Republiki Sloveniji v največji meri
               ukvarjajo predvsem represivni organi, od policije, državnega tožilstva, posameznih
               organov za specializirana področja, na primer urad za preprečevanje pranja denarja in
               carina v okviru svojih pristojnosti in tako naprej. To pa pomeni, da smo se ukvarjali
               predvsem s posledicami, ne pa tudi z vzroki v zadostni meri, ki pogojujejo kriminal,
               kar zagotovo ne more dati zadovoljivih učinkov. Pomembno je, da smo se v zadnjih
               letih pričeli zavedati pomembnosti preprečevanja kriminalitete, kar je sicer naloga
               vseh državnih organov in organizacij, seveda, tudi civilne družbe. Do sedaj so
               državni organi na področju preprečevanja in zatiranja kriminalitete delovali v vsakem
               okviru svojega delovnega področja na podlagi vladnih programov dela in programov dela
               posameznega konkretnega resorja. Republika Slovenija aktivno sodeluje tudi v delovnih
               telesih Sveta Evrope, skupini držav proti korupciji, Pakta stabilnosti za jugovzhodno
               Evropo, v Interpolu, Evropolu in tako naprej.</p>
               <p>Primerljivo stanje kriminalitete, če bi jo nekako statistično obdelali za obdobje
               zadnjih 10 let, bi nam nekako pokazalo, da so se določena kazniva dejanja celo
               povečala za 100%. V letu 2005, tudi v 2005 je, lahko rečemo, to stanje nekako
               podobno, saj je bilo po oceni policije zaznano poslabšanje varnostnih razmer, ki se
               kaže v precejšnjem povečanju števila kaznivih dejanj, predvsem zoper življenje in
               telo, vlomov, ropov in drugih kaznivih dejanj. Policija je v letu 2004 poslala
               državnemu tožilstvu kazenske ovadbe ter poročila za njihovo dopolnitev zaradi 86.568
               kaznivih dejanj, kar nekako pomeni 13% več, kot v letu poprej.</p>
               <p>Da se vrnem spet k resoluciji oziroma predlogu in zakaj smo se za ta dokument
               odločili. Za uspešno zagotavljanje notranje varnosti je bistvenega pomena usklajeno
               delovanje zakonodajne, izvršilne in sodne veje oblasti, učinkovita gospodarska
               politika in ustrezne politike na socialnem, zdravstvenem, zaposlitvenem,
               vzojno-izobraževalnem in drugih področjih. Boj zoper kriminaliteto je načrten in
               usmerjen proces, dejavnosti na področju preprečevanja in zatiranja kriminalitete pa
               morajo biti naravnane dolgoročno. Zato je treba ustvariti razmere za usklajeno
               sodelovanje vseh družbenih akterjev, od državnih institucij tja do družine, kjer se
               oblikujejo primarne vrednote in norme. Kriminaliteta ima strukturne družbene učinke.
               Hromi zaupanje v delovanje državnih institucij ter spodbuja družbene konflikte, ki
               lahko vodijo v ekstremizem. Kriminaliteta predstavlja resno grožnjo demokraciji, tudi
               v primerih poenostavljanja rešitev na področju njenega preprečevanja in zatiranja,
               kar lahko omogoči različne oblike kršitev človekovih pravic in svoboščin ter
               dostojanstva. Družbena razmerja morajo temeljiti na zaupanju, kar lahko pomembno
               prispeva k zmanjševanju materialne in moralne škode, ki nastaja kot posledica
               kriminalitete. Zato menimo, da je za uspešno uresničevanje kriminalitetne politike
               potrebna podpora javnosti.</p>
               <p>Posebno pozornost je treba nameniti ranljivim skupinam prebivalstva in poskrbeti za
               mehanizme njihove družbene integracije. Pri tem imajo posebno vlogo kulturne, verske
               in druge organizacije ter društva civilne družbe, ki lahko prispevajo h kulturi
               dialoga, strpnosti in družbeni integraciji, obenem tudi razbremenjujejo državo v
               organizacijskem in finančnem smislu.</p>
               <p>Poleg primarne socializacije in internalizacije družbenih vrednot v družini, v
               okviru katere se postavljajo temeljna pravila obnašanja, mora pomembno vlogo dobiti
               sekundarna socializacija, ki poteka na ravni osnovne šole in drugih institucij, v
               katere so vključeni otroci. Lokalna raven je tista, kjer se najbolj neposredno
               odražajo interesi ter uresničujejo pobude ljudi. Partnerstvo na lokalni ravni lahko
               prispeva k povečanju varnosti, saj omogoča celovit pogled na varnostne probleme in
               kriminaliteto.</p>
               <p>Storilce kaznivih dejanj je treba v večji meri vključiti v programe resocializacije
               in rehabilitacije, kar mora postati obvezen del prestajanja kazni za kazniva dejanja
               predvsem s področja nasilništva.</p>
               <p>Izvajanje programov preprečevanja povratništva in zagotavljanje alternativne
               izvršitve izrečenih krajših zapornih kazni ter drugih preventivnih dejavnosti zahteva
               usklajeno delovanje institucij in partnerstvo države z organizacijami civilne družbe.
               To velja tudi za žrtve kaznivih dejanj, ki potrebujejo specifično obravnavo v vseh
               fazah postopka. Celovito pomoč žrtvi s strani države in civilne družbe je treba
               zagotoviti zlasti v obdobju premagovanja posledic kaznivih dejanj.</p>
               <p>Temeljni cilji v predlagani resoluciji so nekako strnjeni v tri sklope. Prvič,
               usmeriti napore državnih institucij in civilne družbe v ustvarjanje okoliščin, ki
               bodo omogočile visoko kakovostno raven individualnega in družbenega življenja in s
               tem zmanjšanje kriminalitete ter zagotavljanje življenja v varnem okolju. Drugič,
               zagotoviti usklajeno delovanje zakonodajne, izvršilne in sodne veje oblasti ter
               drugih institucij, njihovo sodelovanje z nevladnimi organizacijami oziroma civilno
               družbo pri oblikovanju in izvajanju politike preprečevanja in zatiranja
               kriminalitete. In tretjič, določiti ključna področja varnostne politike in podati
               usmeritve na področju preprečevanja in zatiranja kriminalitete ter s tem ustvariti
               pogoje za integracijo kriminalitetne politike v vse politike, predvsem na področju
               preprečevanja kriminalitete.</p>
               <p>V predlagani resoluciji, ki je danes pred vami, so na podlagi ocene stanja podane
               usmeritve na področju kriminalitetne politike in boja zoper kriminaliteto, kjer je
               dan poudarek predvsem na sodelovanju pristojnih državnih organov in organizacij
               civilne družbe, kar sem že prej omenil.</p>
               <p>In ob koncu, na podlagi 135. člena zakona o policiji bo do konca januarja 2007
               predvidoma izdelan nacionalni program preprečevanja in zatiranja kriminalitete, ki bo
               določil prioritetne naloge za naslednje petletno obdobje, določil nosilce nalog in te
               te finančno ovrednotil. Usmeritve iz te, danes predlagane resolucije, bodo seveda
               podlaga za izdelavo tega nacionalnega programa, ki bo operacionaliziral postopke za
               preprečevanje kriminalitete. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog resolucije je obravnaval odbor za notranjo politiko, javno
               upravo in pravosodje, kot matično delovno telo. Prosim predsednico odbora, gospo
               Mojco Kucler Dolinar, da predstavi poročilo odbora.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lep pozdrav kolegicam poslankam in kolegom poslancem.</p>
               <p>Odbor za notranjo politiko, javno upravo in pravosodje, je na 18. redni seji
               obravnaval predlog resolucije o preprečevanju in zatiranju kriminalitete. V
               dopolnilni obrazložitvi je predstavnik predlagatelja, državni sekretar mag. Zvonko
               Zinrajh, predstavil načela, cilje in poglavitne rešitve predloženega akta. Predlog
               resolucije je poudaril, da je izjemnega pomena, predvsem zaradi dejstva, da je
               strateški interes Republike Slovenije krepitev pravne države in socialne države,
               zagotovitev stabilnega gospodarskega razvoja, spoštovanje človekovih pravic in
               svoboščin ter zagotavljanje takšnega družbenega okolja, ki bo vplivalo na zmanjšanje
               kriminalitete. Ocenjeno namreč je, da se je to področje v zadnjih 20. letih bistveno
               spremenilo. Predstavnik zakonodajno-pravne službe je na kratko predstavil mnenje te
               službe. V zvezi s pripombo k 7. členu oziroma v 7. poglavju, ki določa začetek
               veljavnosti resolucije, kar je za tak dokument neobičajno in po mnenju ZPS tudi bilo
               nepotrebno, je ministrstvo že pripravilo predlog za amandma odbora, ki ga je odbor
               tudi sprejel. V zvezi s pripombo k četrtemu poglavju, v katerem se predlagatelj
               sklicuje na prilogo 1, pa je predlog za amandma pripravil odbor sam in je bil na
               koncu tudi ta sprejet.</p>
               <p>V okviru splošne razprave so navzoči načelno podprli predlog resolucije, ki je v
               okviru njegovega cilja temeljni strateški dokument in opredeljuje načela in cilje na
               področju preprečevanja in zatiranja kriminalitete, gledano s pravnega vidika,
               pravnega značaja, pa je razumljivo, da je resolucija nekoliko ohlapen dokument, ki ne
               konkretizira vrednostnih ciljev, temveč daje usmeritve in jih na pregleden in
               razumljiv način tudi opredeljuje. V okviru razprave je bilo izpostavljeno tudi
               vprašanje, v kolikšni meri je pri nastajanju dokumenta sodelovala civilna družba in
               strokovna javnost, glede na to, da so resolucije temelj oziroma osnova za zakone, so
               nekateri menili, da bi se o gradivu opravila tudi javna predstavitev mnenj. Konkreten
               predlog je v tem smislu podal član odbora, poslanec Marko Pavliha, ki ga je odbor
               zavrnil, vendar je podprl skupno stališče, da bomo s strani ministrstva za notranje
               zadeve strokovno skupino, ki bo delala nacionalni program, povabili, da nas o
               izhodiščih tega programa tudi seznani. Predstavnik predlagatelja je tako glede na
               splošno razpravo kot tudi na razpravo k posameznim delom resolucije podal odgovore in
               pojasnila. Poudaril je, da je dokument nastajal kar nekaj časa in je posledica
               razmišljanj nekaj let, kot tudi sistemsko in sistematično se lotiti preprečevanja in
               zatiranja kriminalitete tako, da bi v ta del nacionalne varnostne politike bili
               vključeni vsi, ki so karkoli povezani s tem. Kot rečeno je odbor ob koncu sprejel
               amandmaja k četrtem poglavju in k sedmem poglavju in podprl tudi besedilo resolucije
               kot celote.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite še predstaviti stališče poslanske skupine. Prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Po uradnih statističnih podatkih, ki so nam na voljo, beležimo skokovito naraščanje
               prijavljenih kaznivih dejanj. V časovnem razponu dvajsetih let se je število skoraj
               podvojilo in težko nam gre v glavo, vendar si moramo priznati, da človeštvo tone
               proti neki krizi, za katero je veliko vprašanje, kako se bo končala. Imamo relativno
               visok standard državljanskih pravic, osebnih svoboščin, socialne varnosti in
               materialnega blagostanja, vendar ravnanje sodobnega človeka temelji očitno tudi na
               nekaterih zmotah. Ena izmed njih je gotovo tudi zanikanje moralnih vrednot, napačen
               pogled na ločevanje svobode od odgovornosti in na ločevanje pravic od dolžnosti, tudi
               od tod odklonilna ravnanja, naj si bo s strani šolajoče mladine. Če pogledamo le
               zadnji incident na eni od srednjih šol do obsojanja vredne včerajšnje grožnje z bombo
               na ljubljanskem sodišču. Vprašanje za vsakega izmed nas je, če si bomo prizadevali in
               če bomo zmogli udejaniti nov civilizacijski okvir, ki je potreben. Ni nam pomoči, če
               ne bomo zmogli poguma za korenite spremembe dela tako naših ustanov, vrednostnih
               meril, kakor tudi ciljev.</p>
               <p>Za drastično povečanje prijavljenih kaznivih dejanj je res več vzrokov. Po eni
               strani se je tudi povečala obveščenost oškodovancev kaznivih dejanj, po drugi strani
               so se tudi nekoliko poslabšale varnostne razmere. Spremenila se je tudi struktura
               kaznivih dejanj, pojavile so se oblike, ki jih nekoč nismo poznali, kot na primer
               mednarodni organizirani kriminal, ilegalni, emigracijski tokovi, trgovanje z ljudmi
               in z orožjem. Potrojila se je klasična premoženjska kriminaliteta, predvsem tatvine.
               Povečala se je gospodarska kriminaliteta in pranje denarja. Predvsem zaskrbljujoči pa
               se nam v poslanski skupini zdijo tudi podatki o varnosti v cestnem prometu, ker se je
               število prometnih nesreč v zadnjih desetih letih podvojilo. Zavedamo se in bi se tega
               še bolj morali zavedati, da posebno nevarnost zdravju in življenju predstavlja
               ekološka kriminaliteta v najširšem smislu. Nacionalno identiteto pa siromašijo
               različne oblike ogrožanja kulturne dediščine, vendar pa problem ni samo v prijavi in
               odkrivanju kaznivih dejanj, pač pa tudi v kazenskem pregonu storilcev. Način
               koordinacije med organi je očitno bil pomanjkljivo zastavljen, kar pa je vodilo v
               nepotrebno podvajanje nalog in ukrepov. Organi pregona so se s primeri ukvarjali
               preveč parcialno, vsak posebej, skrbeli so vsak za svoj vrtiček, kot bi lahko temu
               rekli, in ostajali brez tiste poglavitne končne soodgovornosti za uspeh. V Novi
               Sloveniji smo na to v preteklosti že opozarjali, predvsem pa v Novi Sloveniji
               opozarjamo, da je potrebno, da prevzame vsak svojo odgovornost. Pogosto se namreč
               želi prelagati odgovornost na druge, v okviru kolektiva na sodelavce pa na svojega
               šefa, na druge organe. Pomembno je zavedanje odgovornosti vsakega od sodelujočih, od
               policista na cesti do kriminalista, do odgovornih za njihov nadzor, ko pa se
               kriminaliteta že preganja, pa od tožilca kot posameznika do tožilstva kot organa.
               Predvsem pa tudi odgovornost vsakega posameznega sodnika, predsednika sodišča pa
               odgovornost sodne veje kot celote. Predvsem pri slednji jim je z njihovo
               samostojnostjo, njihovim statusom samostojne veje oblasti, naložena tudi velika
               odgovornost.</p>
               <p>Cilji resolucije, ki je pred nami kažejo po stališču Nove Slovenije v smeri
               zagotavljanja življenja v varnem okolju in zmanjšanju kriminalitete. V poslanski
               skupini Nove Slovenije zagovarjamo, da je bistvenega pomena za dosego tega cilja
               usklajeno delovanje vseh treh vej oblasti, predvsem pa tudi ustrezna politika na
               izobraževalnem, socialnem in zaposlitvenem področju ter tudi učinkovita gospodarska
               politika. Pri Novi Sloveniji želimo poudariti, da je pomembna tudi vloga javnosti in
               medijev, ki so vez med oblastjo in državljani. Z resolucijo želimo predvsem
               opredeliti splošna načela in strateške cilje, na katerih bo temeljil bodoči
               nacionalni program preprečevanja in zatiranja kriminalitete. Na osnovi resolucije in
               nacionalnega programa želimo, da bodo pripravljeni predlogi za spremembo dopolnitev
               obstoječe zakonodaje, ali pa, kjer bo to potrebno, tudi za pripravo nove zakonodaje.</p>
               <p>V poslanski skupini Nove Slovenije se nam zdi še posebej pomembna časovna
               kontinuiteta vezanosti nacionalnega programa na obstoječo resolucijo. Tako zahtevnega
               problema se namreč na da spremeniti čez noč, predvsem pa ta problem ne more in ne sme
               biti vezan na vsakokratne volitve. Dosedanje razprave so pokazale, da se vsi
               zavedamo, da se spopadamo z obširno problematiko in da bo treba dati tudi prostor
               širši javni razpravi strokovnjakov s tega področja. Dejstvo je, da kriminalitete se
               ne da v popolni meri izkoreniniti, vendar pa je pojav z ustreznimi programi in
               politikami obvladljiv.</p>
               <p>V Novi Sloveniji se zavzemamo za jasne usmeritve, ki jih je razbrati iz predložene
               resolucije. Na nas pa je, da storimo tudi enega izmed korakov in pripomoremo k
               uresničitvi ciljev ter k večji kvaliteti družbenega življenja v Sloveniji. Resolucijo
               bomo podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Kangler v imenu Slovenske ljudske stranke.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovani poslanci, poslanke! V poslanski skupini Slovenske
               ljudske stranke bomo podprli predlog resolucije o preprečevanju in zatiranju
               kriminalitete. Kriminaliteta je pojav, ki si ga nobena družba oziroma nobena država
               ne želi. Kriminalitete in kaznivih dejanj ne more tudi preprečiti. Vzroki za
               kriminaliteto so različni in posledično je kriminaliteto težko omejevati, saj je
               potrebnih cela vrsta ukrepov, ki so načrtovani in kontinuirani. Danes obravnavamo
               predlog resolucije o preprečevanju in zatiranju kriminalitete. S to resolucijo se
               zlasti ocenjuje stanje na področju kriminalitete v Sloveniji in določa temeljno
               usmeritev za njeno zmanjševanje. Ta dokument sam po sebi ne bo imel pozitivnih
               učinkov, predvsem pa predstavlja pomembno osnovo za oblikovanje nacionalnega programa
               in za izvajanje različnih politik na področju preprečevanja kriminalitete.</p>
               <p>Cilji resolucije so dobri in zelo jasno zapisani. Kot prvi cilj je navedeno splošno
               prizadevanje države, predvsem pa tudi civilne družbe za ustvarjanje okoliščin za
               kvalitetno raven individualnega in družbenega življenja. Cilj, kot je zapisan, je
               seveda vreden vsake podpore, obenem pa je jasno, da ga je mogoče doseči le s
               celovitnim napredkom gospodarstva in kakovosti in razvojem državnih institucij in
               civilne družbe. Predvsem glede slednjega bo potrebno veliko več narediti. Vlogo
               civilne družbe pogosto poudarjamo še posebej v dokumentih, ki so načelne narave. Ali
               civilni družbi tudi v resnici namenjamo tako pomembno vlogo, pa je drugo vprašanje.
               Po našem mnenju je potrebno upoštevati civilno družbo pri tako pomembnem pojavu, ko
               govorimo o kriminaliteti. Tudi naslednji cilji poudarja vlogo nevladnih organizacij.
               Zagotoviti je potrebno usklajeno delovanje zakonodaje, izvršne in sodne veje oblasti,
               ter predvsem zagotoviti sodelovanje nekaterih nevladnih organizacij s temi vejami
               oblasti. Seveda v nadaljevanju resolucija navaja nekaj konkretnih predlogov. Pri tem
               govori tako o kurativnih kot preventivnih ukrepih, ki naj bi zmanjševali
               kriminaliteto. Obenem ugotavlja, da se vse kriminalitete v Sloveniji povečujejo, še
               posebej sporočajo, da se povečuje delež mladoletniške kriminalitete. Iz dneva v dan
               smo lahko priča takšnim in drugačnim prizorom s stani mladoletnikov, mladoletniških
               prestopnikov. Mladoletniška kriminaliteta je pogosto povezana z družbeno
               marginalizacijo in oteženo možnostjo za doseganje izobrazbe in zaposlitve. Ključen
               napor bi po mnenju Slovenske ljudske stranke poleg splošnega izboljševanja razmer za
               življenje v naši državi moral iti v smeri kvalitetnih preventivnih ukrepov in
               krepitev vloge civilne družbe. Preventivni ukrepi so lahko najbolj učinkoviti, če so
               jih deležni že otroci in mladi se s tem posledično investira tudi v prihodnost.
               Nekdo, ki se kot mlad človek ni posluževal kriminalnih dejanj, se jih tudi kasneje
               praviloma ne bo.</p>
               <p>In kje vidimo temeljno možnost za preventivo? Resolucija govori o prevzemu za
               kakovost o preživljanju prostega časa. V zvezi s tem omenja zlasti izgradnje športne
               infrastrukture. Ta je nedvomno zelo pomembna, obenem pa to ne more biti edini način
               preventive. Naj omenim podatek, ki verjetno kaže na realno stanje v naši državi v
               smislu razmerja med preventivo in kurativo. Težko je razumeti, zakaj država lažje
               nameni nekaj 100 milijonov tolarjev za mnoge, pogosto popolnoma neučinkovite
               kurativne programe za zdravljenje raznih odvisnikov, kot pa en sam milijon za
               nevladne mladinske organizacije. Kaj pomeni milijon tolarjev nevladni mladinski
               organizaciji, v kateri vse temelji na prostovoljnem delu, pa lahko vprašate katerega
               od svojih znancev, ki v takšnih organizacijah sodelujejo. Še enkrat naj omenim, da
               bomo v poslanski skupini Slovenske ljudske stranke podprli predlog resolucije o
               preprečevanju in zatiranju kriminalitete.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Boštjan Zagorac, Slovenska nacionalna stranka. Prosim.
           </p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Resolucija, ki je pred nami, predstavlja nek
               skupek besed, s katerimi vlada nam poslancem predstavi, na kakšen način se želi
               lotiti reševanja določenega problema. Kriminaliteta je sigurno problem v naši družbi.
               Vsebina in način, kako se ta vlada tega loti, pa je poglavje zase in vsakdo od nas si
               lahko to predstavlja na svoj način. V Slovenski nacionalni stranki bomo tak dokument
               podprli. V kolikor ga ne bi podprli, bi to izgledalo tako, kot da smo za to, da se
               kriminaliteta v tej državi, poveča. Bomo pa budno spremljali, kako bo vlada
               realizirala vse napisano. Dokument je splošen, zelo splošen, po našem prepričanju
               premalo konkreten in daje vtis, da ga imamo tukaj pred seboj zato, ker bi ga naj
               imeli. Predvsem način, kako se je vlada lotila reševanja kriminalitete, je zanimiv,
               pa bi se samo dotaknil vseh zakonov o prekrških, ki smo jih obravnavali v tem
               državnem zboru.</p>
               <p>Prevelik poudarek se daje policiji. Daje se jim preveč nalog in obveznosti, ki jim
               po našem prepričanju ne bodo kos. Tudi način reševanja sodnih zaostankov skozi zakon
               o prekrških, je zelo čuden. Ne vem, zakaj v tem resoluciji ni navedeno dejstvo, da bo
               vlada naredila vse ali celo sprejela nek sistemski zakon, ki bo reševal sodne
               zaostanke. Enako v resoluciji konkretno ne najdemo ničesar o področju pedofilije.
               Kako bo vlada reševala pedofilijo? Če pogledate statistiko vidite, da se primeri
               pedofilije in nasilja nad otroci v Sloveniji drastično povečujejo. Ne najdemo
               rešitve, ne najdemo sistemskega zakona, ne najdemo načina, na katerega se bo vlada
               lotila reševanja tega problema. Strinjamo se in tudi moj predhodnik je veliko govoril
               o preventivi. Preventiva je sigurno pomemben dejavnik pri zatiranju kriminalitete.
               Ampak kot je nekdo že rekel, noben se ne rodi kot kriminalec, za to morajo biti
               ustvarjeni pogoji skozi njegovo življenje in mislim, da bi bilo potrebno tudi
               družine, starše vključiti v to preventivno vlogo. Kot sem dejal, v Slovenski
               nacionalni stranki ne bomo nasprotovali predlogu resolucije. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Ivan Jelen, v imenu poslanske skupine DeSUS.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod podpredsednik. Spoštovane poslanke in poslanci, gospod
               državni sekretar! Predlog resolucije o preprečevanju in zatiranju kriminalitete, ki
               jo je sprejela vlada Republike Slovenije, po našem mnenju daje pregledne in
               razumljive usmeritvene cilje, zato bomo ta predlog v poslanski skupini DeSUS tudi
               podprli. Po mnenju naše poslanske skupine poglavitni cilj kriminalitetne oziroma bolj
               rečeno protikriminalitetne politike ne more biti njeno izkoreninjenje, marveč le
               prizadevanja obdržati jo v obvladljivih mejah. V tem pogledu menimo, da so cilji in
               načela v tem strateškem dokumentu, na katerih bo slonela celotna zgradba
               preventivnega, represivnega in tudi kurativnega delovanja na področju kriminalitete,
               osnovani na način, ki bo omogočal njihovo konkretizacijo v posameznih zakonih.
               Prepričevanje kriminalitete je v prvi vrsti zagotavljanje varnosti ljudi in tudi
               tistih družbenih institucij, ki so zaradi ljudi in njihovih potreb ter koristi, zato
               je to področje eno izmed tistih, ki sodijo med splošne nacionalne interese.</p>
               <p>Poslanci DeSUS-a opozarjamo, da to področje ne bi smelo biti sredstvo za politične
               manipulacije, za demagogijo, za kriminaliziranje političnih spopadov ali za
               politiziranje kriminalnih zadev. Vse to je nemara učinkovito v boju za oblast, vendar
               prav nič ne prispeva k učinkovitemu prepričevanju in zatiranju kriminalitete.
               Katerakoli politična stranka je, ali bo na oblasti, vsaka se bo morala soočiti z
               istimi pojavi in problemi. Nihče nima neke čarobne palice za hitro, učinkovito in
               poceni zatrtje kriminalitete. V poslanski skupini DeSUS zagovarjamo stališče, da bi
               morali vsi skupaj, vlada, posamezne politične stranke in institucije civilne družbe
               skrbeti za obstoj in razsvet vrednot kot so toleranca, strpnost, demokracija,
               pluralizem, vladavina prava in varstvo človekovih pravic. In ravno zaradi tega, ker
               so kršitve človekovih pravic neizogibne, je nujno potrebno zagotoviti sodelovanje ter
               usklajevano delovanje zakonodajne, sodne in izvršilne veje oblasti ter vseh drugih
               institucij. Na osnovi povedanega še enkrat poudarjamo, da je v prizadevanjih za
               preprečevanje in zatiranje kriminalitete potrebno dajati prednost temeljnim pravnim
               načelom demokratičnih držav, torej vladavini prava in spoštovanju človekovih pravic.
               Menimo, da je poleg institucionalnih oblik varstva oziroma boja proti kriminaliteti,
               kot so zakonodajna izvršilna in sodna veja oblasti, nujno potrebno osvetliti celotno
               javnost z namenom, da se pri ljudeh zbudi zavest, da lahko že najmanjši prekršek vodi
               v hujša kazniva dejanja.</p>
               <p>Poslanci poslanske skupine DeSUS podpiramo vse cilje, načela in usmeritve te
               resolucije. Od vlade pa pričakujemo, da bo v sodelovanju z vsemi, ki bi lahko na
               kakršenkoli način pripomogli k omejevanju kriminalitete v naši družbi, pripravila
               konkretizacijo teh ciljev in načel v posameznih zakonih. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič v imenu SDS.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik, kolegice, kolegi, gospod državni sekretar.</p>
               <p>Resolucija o preprečevanju in zatiranju kriminalitete je temeljni dokument, ki
               določa strategijo, cilje in tudi seveda načela za uspešno preprečevanje in zatiranje
               kriminalitete. Dejstvo je, da je v sodobni družbi kriminal pojav, ki obstaja in se mu
               ni mogoče v celoti izogniti. Za čim bolj uspešno zoperstavljanje kriminaliteti ni
               dovolj le učinkovit represivni sistem, ki bo storilce kaznivih dejanj hitro odkril in
               procesuiral pač pa je potrebno v ta sistem vključiti tudi precejšnjo mero preventivne
               dejavnosti, pa ne le v okviru delovanja policije, pač pa tudi na mnogih drugih
               področjih družbenega življenja, ki lahko z med seboj povezano in usklajeno
               aktivnostjo v veliki meri preprečijo pojave kriminalitete, pa ne le storitve
               konkretnih kaznivih dejanj, pač pa lahko preprečujejo tudi vzroke za nastanek
               okoliščin, kjer se pojavlja kriminaliteta.</p>
               <p>V poslanski skupini Slovenske demokratske stranke bomo predlagano resolucijo
               sprejeli, saj pomeni dobro podlago za konkretno normativno in operativno urejanje
               področja boja zoper številne pojavne oblike kriminalitete. S preprečevanjem in
               zatiranjem kriminala so se doslej v Republiki Sloveniji v največji meri ukvarjali
               represivni organi od policije, državnega tožilstva in posameznih organov za
               specializirana področja, kot na primer urad za preprečevanje pranja denarja in
               carina, v okviru svojih pristojnosti seveda. To pomeni, da se je država ukvarjala
               pretežno s posledicami in ne z vzroki za nastanek kriminala, kar zagotovo ni moglo
               dati zadovoljivih učinkov. Pomembno pa je, da je v zadnjih letih prišlo do spoznanja
               o pomembnosti preprečevanja kriminalitete, kar je naloga vseh državnih organov in
               organizacij civilne družbe. Brez ustreznega sodelovanja na tem področju ne bo mogoče
               doseči večjega napredka. Gre za določitev takšnih usmeritev in ukrepov, ki bodo
               skupaj z vzgojnimi, socialnimi in drugimi dejavniki ustvarjali ugodno življenjsko
               okolje, v katerem bo čim manj možnosti za nastanek raznih ekscesnih pojavov in
               okoliščin, ki v največji meri ustvarjajo pogoje za nastanek kriminalnih dejanj.</p>
               <p>Državni organi na področju preprečevanja in zatiranja kriminalitete doslej niso
               delovali zelo usklajeno, pač pa so bolj ali manj delovali vsak v okviru svojega
               delovnega področja, na podlagi vladnih programov dela in programov dela posameznega
               resorja. Največkrat je bilo to delovanje nepovezano, tako da je vsak organ zasledoval
               cilje, ki si jih je na svojem delovnem področju postavil, ni pa bilo skupnega cilja,
               to je obvladovanje in s tem tudi zmanjšanje kriminalitete z usklajenim, preventivnim
               delovanjem. V zadnjih letih je sicer opazen napredek pri sodelovanju z drugimi
               državnimi organi in nevladnimi organizacijami na posameznih področjih, vendar pa je
               takšno sodelovanje še vedno pogosto parcialno in se zato ne dosegajo boljši
               rezultati, kot bi lahko bili.</p>
               <p>Poslanci Slovenske demokratske stranke se zavedamo, da je Slovenija z vstopom v
               Evropsko unijo postala soodgovorna za varnost vseh držav članic, s tem pa je postala
               tudi enakopraven partner v varnostnih prizadevanjih na območju združene Evrope. Zato
               pozdravljamo koncept obravnavane resolucije, ki z ustvarjanjem okoliščin za čim
               kakovostnejšo raven življenja tako posameznika kot družbe v celoti, gradi preventivni
               ščit pred pojavi kriminalitete, s tem pa zagotavlja življenje v bolj varnem okolju.
               Resolucija si dovolj ambiciozno zastavlja za cilj usklajeno delovanje zakonodajne,
               izvršilne in sodne veje oblasti in tudi drugih institucij, ki lahko s sodelovanjem s
               civilno družbenimi in nevladnimi organizacijami pomembno sooblikujejo izvajanje
               politike, tako preprečevanja kot tudi zatiranja kriminalitete.</p>
               <p>Resolucija izhaja iz koncepta človekove varnosti, kot ene od najpomembnejših dobrin,
               ki si jih človek najbolj želi imeti zagotovljene. Zato je kot izhodišče pomembno, da
               so vsakemu posamezniku zagotovljene človekove pravice in temeljne svoboščine ter
               enake izhodiščne možnosti za delovanje, ustvarjanje in osebni razvoj. Pri tem se
               sicer večkrat postavlja vprašanje, ali lahko ukrepi za zagotavljanje varnosti ljudem
               posegajo v človekove pravice in svoboščine. Vsekakor noben ukrep, s katerim država
               zagotavlja varnost, ne more in ne sme posegati v človekove pravice in temeljne
               svoboščine. Jasno pa je, da sicer meja med zagotavljanjem varnosti in individualno
               človekovo svobodo ni za vse čase določena, pač pa je odvisna od varnostne situacije v
               določenem trenutku, v konkretnem trenutku. Za zagotovitev varnosti kot ene temeljnih
               človekovih vrednot je v določenem trenutku, če je to potrebno, mogoče poseči tudi v
               človekovo svobodo, ki vsekakor nikoli ni absolutna. Človekova svoboda ni absolutna
               kategorija, pač pa je omejena s sprejetimi pravnimi pravili. Vsekakor pa poseg v
               temeljne človekove pravice, ki jih poznamo znotraj Organizacije združenih narodov, ni
               nikoli dopusten. Resolucija o preprečevanju in zatiranju kriminalitete ne postavlja
               meje med obema vrednotama, torej med pravico do svobode in pravico do zagotavljanja
               varnosti. To ne more biti ambicija resolucije, saj ta meja tudi ni nekaj stalnega in
               nespremenljivega, kot sem že prej povedal. Ta meja je vedno odvisna od trenutne
               varnostne situacije, ki se neprestano spreminja, in v skladu s tem se tej situaciji
               prilagaja tudi zakonodaja.</p>
               <p>Predlagana resolucija vsebuje primerne usmeritve na področju kriminalitetne politike
               in na področju boja zoper kriminaliteto, s poudarkom na preprečevanju kriminalitete
               in na sodelovanju pristojnih državnih organov ter organizacij civilne družbe. In tem
               usmeritvam bo morala slediti tudi prihodnja zakonodaja oziroma njene spremembe in
               dopolnitve. Kot rečeno, bomo poslanci Slovenske demokratske stranke predlagano
               resolucijo o preprečevanju in zatiranju kriminalitete podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler, podala bo stališče poslanske
               skupine LDS. Prosim.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovani zbor.</p>
               <p>Poslanski klub LDS podpira predlog resolucije o preprečevanju in zatiranju
               kriminalitete, zlasti njena načela in cilje, zavedajoč se pomembnosti tega področja
               za krepitev, ne samo pravne, temveč tudi socialne države, za zagotovitev stabilnega
               gospodarskega razvoja, kot tudi spoštovanja človekovih pravic in svoboščin, ter
               varnosti, tako državljanov, kot tudi širše družbeni skupnosti. Zato si je treba
               vseskozi prizadevati za zagotovitev takšnega družbenega okolja, ki bo vplivalo na
               zmanjšanje kriminalitete, pri čemer se zavedamo, da njena popolna odprava pač ni
               možna. V LDS podpiramo cilje predložene resolucije, pri čemer je treba posebej
               izpostaviti nujnost usklajenega delovanja zakonodajne, izvršilne in sodne veje
               oblasti. V tem kontekstu je treba še posebej izpostaviti nujnost usklajenega
               zakonitega in učinkovitega delovanja izvršilne in sodne veje oblasti, ki po našem
               mnenju ni vedno najbolj ustrezna, kar se je nedavno odrazilo tudi v tako imenovanem
               primeru Plut.</p>
               <p>V LDS podpiramo temeljne usmeritve resolucije, pri čemer opozarjamo, da je treba v
               prihodnosti dati večji poudarek tistim usmeritvam, ki ne temeljijo zgolj na povečanju
               represije, temveč imajo zlasti večji preventivni pomen. Danes je vse bolj aktualno
               vprašanje, kako zagotavljati dejansko varnost in tudi varnost pred kriminalom, ne da
               bi zato morali odstopati od doseženih standardov glede spoštovanja in varovanja
               človekovih pravic in temeljnih svoboščin. Ta oblast, pa je kot kaže izrazito
               naklonjena vse večjemu omejevanju človekovih pravic in temeljnih svoboščin, pogosto
               pod parolo, da je to potrebno zaradi zagotavljanja večje varnosti, čemur smo že bili
               priča pri nekaterih zakonih, ki jih je pripravljalo in jih pripravlja ministrstvo za
               notranje zadeve. V LDS-u obžalujemo odločitev vladajoče koalicije, ki je zavrnila
               naše predlog, da se o tako strateškem dokumentu opravi javna predstavitev mnenj. Ne
               glede na to, da resolucije v principu pomenijo temelj oziroma usmeritev za vsebino
               zakonov, menimo, da bi bilo zelo koristno, ko bi v zvezi s to resolucijo opravili
               javno predstavitev mnenj, na katero bi povabili strokovnjake in druge zainteresirane,
               ki bi tako lahko prispevali k vsestranski osvetlitvi problematike kriminalitete ter
               njenega preprečevanja in zatiranja. V LDS-u se zavedamo, da predložena resolucija
               predstavlja le osnovo za pripravo nacionalnega programa za preprečevanje in zatiranje
               kriminalitete, obenem pa obžalujemo, da resolucija ne vsebuje podrobnih analiz, ocen
               in sugestij. Prav zaradi tega bomo vso svojo pozornost namenili nacionalnemu programu
               za preprečevanje in zatiranje kriminalitete, ki ga je vlada oziroma ministrstvo
               napovedalo. Pri sprejemanju nacionalnega programa bomo pozorni predvsem na to, da
               bodo cilji in usmeritve resolucije operacionalizirani na način, kot je to zapisano v
               resoluciji, kajti v LDS-u si ne želimo, da bi zapisane usmeritve ostale le na
               papirju, v praksi pa bi se srečevali s povečanim kriminalom, s še več neodkritimi
               storilci kaznivih dejanj in s premajhno učinkovitostjo organov odkrivanja pregona in
               kaznovanja. V LDS-u izražamo dvom in zaskrbljenost glede implementacije resolucije in
               samega nacionalnega programa. Zaskrbljenost je po našem prepričanju povsem upravičena
               ob dejstvu kadrovskih menjav v vrstah ministrstva za notranje zadeve, v policiji in
               tudi neposredno v kriminalistični službi, kjer se kadri z dolgoletnimi izkušnjami
               neutemeljeno zamenjujejo in nadomeščajo z manj izkušenimi in usposobljenimi, a
               nedvomno bolj politično kompatibilnimi. Te kadrovske menjave ocenjujemo za izrazito
               škodljive. Posledice takšne politike vlade Republike Slovenije je že moč slutiti in
               čutiti, bolj jasno pa se bodo zagotovo žal pokazale čez čas. No, eden od takšnih
               učinkov je tudi že na dlani. Zaradi politične nekompatibilnosti smo z zakonom
               odpravili dosedanjo protikorupcijsko komisijo in s tem zavestno oslabili sposobnost
               države za preprečevanje in zatiranje korupcije. Bila pa je opravljena tudi zamenjava
               direktorja urada boja proti pranju denarja, s čimer smo zagotovo verjetno, če ne
               zagotovo, pa vsaj verjetno oslabili sposobnost države tudi na tem področju. Hvala.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hval lepa. Besedo ima gospod Miran Potrč, poslanske skupine Socialnih demokratov.
               Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Kolegice in kolegi! V poslanski skupini Socialnih
               demokratov smo ocenili, da je priprava, razprava in sprejem resolucije o
               preprečevanju in zatiranju kriminalitete velikega pomena za državo, saj ni dvoma, da
               kriminaliteta narašča, da so ljudje iz mnogih, tudi upravičenih, razlogov resno
               zaskrbljeni nad stanjem njihove varnosti, da se ob tem pojavljajo mnogi zelo različni
               pogledi o tem, kako vprašanja reševati in da je zato stalna razprava o problemih
               kriminalitete in iskanje rešitev, ki bi zagotovile njeno preprečevanje in zatiranje,
               brez dvoma potrebna. O tem ali resolucija daje zadostne podlage za cilje, ki si jih
               vsi želimo, to je večja varnost, pa so bila v poslanski skupini različna mnenja in
               različni pogledi. Moram priznati, da sem bil med tistimi - in dobil za to tudi
               dovoljenje in soglasje, da povem, da sem mnenja, da je v pripravo resolucije
               vloženega ogromno dela. Da smo dobili z resolucijo, kar sicer ni običaj, da smo
               vključili obrazložitve v samo besedilo, ampak kljub temu veliko korektnih empiričnih
               podatkov o kriminaliteti in aktivnostih na tem področju. Da pa, vsaj jaz menim,
               hkrati, ko ne moremo nič slabega o vsebini reči, silno težko rečemo, da bo dala
               kakršnokoli korist za preprečevanje in zatiranje kriminalitete. In to so na nek način
               priznali tudi predstavniki vlade, ko smo o resoluciji razpravljali na matičnem
               delovnem telesu, ko so nas poskušali dobronamerno potolažiti z ugotovitvijo, da bo na
               podlagi resolucije tako ali tako v najkrajšem času pripravljen nacionalni program, ki
               bo pa mnogo konkretneje kot sama resolucija opredelil aktivnosti, ki bi bile potrebne
               za uresničevanje ciljev, ki si jih resolucija zastavlja.</p>
               <p>Sam zato menim, da je prav, da ob lepih besedah, ki jih namenjamo v razpravi tej
               resoluciji, le opozorimo tudi na ta vidik - da opozorimo na nujnost, da se družba kot
               celota mnogo bolj konkretno angažira in odgovori na vprašanja, ki so danes zelo, zelo
               prisotna v naši javnosti in na katera odgovorov enostavno ni. Diskusije se vrtijo
               okoli tega, kaj vse bi od družine, šole, javne vzgoje, sredstev javnega obveščanja in
               potem tudi vsega nadaljnjega bilo treba storiti, da bi se oblikovala neka drugačna
               družbena klima. Govori se o tem, ali v Sloveniji naraščajo različne oblike sovraštva,
               od sovražnega govora do nastopov že otrok in kasneje političnem in fizičnem smislu
               medsebojnega obračunavanja ljudi, ali je tega manj ali več, zakaj je tako, ali smo v
               boju zoper to dovolj učinkoviti ali ne. Opravljajo se resne razprave, ali imamo
               ustrezno kaznovalno politiko in zakonodajo, ki predpisuje kazni, ali ne. O tem so
               zelo različna mnenja. V javnosti je že mnogo časa prisotno stališče, na katerega tudi
               vlada in minister nimata jasnega odgovora in odgovarjata, kakor želi trenutna
               situacija: ali je res trajni mandat sodnikov glavni razlog za vse probleme v sodstvu
               ali ne. Večina misli, da ne, imamo stranke, ki mislijo tako. Vlada, kakor ji paše,
               včasih jasno reče, da stoji za trajnim sodniškim mandatom, včasih reče tudi malo bolj
               blago ali malo drugače. Nasilje zoper ženske, otroke, nasilje v družini se po nekem
               smislu kvalificira kot napad na družino in ne priznava, da je to resen problem, s
               katerim se družba srečuje. Na drugem koncu se pričakujejo rešitve z ukrepi, ki jih ne
               morejo dati. In še in še bi se dalo govoriti in naštevati konkretne primere. In to je
               tisto, kar nas je zmotilo ob resoluciji, ki bi rekel lepo, ustrezno, dolgoročno
               zastavlja svoje cilje, ki jih vsi podpiramo, zamiži pa pred konkretnimi problemi, ki
               so zelo resni in s katerimi se kot družba srečujemo. Edini apel, ki ga imamo, če že
               ta resolucija ne more, ker jo boste vsi v navdušenju sprejeli, naj vsaj nacionalni
               program, naj vsaj konkretne aktivnosti ustreznih ministrstev pripravijo svoje rešitve
               za postopno urejanje teh vprašanj, da ne bi imeli lepe resolucije, dejansko pa bi
               stanje varnosti in kriminalitete šlo v drugo smer. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava o predlog resolucije. Besedo ima gospod Bogdan Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Kolegice, kolegi. Resolucija, kot je zapisano v
               vsebini, o kateri danes govorimo, naj bi bila temelj za, prvič, preventivno, drugič,
               kurativno, tretjič, represivno delovanje. Absolutno pravilno opredelitev, pa vendarle
               je iz resolucije, če bi jo fizično prenesli na zakonodajna področja po različnih
               vsebinah, v glavnem represivno delujoča. Represivno delujoča, kar seveda je v
               določenih primerih tudi nujni pogoj, pa vendar v tem primeru bomo tudi sam osebno kot
               Slovenska nacionalna stranka stopili tudi v bran po eni strani represivnim organom,
               zato ker jih preobremenjujemo. Preobremenitev represivnih organov pomeni, da jim
               dajemo ne možnost, ampak dolžnost tudi lastne presoje. In njihova lastna presoja,
               torej presoja represivnega organa v določenem trenutku je tako kot pri vsakem človeku
               včasih subjektivna in razdvojena. Tako je to prvi pomislek ob tem, da se veliko breme
               nalaga represiji in ne poudarjamo in ne delamo, ne konkretiziramo vsebin
               preventivnega in kurativnega delovanja. To lahko dokažem. V Evropski uniji, kar je
               zelo zanimivo, kolegice in kolegi, kar ste lahko prebrali tudi v resoluciji, sploh ni
               praksa sprejemanje in oblikovanje resolucij, deklaracij in programov, ampak večina
               držav Evropske unije, kjer pač tudi smo in mi moramo igrati igro in spoštovati
               pravila kluba, v katerem smo, večina kriminalitete je v Evropski uniji vključena v
               konkretne programe na različnih področjih in tudi v konkretno zakonodajo. Pomeni,
               kriminaliteta je vključena v programe na socialnem, izobraževalnem, vzgojnem in
               drugih področjih in tudi vključena v samo zakonodajo natančno po elementih, ki so
               vključeni v program. Pri nas prav nič slabega ni, če napišemo resolucijo. Če gremo
               malce naprej, smo spet pri zelo pereči in pomembni, poudarjam, pomembni vsebini, ki
               je pred nami, ampak prosim, če me popravite, ne vem, da bi bila opravljena
               kakršnakoli širša javna razprava oziroma ne vem, da je namen, da bi bila v
               prihodnosti sklicana širša javna razprava, tako kot smo jim bili priča že nekaj. Če
               kje, potem je na področju obravnave resolucije, ki govori o kriminaliteti, potrebna
               javna razprava, ki bo morala vključiti pravzaprav popolnoma vse segmente družbe in
               države. In tam bomo dobili še odgovor na eno vprašanje, ki ga daje Slovenska
               nacionalna stranka: Kateri civilni družbi, ki jo resolucija omenja, je vsebina
               resolucije namenjena? Na javni razpravi bomo to videli, vedeli in slišali in, upam,
               tudi spoštovali vsa tista mnenja, ki jih, tako kot smo sedaj priča, čudnih dogajaj na
               področju šolstva, pa še kje drugje, bodo ti ljudje na tem mestu sami povedali, tako
               da bomo vsaj imeli pomoč pri iskanju bistva te resolucije, ta pa je, v resoluciji ga
               nisem našel, ampak vseeno bo bistvo te resolucije način uresničevanja tega dokumenta.
               Bistvo je način uresničevanja. Tudi tu me lahko popravite. Način uresničevanja
               vsebine resolucije o preprečevanju kriminalitete v sami resoluciji žal ni opredeljen.</p>
               <p>In še eno zelo pomembno vprašanje, spoštovane kolegice in kolegi, ki se mora in ki
               se pojavlja do slehernega državljana in državljanko Republike Slovenije. Ne trdim, da
               je odgovor, ki ga bom sam na to vprašanje dal, in je subjektiven, pravilen. Prvi, ki
               se pa moramo zamisliti ob tem vprašanju, pa smo mi in vse Slovenke in vsi Slovenke.
               Ali smo, glede na določila in vsebino te resolucije, vsi Slovenke in Slovenci
               pripravljeni odreči se osebni svobodi na račun represivnega in kurativnega delovanja.
               Ali smo ali nismo? Ker do tega z opredeljenimi ukrepi represivnega delovanja bo
               prišlo. Odrekli se bomo vsi skupaj delu osebne svobode in pravic zato, da bomo
               preprečili naraščujočo kriminaliteto. V naši družbi so in bodo deviacije, je
               desocializacija te družbe in v Sloveniji je, to mi je, moram reči, pošteno všeč,
               neučinkovitost pravosodnega sistema. To je zapisano v resoluciji. In za konec,
               kolegice in kolegi, resoluciji v Slovenski nacionalni stranki, tudi jaz osebno, ne
               bomo nasprotovali. Prosim pa, da nekatere klice po javni razpravi, nekatere klice po
               razmisleku in prenosu nalog iz represivne na preventivno delo, o prenosu v programe
               in zakonodajo, upoštevate. Hvala lepa. In za konec samo še to, demokracija ni
               anarhija.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bojan Kontič. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Varnost je vrednota ali postaja vrednota, ki je
               zelo cenjena tudi pri nas v Sloveniji in odvisno od varnosti tudi ljudje v posameznih
               anketah odgovarjajo na to, kako se v posameznem lokalnem področju počutijo. Vsekakor
               bi lahko pritrdil ugotovitvi, ki je zapisana v mnenju državnega sveta, ki pravi, da
               je to dokument, ki nima programa. Gre za neobvezen dokument, zgolj z navajanjem nekih
               podatkov, hkrati pa moram dejati, da je seveda takšen dokument potreben, če želiš
               potem pripraviti nek nacionalni program, zakone in na tem področju ukrepati s ciljem,
               da se stvari izboljšajo. Zaskrbljujoče je poslabšanje varnostih razmer. Tudi podatki,
               ki so v resoluciji omenjeni, število evidentiranih kaznivih dejanj, recimo, leta 1991
               42 tisoč približno, leta 2004 86 tisoč. To so ogromne, ogromne številke. Naraščanje
               števila prijavljenih kaznivih dejanj, nasilja v družini, vandalizem, vlomi, tatvine,
               temu smo priča vsak dan. Naj povem, da ne mine dan, da se ne bi kdo izmed občank in
               občanov ali posamezni predstavniki posameznih krajevnih skupnosti, recimo mestnih
               četrti, pritoževali nad tem, da se pri njih, na njihovem dvorišču oziroma na njihovem
               prostoru preprodaja droga in da si želijo ukrepanje represivnih organov. Hkrati
               recimo v Velenju opažamo že nekaj let pomanjkanje policistov, premalo policistov in
               še te policiste, če želiš preprečiti norenje po cestah, razporejajo na ceste in
               skrbijo na ta način tudi za neke vrste preventive. Jaz mislim, da je pot napačna, da
               je potrebno poskrbeti predvsem za boljše ceste in na ta način izboljšati varnost v
               prometu, ne pa, da imamo policiste že skoraj na vsakem koraku ob cesti. Te policiste
               je potrebno napotiti oziroma usmeriti kam drugam, na področje preventivnega delovanja
               tam, kjer je njihova pojavnost že včasih dovolj, da ljudje oziroma tisti, ki imajo
               slabe namene, močno razmislijo, ali bi to storili ali ne. Za dober primer oziroma
               zgled, bi navedel oblikovanje sosvetov za izboljšanje varnosti občanov, ki so se
               pokazali kot dobra zadeva, in jih je potrebno umestiti v sistem. To zbližuje delo
               policistov oziroma policije in pa lokalne skupnosti, nekako približuje delo
               policistov in samih policistov občankam in občanom. In kar nekako pogrešam tisti
               način dela, ko smo imeli policiste tako organizirane, da so dejansko poznali svojo
               okolico, da so sodelovali s svojo okolico in verjetno je tudi zaradi tega bilo
               število kaznivih dejanj manjše, kot je pa danes. In še nekaj je, na to kar vedno
               opozarjam v tej hiši, ko govorimo o represivnih organih, ko govorimo o policiji.
               Policisti so v tej državi preslabo plačani za delo, ki ga opravljajo. In ko govorimo
               o teh odstopanjih, naj povem, da mladi razmišljajo, mladi gledajo svoje vrstnike in
               opazujejo tiste, ki se dejansko vozijo z dobrimi težkimi vozili, istočasno se pa
               policisti vozijo z avtomobili, ki po mojem zelo težko pridejo skozi tehnični pregled.
               In policisti naj potem s temi avtomobili nadzirajo tudi prodajo droge ali pa karkoli
               drugega. Nemogoče, ker se jim avtomobil na cesti razleti in s tem ne dosegajo
               tistega, kar si zastavijo za cilj.</p>
               <p>Pomembno pa je tudi opozorilo, da smo včasih že v situaciji, ko ljudje razmišljajo,
               da bodo sami naredili red, da bomo sami poskrbeli za varnost. To pa je nevarno. In na
               to posebej opozarjam.</p>
               <p>Resoluciji torej ni moč nasprotovati. Resolucija je zgolj podlaga za ukrepanje
               oziroma za pripravo programa, ki bo temu namenjen. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman. Se odpoveduje. Gospod Jakob Presečnik.
               Izvolite prosim.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice, spoštovani kolegi!
               Seveda niso pomembni samo posamezni ekstremni primeri, ki smo jim tudi ali pa
               predvsem v zadnjih obdobjih priča, kot so primeri Plut, dogajanje v šolah, tragedije
               na posameznih prireditvah. Predvsem se mi zdi, da so ne pomembnejši, ampak enako
               pomembni ali pa enako, raje rečem zaskrbljujoči vsi drugi primeri, vsa druga množica
               primerov in dogodkov, ki niso v skladu z normalnim obnašanjem tako družbe, posameznih
               skupin do vsakega posameznika. Običajno je kriminaliteta neko zrcalo stanja v družbi.
               Varnostne razmere se v celotni Evropi ali pa celotnem svetu, toda raje govorimo o
               Evropi ali državah Evropske unije, slabšajo, povečuje se agresivnost, in Slovenija tu
               sledi kar sorazmerno hitro vsem tem državam, kjer so tudi problemi velike migracije v
               preteklosti in tako dalje, ker ti problemi tudi povzročajo napetosti v sedanjem
               mogoče bolj zaostrenem gospodarskem položaju v vseh teh državah, vključno s stanjem v
               Sloveniji. Poudarek mora biti v preventivi, poudarek mora biti v neki socialno
               pravični državi. Eden od poglavitnih pogojev je ustrezno ekonomsko stanje, ne samo
               države kot celote, ampak vsakega dela te države, vsakega kraja in še posebej vsake
               družine v tej naši državi. Pred dnevi sem postavil poslansko vprašanje na temo
               družine, kjer mislim, da nisem bil prav dobro razumljen, ne pri vladi ne pri kolegih
               v državnem zboru. Razmišljal sem predvsem o tem, da nam manjka ukrepov za to, da bomo
               imeli v Sloveniji prave, čiste družine, da ne bodo nekatere družine razcepljene ali
               pa razdvojene zaradi ekonomskih razlogov. To se mi zdi še najpomembnejše, da so
               ekonomski razlogi tisti, zaradi katerih nimamo pravih družin in tam prihaja do
               razdvojenosti pri otrocih, od to pa ni več daleč do obnašanja, ki ni v skladu z
               obnašanjem, ki je normalno v Evropi in tudi v Sloveniji.</p>
               <p>Zdi se mi še posebej pomembno usklajeno delovanje vseh resorjev in vseh institucij,
               ponovno poudarjam, na preventivnem področju. Seveda tudi na represivnem. Nekateri
               zadnji primeri so taki, ki so kazali, da je nekaj škripalo na teh represivnih nivojih
               in da očitno nekaterih postopkov nimamo dovolj dodelanih. Ampak predvsem nameravam v
               teh svojih kratkih minutah dati poudarek tej preventivi, od družine, življenjskega
               okolja, kjer živimo, šole, vidimo, kako pomembni in kako težki so tudi problemi v
               šolah, pa ne samo v posameznih, v kar precejšnjem številu, in kako pomembno je
               preventivno delovanje tudi v delovnem okolju. Osebno sem prepričan, da sama
               kaznovalna politika ni rešitev, da je preventiva tista, ki zagotavlja, ki stremi k
               temu, da bo manj ne samo teh štrlečih teh ekstremnih primerov, ampak tudi vseh drugih
               mogoče manjših, ki se na prvi pogled niti ne zdijo tako nevarni, pa vendar se s
               stopnjevanjem teh negativnih ali pa teh nepravih pojavov se problem bistveno
               povečuje. Iz vseh teh razlogov bom to resolucijo v postopku nadaljnjega sprejemanja
               tudi podprl. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospa mag. Majda Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod državni sekretar, kolegice
               in kolegi! Če govorimo o takšnem dokumentu, kot je resolucija o preprečevanju in
               zatiranju kriminalitete, je mogoče razpravljati o njem na načelni ravni, hkrati pa
               tudi je vredno razmisliti o tem, s katerimi vzvodi država lahko zagotavlja
               posamezniku občutek varnosti. In ravno ob tem bi se rada zaustavila. Menim namreč, da
               je občutek ogroženosti marsikdaj za posameznika zelo različno nastavljen. Posamezniki
               se čutimo prej ali kasneje ogroženi, kadar gre za našo osebno svobodo. Kadarkoli
               razmišljamo s stališča ogroženosti osebne svobode, je naš odnos do vloge države in
               represije drugačen kot takrat, kadar razmišljamo v kontekstu ekscesnih situacij, iz
               katerih si potem predstavljamo, kako bi morala biti naša varnost zagotovljena Na kaj
               mislim? Denimo, če smo priča hudi prometni nesreči, s hudimi posledicami, hočemo
               imeti strožjo zakonodajo v cestni in prometni varnosti. Ko razmišljamo s stališča
               tistega, ki krši to zakonodajo, nanjo imamo veliko pripomb, da je preblaga. In
               podoben prenos bi rada naredila tudi pri kriminaliteti, pri kateri se ne bi rada
               zaustavljala pri tisti, ki ima znake organiziranega kriminala, gospodarskega
               kriminala in tistih najhujših oblik, ki jim, kot kaže, zaradi tega, ker hočemo živeti
               v svetu, v katerem želimo biti gibljivi, kjer je gibljivost tudi ena izmed
               značilnosti ali spremljevalk naše svobodnosti in zaradi česar se negativnim učinkom
               ne moremo izogniti, pač pa bi rada opozorila na to, da smo dolgo časa živeli v
               iluziji, kako smo državljanke in državljani Slovenije boljši od drugih in kako smo
               zavarovani pred negativnimi učinki sodobnega sveta. Bolj me pa zanimajo tiste oblike,
               ki so zvezane z našim odnosom do nasilja, ki pa je tudi dvojne narave, se mi zdi.</p>
               <p>Kadar je to znova zvezano z našim čisto osebnim pogledom, osebnim ravnanjem, smo
               lahko dosti bolj tolerantni kot takrat, kadar se znajdemo, se pravi, kadar smo sami
               izvrševalci, in drugič, kadar se znajdemo kot žrtve. Mislim, predvsem na nasilje v
               družini, kjer smo recimo pri razpravi o tem, ali naj bi v Sloveniji sprejeli neko
               resolucijo ali ukrepe za prepoved kaznovanja otrok, takega ukrepa ali take zaveze
               nismo pripravljeni sprejeti, ker mislimo, da samo s strožjo kaznovalno politiko bomo
               tudi dosegli večji red, da tako rečem. In tukaj se mi zdi, da se marsikdaj potem
               zaradi ekscesnih situacij radi zatečemo k razmisleku o tem, da bi bila večja
               varnost<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospa magistrica. Besedo ima gospod Franc Kangler.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci!</p>
               <p>Kot smo uvodoma v poslanski skupini Slovenske ljudske stranke dejali, da bomo
               predlog resolucije o preprečevanju in zatiranju kriminalitete podprli, je potrebno
               tukaj podati še neka mnenja. Tukaj osebno moram poudariti, glede na čas, v katerem
               živimo, smo tudi priča vsakodnevnim dogodkom, predvsem zatiranju kriminalitete na
               področju mladoletništva in mladoletniškega prestopstva. To je potrebno poudariti, da
               je v zadnjem času pojav naraščanja kriminalitete na področju mladinskega kriminala v
               globokem porastu. Sistem kot takšen v naši družbi ne funkcionira, ne funkcionira, da
               bi preprečili preventivno takšna ali drugačna kazniva dejanja na področju
               mladoletniškega prestopništva. Zato je potrebno, da je ta resolucija, ki jo bomo
               danes obravnavali in tudi sprejeli, podlaga za pristop k sistemu k preprečevanju in
               zatiranje kriminalitete na področju mladoletništva. Nedopustno je, in kot sam ne
               pomnim, ko se spominjam tistih časov, ko sem hodil v osnovno šolo, da bi na osnovnih
               šolah bilo toliko otrok, kot jih lahko danes srečamo pri naših najmlajših. Imel sem
               priložnost, da sem včeraj po končani seji peljal v Maribor 15 let staro učenko, ker
               me je prosil prijatelj iz Maribora, da jo pripeljem v Maribor zaradi nekaterih
               športnih aktivnosti. V pogovoru mi je sama dejala, da ne more verjeti, da vsak drugi
               kadi travo v 8. in 9. razredu. Vsak drugi. Ko sem jo vprašal, kje pa pridejo ti dečki
               in deklice do trave, je dejala, da je to normalno, da pred šolami, po šolah, po
               hodnikih se trava prodaja. Verjemite mi, da tudi v tistih časih, ko sem jaz hodil v
               osnovno šolo in tudi vi, ki danes tukaj sedite in poslušate, ni bilo v 7-ih, 8-ih in
               9-ih razredih tolike prisotnosti alkohola, kot je danes. Ni kriva šola. Kriva je
               družba. Krivi so tudi starši, krivi smo tudi mi politiki, ki kakorkoli aktivno
               sodelujemo pri sprejemu takšne ali drugačne zakonodaje. Na tem področju, spoštovane
               poslanke in poslanci, moramo postoriti skupaj z vlado veliko več, kot je bilo do
               sedaj storjeno. Američani imajo sistem in nekatere zahodne države. Kdorkoli si
               privošči v bližini vrtcev, osnovnih šol nekaterih drugih ustanov ponujati takšno ali
               drugačno drogo, za tistega kazenski zakonik predvideva dvakrat večjo ali višjo kazen,
               kot bi jo nekje drugje. To so sistemi. Nekatere stvari se da preprečiti, nekatere
               stvari se pa ne da in je potrebno zatirati tudi na ta način, da tistega, ki naše
               najmlajše zastruplja s takšnimi ali drugačnimi substancami drog, ki so na trgu,
               najostreje kaznuje.</p>
               <p>Med samo razpravo in predstavitvijo poslanske skupine je bilo tudi omenjeno, da je
               potrebno zagotoviti usklajeno delovanje tako zakonodajne veje oblasti kot sodne, kot
               izvršne veje oblasti. Bili smo priča nedavno v zadevi Plut, kjer smo lahko ugotovili,
               da sodna in izvršna veja oblasti na eni strani sta zatajili. Vsak, kdorkoli pomisli,
               bi na prvem mestu s prstom pokazal na policiste. Po mojem osebnem mnenju je v takšnem
               primeru zatajil sistem. Sistem je potrebno postaviti na takšen nivo, da bo
               zagotavljal državljanom Republike Slovenije varnost, varnost ne samo za njih, varnost
               za družine, za naše otroke <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Čas je potekel.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p><gap n="..."/> ni še. Še 3 sekunde.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prav. Vaša beseda naprej <gap n="..."/> Besedo ima gospa Darja Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Tudi iz današnje razprave je očitno, da
               gre za področje, ki izrazito zahteva interdisciplinarni pristop. Zato želim še enkrat
               poudariti, da je bilo pravzaprav nedopustno, ko se ta državni zbor ni odločil za
               javno predstavitev mnenj. Ena od značilnosti področja kriminalitete je tudi ta, da
               smo vsak dan soočeni z novimi pojavnimi oblikami kriminala, in to s takšnimi oblikami
               kriminala, ki so tudi vse bolj nevarne. Že moj predhodnik je govoril denimo o zlorabi
               drog v naši družbi, zlasti med mladimi, če govorimo tukaj tudi o trgovanju, o
               trgovini z mamili in vseh drugih posledicah tovrstne trgovine, soočeni smo vsak dan
               tudi, tako rekoč vsak dan, kar še včeraj ni bila značilnost tega prostora, z zelo
               grozovitimi ropi, potem vse večje so tudi oblike kaznivih dejanj ali bolj pogoste v
               zvezi z računalništvom, soočeni smo s problematiko terorizma in zavedati se moramo,
               da so kriminalci vedno vsaj en korak pred tistimi, ki naj bi jih izsledili. Torej gre
               za dejansko zelo obširno področje, zelo pomembno tematiko in s tem bom končala, še
               enkrat tukaj apelirala, da vsaj pri nacionalnem programu o zatiranju in preprečevanju
               kriminalitete organiziramo javno predstavitev mnenj in pritegnemo k razpravi tudi
               tiste, ki dejansko v različnih vidikih te problematike veliko vedo in bi morali
               njihovo vedenje in znanje izkoristiti do te mere, da bi dejansko sprejeli takšen
               nacionalni program zatiranja in preprečevanja kriminalitete, ki bi pripomogel k
               blaženju posledic te hude bolezni družbe. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Kokalj. <stage xml:id="Redna-15-2006-03-31.stage6">(Se odpoveduje.)</stage> Gospod Dimitrij Kovačič. <stage xml:id="Redna-15-2006-03-31.stage7">(Se
               odpoveduje.)</stage> Želi predstavnik vlade besedo? Izvolite.</p>
            </sp>
            <sp who="SDZ4:ZinrajhZvonko">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod podpredsednik. Spoštovane poslanke in poslanci! Krajšo
               dodatno obrazložitev bi dal na predlog resolucije.</p>
               <p>Za uresničevanje resolucije so nekako odgovorni organi varnostnega sistema v ožjem
               kontekstu, v ožjem smislu, sicer policija, obveščevalno-varnostne službe, državno
               tožilstvo, pravosodni organi, nadzorni inšpekcijski organi ter tudi drugi državni
               organi ter inštitucije, ki z uresničevanjem dejavnosti prispevajo k notranji
               stabilnosti in varnosti v širšem pomenu, šolstvo, zdravstvo, socialno varstvo in tako
               naprej, ter seveda tudi civilna družba, kar pomeni nekako verske, kulturne, etnične
               in druge ustanove in pa tudi nevladne organizacije.</p>
               <p>Vlada Republike Slovenije bo do 31.1.2007 poslala v obravnavo državnemu zboru
               nacionalni program preprečevanja in zatiranja kriminalitete za 5-letno obdobje, ki bo
               konkretno opredelil naloge in ukrepe državnih organov, sodelovanje nevladnih
               organizacij in organizacij civilne družbe, določil roke za izvedbo, ter naloge in
               ukrepe finančno ovrednotil. Za spremljanje izvajanja te predlagane resolucije vlada
               Republike Slovenije v skladu z načeli učinkovite kriminalno preventivne politike
               predlaga ustanovitev posvetovalno-koordinacijskega telesa, ki bo sestavljeno iz
               predstavnikov državnih organov, strokovne javnosti, lokalnih skupnosti, civilne
               družbe, nevladnih organizacij in tako naprej. Rezultati izvajanja resolucije bodo
               merljivi na podlagi raziskav, anket in skupnih akcij. Po sprejemu nacionalnega
               programa preprečevanja in zatiranja kriminalitete bo vlada Republike Slovenije vsaj
               enkrat letno poročala državnemu zboru o njegovem uresničevanju.</p>
               <p>Kar se tiče predloga o javni predstavitvi nacionalnega programa vlada o tem
               razmišlja in ga bo zagotovo tudi realizirala. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki so želeli, so dobili besedo. Ker
               določen čas za razpravo še ni potekel, sprašujem, ali želi na podlagi prvega odstavka
               71. člena poslovnika še kdo razpravljati. <stage xml:id="Redna-15-2006-03-31.stage8">(Ne.)</stage> Zaključujem razpravo.</p>
               <p>Ker k dopolnjenemu predlogu resolucije ni bilo vloženih amandmajev, bo zbor o
               predlogu resolucije v skladu s časovnim potekom seje zbora odločal danes v okviru
               glasovanj, pol ure po končani 19. točki dnevnega reda oziroma najkasneje ob 17.20
               uri.</p>
               <p>S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA - NA OBRVNAVO PREDLOGA RESOLUCIJE O
                  NACIONALNEM PROGRAMU SOCIALNEGA VARSTVA ZA OBDOBJE 2006 - 2010.</title> Predlog
               resolucije je v obravnavo zboru predložila vlada Republike Slovenije. Besedo dajem
               predstavniku vlade za dodatno obrazložitev predloga resolucije. Gospa Marjeta Cotma,
               državna sekretarka v ministrstvu za delo, družino in socialne zadeve.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Hvala lepa, gospod predsedujoči. Lep pozdrav vsem poslankam in poslancem! Z
               nacionalnim programom socialnega varstva do 2010 si zastavljamo temeljne cilje
               socialne varstvene politike ter nove strategije in ukrepe v zvezi z izvajanjem
               programa. Progam je rezultat vlade Republike Slovenije in različnih strokovnjakov s
               področa socialno-varstvene politike, po javni razpravi pa je bil dopolnjen še s
               predlogi različnih izvajalskih organizacij ter njihovih krovnih združenj. S programom
               na številnih področjih širimo socialnovarstvene mrežo, na posameznih področjih pa
               zagotavljamo najmanj doseženo raven, v še veji meri kot doslej pa približujemo
               socialno varstveno storitve in programe uporabnikom in širimo krog izvajalcev z
               nevladnimi izvajalci. Temeljno izhodišče politike socialnega varstva tudi v tem
               obdobju ostaja, da je naloga države in lokalnih skupnosti predvsem zagotavljati
               takšne razmere oziroma pogoje, ki bodo posamezniku v povezavi z drugimi v družinskem,
               delovnem in bivalnem okolju omogočili ustvarjalno sodelovanje in uresničevanje
               njihovih razvojnih možnosti, da bodo s svojo dejavnostjo dosegli tako raven kakovosti
               življenja, ki bo primerljiva z drugimi v okolju in bo ustrezala merilom človeškega
               dostojanstva. Temeljni cilj politike socialnega varstva je, da posamezniku in njegovi
               družini v primerih, ko si osnovne socialne varnosti ne moreš zagotoviti sam,
               zagotovimo nujno strokovno pomoč in materialne vire za dostojno življenje in
               omogočimo človekovo dostojanstvo. Upoštevaje ta temeljni cilj z oblikovanjem in
               izvajanjem tega nacionalnega programa socialnega varstva, zasledujemo naslednje
               podrobnejše cilje. Prvič, prispevati k večji socialni vključenosti posameznikov in
               povezanosti slovenske družbe. Drugič, izboljšati dostop do storitev in programov.
               Tretjič, doseči večjo učinkovitost pri dodeljevanju denarne socialne pomoči ter
               izboljšati kakovost storitev in programov in povečati njihovo ciljno usmerjenost in
               učinkovitost. Četrtič, krepiti strokovno avtonomijo, upravljavsko samostojnost in
               racionalno poslovanje na področju socialnega varstva. Načela, na katerih bo temeljilo
               izvajanje sistema socialnega varstva, so: zagotavljanje človekovega dostojanstva,
               socialna varnost, solidarnost in odgovornost posameznika za zagotavljanje lastne
               socialne varnosti in socialne varnosti njegovih družinskih članov. Vodila pri
               delovanju na vseh ravneh znotraj sistema socialnega varstva bodo enak dostop in enake
               možnosti, prostovoljnost vključitve, prosta izbira, individualizacija obravnave,
               gospodarno ravnanje s proračunskimi sredstvi, dogovarjanje med izvajalci in
               uporabniki.</p>
               <p>Nacionalni program socialnega varstva bo imel pomembne finančne posledice na javne
               izdatke zaradi potrebe širitve mreže socialnovarstvenih storitev in izboljšanja
               dostopnosti le-teh širšemu krogu uporabnikov, novih zaposlitev za izvajalce
               socialnovarstvenih storitev in programov ter potrebnih investicij v objekte, kjer se
               bodo izvajale nove socialnovarstvene storitve in programi, pri čemer pa bomo tudi v
               tem obdobju nove kapacitete za izvajanje institucionalnega varstva starejših
               zagotavljali v veliki meri tudi z vlaganjem s strani privatnega kapitala in pri tem
               upoštevali tudi proračunske možnosti posameznega proračunskega leta. Upoštevajoč
               strategijo razvoja Slovenije in napovedi rasti bruto domačega proizvoda ter
               inflacijskih gibanj, predvidevamo, da se bodo odhodki proračuna za izvajanje
               socialnovarstvene politike povečali s 57,7 milijarde SIT v letu 2005 na dobrih 70
               milijard v letu 2010. V predvidenih proračunskih izdatkih pa niso zajete investicije
               v socialno varstvo s strani zasebnikov, izdatki občin in zavoda za zdravstveno
               zavarovanje. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospa Cotman. Opravičujem se za prejšnjo nepravilno izgovorjavo.</p>
               <p>Predlog resolucije je obravnaval odbor za delo, družino, socialne zadeve in invalide
               kot matično delovno telo. Prosim predsednika odbora, gospoda Stanislava Brenčiča, da
               predstavi poročilo odbora. Prosim.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Lepo pozdravljam vse navzoče! Predmetno
               resolucijo je odbor kot matično delovno telo obravnaval na 13. resni seji 10.3.2006.
               Pri delu odbora so sodelovali predstavniki predlagatelja in predstavnica državnega
               sveta ter številni predstavniki institucij in zainteresirane javnosti, ki jih
               resolucija neposredno zadeva. Kot gradivo za obravnavo na seji odbora so poleg
               besedila predloga resolucije člani odbora prejeli še dve mnenji komisije državnega
               sveta, pripombe in predloge za amandmaje Društva vizij, nacionalnega združenja Ozare,
               odbora za novosti v duševnem zdravju Altra, zveze društev Sonček, skupnosti socialnih
               zavodov Slovenije, zveze Sožitje in skupnosti organizacij za usposabljanje ter
               socialne zbornice Slovenije.</p>
               <p>Zakonodajno-pravna služba je v skladu s prvim odstavkom 27. člena poslovnika
               državnega zbora proučila navedeni predlog resolucije z vidika skladnosti z ustavo in
               pravnim sistemom ter z zakonodajnotehničnega vidika ter pri tem podala tudi številne
               konkretne pripombe. V splošni razpravi so nekateri članice in člani odbora
               poudarjali, da je predlog resolucije dobro pripravljen in da je primerna osnova za
               ureditev socialno varstvenih pravic. Nekateri člani pa so opozorili, da bi bilo
               potrebno v resolucijo vgraditi številne pripombe, ki so jih podala združenja in
               društva, na osnovi katerih bi lahko izboljšali predloženo vsebino. V poslovniškem
               roku so predložili k dokumentu amandmaje gospa Barbara Žgajner Tavš, potem poslanska
               skupina DeSUS in poslanska skupina Liberalne demokracije Slovenije. V okviru razprave
               je odbor sprejel amandmaja poslanke Barbare Žgajner k 3. in 4. poglavju, poslanske
               skupine LDS k 4. poglavju in dva amandmaja DeSUS-a k 6. poglavju. Je pa odbor
               oblikoval številne svoje amandmaje in jih sprejel, s katerimi je dopolnil oziroma
               dodelal predlog resolucije v smislu pripomb zakonodajno-pravne službe državnega zbora
               in v smislu vsebinskih pristopov povzel tudi nekatere amandmaje kot svoje, ki so bili
               predloženi in argumentirani s strani številnih institucij, ki so delo na seji odbora,
               ko je obravnavala to resolucijo, spremljali in sodelovali. Vse, kar je bilo sprejeto,
               je sestavi del dopolnjenega dokumenta. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima ponovno gospod
               Brenčič. Izvolite, prosim.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, še enkrat. Resolucija o nacionalnem programu socialnega varstva
               za obdobje 2006 do 2010 podobno kot nacionalni program socialnega varstva iz
               predhodnega obdobja vzpostavlja široko in pregledno podlago oziroma temelj, na
               katerega je v skladu z zmožnostjo države mogoče nasloniti celo vrsto izvedbenih
               aktov, ki sestavljene resolucijske cilje implementirajo v praksi, s ciljem
               vzpostavljanja vzdržnosti socialnega stanja našega prebivalstva in v prvi vrsti
               tistih kategorij oseb, ki si zaradi veliko vzrokov le težko zagotavljajo socialno
               varnost sami. S predlogom resolucije se poleg programskih pristopov tudi vsaj okvirno
               uokvirja tudi potreben obseg javnih sredstev za izvajanje cele vrste strategij in
               ukrepov za dosego v nekaterih pogledih tudi ambiciozno zastavljenih ciljev.</p>
               <p>V poslanski skupini Slovenske ljudske stranke smo mnenja, da se glede na potrebno
               precejšnjo javnofinančno previdnost in vzdržnost države zaradi vstopa v evroobmočje
               za leti 2006, 2007 ne more zastaviti preambicioznih ciljev in prebogatih količinskih
               organizacijskih in kakovostnih meril, vendar pa bi se smelo, ker je dokument pisan za
               obdobje do leta 2010, zastaviti nekatere ukrepe in merila tudi nekoliko bolj
               optimistično. Tu mislimo predvsem na področje skrbstva za osebe z motnjami v duševnem
               in telesnem razvoju, kakor tudi na splošno za področje duševnega zdravja, kajti
               potrebe na tem segmentu nam progresivno iz leta v leto naraščajo in nemoč te skupine
               oseb in njihovih skrbnikov postaja iz leta v leto večja. Predlog resolucije je
               organsko grajen na štirih temeljnih ciljih, za katere doseg se vzpostavljajo številne
               strategije z neposredno zastavljenimi ukrepi za njihovo izvajanje. V poslanski
               skupini moramo ne glede na to, da sprejemamo ta dokument kot dober, ugotoviti, da bi
               smel predlagatelj, pripravljavec dokumenta vzpostaviti več dialoga oziroma
               sogovorništva s številnimi institucijami, ki deluje na lokalnem, regionalnem kot
               državnem nivoju na področju socialnega varstva, na podlagi katerega bi predlog
               resolucije bil na posameznih segmentih vsebinsko in namensko še bolje zastavljen. Ne
               glede na to, da se je predlog resolucije pri obravnavi na matičnem delovnem telesu
               izboljšal, bi se upravičeno smelo vanj vgraditi še določene manjše vsebinske
               spremembe, pri čemer mislimo predvsem na količinska merila iz poglavja pet, v naslovu
               institucionalnega varstva s področja oseb z motnjami v duševnem razvoju, tako za
               otroke, mladostnike, kot tudi za odrasle, kajti stanje na tem področju ni kljub
               dobrim namenom, tako resornega ministrstva kot številnih društev in drugih institucij
               nič kaj zavedljivo, tudi ob tem, če zamislimo, da se zastavljeni cilji v predlogu te
               resolucije uresničijo v celoti.</p>
               <p>V poslanski skupini Slovenske ljudske stranke bomo predlog resolucije o nacionalnem
               programu socialnega varstva podprli, ne bo pa poslanska skupina kot celota podprla
               amandmajev koalicije, ki po mojem mnenju, žal, spreminjajo oziroma črtajo nekatere
               vsebine, ki so bile na podlagi sprejetih amandmajev odbora vnesene v dopolnjeni
               predlog resolucije. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav vsem in hvala podpredsedniku Klavori za dosedanje vodenje
               seje.</p>
               <p>Na vrsti pa je gospa Žgajner Tavš, da predstavi stališče Slovenske nacionalne
               stranke.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa, gospod podpredsednik za besedo. Spoštovane kolegice in kolegi in oba
               vladna predstavnika!</p>
               <p>Verjamem, da ste že naveličani predstavitev stališč poslanskih skupin oziroma
               opozicijskih poslancev, ki se začenjajo s kritiko dokumenta, ki ga obravnavamo.
               Nacionalni program socialnega varstva za obdobje 2006-2010, žal, in dejansko mislim,
               žal, ni pripravljen najbolje. Je strokovno pomanjkljiv, izpušča marsikatero področje,
               ne upošteva demografskih kazalcev in je v določenih segmentih premalo natančen.
               Osnovna izhodišča samega dokumenta oziroma resolucije naj bi bila zagotavljanje
               razmer oziroma pogojev, ki bodo posameznikom v povezavi z drugimi osebami v
               družinskem, delovnem in bivalnem okolju omogočale ustvarjalno sodelovanje in
               uresničevanje njihovih razvojnih možnosti. Višja kakovost življenja na podlagi
               dejavnosti, doseganje meril človeškega dostojanstva, kadar si posamezniki zaradi
               delovanja zunanjih in notranjih dejavnikov ne morejo sami zagotoviti socialne
               varnosti in blaginje, so upravičeni do pomoči, upoštevanje načela subsidiarnosti pri
               pomoči in odločanju o pomoči. Za socialno varnost in svojo blaginjo ter blaginjo
               svoje družine je predvsem odgovoren vsak sam.</p>
               <p>Načela za izvajanje sistema socialnega varstva so: zagotavljanje človekovega
               dostojanstva, socialna pravičnost, solidarnost in odgovornost posameznika za
               zagotavljanje lastne socialne varnosti in socialne varnosti njegovih družinskih
               članov. Vodila pri delovanju na vseh ravneh pa so enak dostop in enake možnosti,
               prostovoljnost vključitve, pri čemer se upravičeno sprašujem, kako se lahko vključijo
               v skupine ljudje, ki nimajo informacij, ki so stigmatizirani, odrinjeni, mladoletni
               in podobno. Nadalje prosta izbira, individualna obravnava, gospodarno ravnanje s
               proračunskimi sredstvi in ne nazadnje dogovarjanje med izvajalci in uporabniki. Rekla
               bom v prvi vrsti dokaj dobro zastavljena izhodišča, načela in ne nazadnje tudi
               vodila. Vlada naj bi pri pripravi dokumenta upoštevala makroekonomski in socialni
               vidik razvoja Slovenije. Naj samo omenim strategijo razvoja Slovenije v povezavi z
               lizbonsko strategijo, zastavljen cilj oziroma projekt, hitra rast bruto domačega
               oziroma družbenega produkta na prebivalca. V 10 letih naj bi dosegli v Sloveniji
               povprečje EU. Pospešena rast je predvidena predvsem za obdobje po letu 2007.
               Zaposlenost naj bi se povečala, zlasti starejših in mladih iskalcev zaposlitve.
               Govorim <q>"naj bi"</q>, to so načrti. Brezposelnost naj bi se zmanjšala do leta 2013, celo
               pod prag 4%. Dosegli naj bi večjo vključenost mladih in odraslih v izobraževanje.
               Izboljšala naj bi se izobrazbena struktura in proces vseživljenjskega učenja. Medtem
               je zelo zanimivo, ko minister za šolstvo spodbuja srednješolsko strokovno izobrazbo,
               zgolj srednješolsko strokovno. Nadalje, dosegli naj bi hitrejši razvoj storitvenih
               dejavnosti, med javnimi storitvami zlasti v zdravstvu, socialnem varstvu in
               izobraževanju. Dosegli naj bi hitrejši razvoj tržno usmerjenih storitev tudi na
               področju socialnih storitev ter odpravljanje ovir na notranjem trgu Evropske unije.
               Ob tem se mi zastavlja vprašanje, kako gre tržno usmerjene sociala skupaj s cilji,
               kot so prostovoljnost in ne nazadnje tudi subsidiarnost. Dosegli naj bi deregulacijo,
               decentralizacijo in debirokratizacijo države. A žal, nova vloga centrov za socialno
               delo tudi v okviru te resolucije ne prispeva oziroma ne teži k temu cilju. In tisto,
               kar je prav tako nejasno ali morda celo sporno; izvedbo bo država vedno bolj
               prepuščala podjetniški javno-zasebni mreži organizacij, ki uporabljajo javne in
               zasebne vire financiranja. Podrobnih analiz ni bilo oziroma vsaj mi, v poslanski
               skupini Slovenske nacionalne stranke, v povezavi s tem dokumentom jih nismo
               zasledili. Kako dobro in predvsem na kako realnih temeljih je postavljena resolucija,
               bomo seveda videli ob uresničevanju njenih strategij oziroma ciljev, ki so zaenkrat
               zelo splošno zastavljeni, brez izvedbenih aktov, zato bodo seveda potrebni zakoni,
               kar je ne nazadnje tudi logično. Lahko že danes s tega mesta potrdim dvom v realnost
               dokumenta, predvsem kar se tiče določenih projektov. Naj za primer navedem samo
               širitev mreže socialnovarstvenih storitev. Dejstvo je, da je pričujoči akt podlaga
               socialnemu varstvu za prihodnje obdobje, torej obdobje od leta 2006 do 2010, in da je
               državni zbor že sprejel proračun oziroma dva proračuna, tako za prvo leto veljavnosti
               tega dokumenta resolucije kot tudi za prihodnje leto, leto 2007. In če pogledamo
               zgolj ti dve leti, je mogoče iz sprejetih proračunov videti, da se zgolj na področju
               urejanja in nadzora sistema socialnega varstva proračun zmanjšuje oziroma finančna
               sredstva v proračunu zmanjšujejo za dobrih 100 milijonov slovenskih tolarjev v letu
               2007 v primerjavi z letošnjim letom.</p>
               <p>Tisto, kar smo ne nazadnje pogrešali v Slovenski nacionalni stranki, ko se je
               pripravljal ta dokument, je javna oziroma širša razprava. Zgolj objava na internetni
               strani, ocenjujemo, ni dovolj. Gre za prehitro sprejemanje pomembnega dokumenta. O
               tem ne nazadnje priča več kot 20 sprejetih amandmajev na matičnem delovnem telesu in
               o tem pričajo številne utemeljene pripombe, tudi pripombe socialne zbornice, ki so,
               pa bom še enkrat poudarila, zalo utemeljene in bile sicer v določeni meri tudi
               infiltrirane v resolucijo. Tudi v poslanski skupini Slovenske nacionalne stranke smo
               pripravili vsega skupaj 11 vsebinskih amandmajev na predlog resolucije, predvsem s
               področja socialnovarstvenih storitev v primeru zlorabe in nasilništva nad otroki,
               tudi ko gre za vključitev centrov za socialno delo, kar so podprli mimogrede tudi
               strokovni delavci centrov, pa žal vlada ni našla posluha za to. Pripravili smo tudi
               amandmaje na področju institucionalnega varstva starejših ljudi in otrok oziroma
               ljudi z motnjo v razvoju. Po uradnih podatkih vlada pri pripravi resolucije ni
               upoštevala demografskih kazalcev na omenjenih področjih. Za primer naj navedem le, da
               odstotek oziroma procent vključenosti oseb s posebnimi potrebami v institucionalno
               varstvo ostaja enak kot leta 2000. Podobna situacija pa je tudi na področju
               institucionalnega varstva starejših oseb in to kljub dejstvu, da se populacija stara
               in da potrebe po institucionalnem varstvu že danes, torej leta 2006, presegajo
               določene okvire kapacitete oziroma standarde. Ta dokument, ki ga obravnavamo danes,
               pa naj še enkrat spomnim, da je za prihodnje obdobje, torej obdobje vse do leta 2010.</p>
               <p>Rada bi v tej predstavitvi omenila, da sta bila sprejeta dva, po oceni Slovenske
               nacionalne stranke, pomembna vsebinska amandmaja k 3. in 4. poglavju resolucije. Med
               strategije dela v okviru posebne skrbi za ranljive skupine prebivalstva je bilo
               vključeno tudi besedilo <q>"spolno zlorabljene otroke"</q>. Še enkrat bom, ker sem bila
               nekoliko nejasna, poudarila, da nanje v okviru posebne skrbi za ranljive skupine
               prebivalstva uspelo vključiti tudi posebno skrb za spolno zlorabljene otroke. Gre pa,
               bom rekla, za pomemben napredek v tem temeljnem dokumentu oziroma podlagi za pripravo
               zakonov in verjamem, dauopravičeno pričakujem, da bo vlada tudi v tem delu vzela
               dokument resno in pripravila ustrezne ukrepe v obliki zakonov.</p>
               <p>Ne nazadnje je vlada oziroma njen predstavnik tudi ob amandmaju k 4. poglavju, kjer
               smo želeli ob ukrepih dodati ustanovitev posebnih delovnih teles, ki se bodo aktivno
               ukvarjala s problemom trpinčenja in spolnih ter ostalih zlorab otrok, dejala, da se s
               predlagano vsebino sicer strinja, pa vendar, ta vsebina ni bila sprejeta, ker naj bi
               po besedah vladnega predstavnika, ki je tudi danes z nami, bile ta vsebina vključena
               v nacionalnem programu za otroke in mladino v obdobju od leta 2006 do 2016. Vendar
               pri tem moram žal ponovno izpostaviti, da smo imeli kar nekaj zapletov, ko smo želeli
               priti do omenjenega dokumenta. Na ministrstvu za delo, družino in socialne zadeve,
               kjer naj bi pripravljali ta dokument, pravzaprav niso vedeli, da je dokument
               pripravljen in da naj bi bil tudi v javni obravnavi. Šele ko smo v začetku tega tedna
               na ministra naslovili zahtevo, da nam pravzaprav predloži omenjeni dokument, se je
               odzvala predstavnica ministrstva in povedala, da pa je ta dokument na voljo na
               njihovi internetni stani v okviru javne razprave. Ampak moram reči, da dokument je
               bil na njihovi internetni strani pod oznako <q>"interno"</q> in je bilo zelo težko priti do
               njega.</p>
               <p>Rada bi dejala da, imam sicer ta dokument tudi danes s seboj, to pa predvsem zato,
               ker je vladni predstavnik dejal, da naj bi se del socialnovarstvenih storitev, ki se
               dotikajo otrok in mladine na področju zlorab oziroma spolnih zlorab, vključil
               konkretno v ta nacionalni program. Jaz bom rekla, da je ta program napisan še bolj
               splošno kot resolucija, ki jo obravnavamo danes. In v kolikor je dejansko želja vlade
               resnična, da se zadeve v prihodnjem obdobju dobro - še enkrat povem, tudi ta
               nacionalni program za otroke in mladino je pisan za obdobje od leta 2006 do 2010 -,
               skratka, da se zadeve začnejo resnično spreminjati in urejati dobro, potem bi bilo
               smiselno podaljšati rok in dejansko opraviti o tem dokumentu širšo javno razpravo in
               vanjo vključiti tudi stroko, da se ne bo ponovila zgodba, kakršna je bila, ko smo
               sprejemali v okviru matičnega delovnega telesa resolucijo o nacionalnem programu na
               področju socialnega varstva.</p>
               <p>Naj še enkrat povem stališče Slovenske nacionalne stranke. Gre za dokumente, ki so v
               prvi vrsti pisani presplošno, brez konkretnih ukrepov. Navedene so zgolj ugotovitve,
               kaj naj bi bilo treba storiti, konkretno v tem drugem dokumentu, ki sem ga omenila,
               brez ustrezne analize. Zapleti, pomanjkanja javne razprave - kot že rečeno, smiselno
               bi bilo še enkrat, da vlada, če želi dejansko dobiti konkretne, predvsem
               konstruktivne pripombe na dokumenta, podaljša rok in dejansko opravi javno oziroma
               širšo razpravo, konkretno o nacionalnem programu na področju otrok in mladine - glede
               na to, da bomo resolucijo danes sprejeli in pravzaprav pripombe oziroma spremembe ne
               bodo več mogoče. Izpostavila sem zgolj ta segment tega programa, verjamem pa, da če
               si boste pogledali, boste našli marsikaj zanimivega in vrednega diskusije.</p>
               <p>V Slovenski nacionalni stranki bomo resolucijo o nacionalnem programu socialnega
               varstva sicer podprli, sprejeli, ker ne nazadnje predvidevamo, da določena izhodišča
               so dobra in ker je bila sprejeta, kot sem že dejala, pomembna sprememba, ki smo jo
               predlagali v Slovenski nacionalni stranki, da se končno na področju spolnih zlorab
               oziroma zlorab otrok začne delati in ukvarjati bolj interdisciplinarno oziroma
               multidisciplinarno tudi na področju preventive.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod mag. Žnidaršič v imenu DeSUS.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala, gospod podpredsednik. Kolegice in kolegi! Resolucija o programu socialnega
               varstva v Sloveniji za obdobje 2006-2010 je primer dokumenta, ki želi na vrat na nos
               spremeniti vse na tem področju, ne glede na to, da so predvidene spremembe
               nedorečene, da zahtevajo čas, znanje in denar. Skratka, gre za primer koncepta
               širokega zajemanja zasebnih sredstev in iniciative brez garancije, da se bo to tudi v
               resnici zgodilo in delovalo, na eni strani ter takojšnjo redukcijo oblik in sredstev
               na področju, na primer, institucionalnega varstva na drugi strani. Ta koncept bi bil
               teoretično uresničljiv le v primeru, če bi sedanje kapacitete vsaj v grobem
               zadoščale, a žal ni tako. Dosedanji program je bil uresničen nekje do največ 70%,
               čeprav se pri tem primerja planirano s programom, ki pa ni pokrival vseh potreb. V
               domovih imamo skoraj polovico manj postelj od potrebnih, razlika pa bo zaradi
               prenehanja gradnje slednjih v naslednjih letih strmo naraščala. Iluzija, da bo
               zasebni sektor pokril manjkajoče potrebe, ima dve veliki pomanjkljivosti: prva je v
               bistveno višji ceni, druga pa v časovnem zamiku, ker je za izgradnjo takih kapacitet
               potreben čas. Razvoj pomoči na domu na drugi strani gre prepočasi in je dejansko ena
               dražjih oblik varstva starejših oziroma pomoči potrebnih, ki se seveda kot strošek
               prevali na lokalne skupnosti in na posameznike. Koncept nadalje teži k vedno večjim
               obremenitvam lokalne skupnosti kot celote na tem področju in posameznika, ki je tudi
               ena generalna hiba te resolucije.</p>
               <p>Resolucija je pomanjkljiva tudi z vidika evropske ustavne pogodbe, okvira
               gospodarskih in socialnih reform, pa tudi z vidika koalicijske pogodbe, kjer je
               govora o varstvu starejših, vseživljenjskem učenju, skrbi za mlade in velike družine,
               o cenejših stanovanjih in tako dalje. Pri dodelavi resolucije ni bilo upoštevano
               mnenje civilne družbe in socialnovarstvenih ustanov, kot so socialna zbornica
               Slovenije, skupnost socialnih zavodov in vrste organizacij, ki delajo na tem
               področju. Ne nazadnje je resolucija nekako ignorirala stavek v koalicijski pogodbi,
               ki pravi, da se nivo dosežene stopnje socialne zaščite ne sme zmanjšati, kajti
               predvidena sredstva nikakor temu stavku ne sledijo.</p>
               <p>Ta resolucija in znotraj nje predvideni ukrepi slonijo tudi na oceni, po našem
               mnenju previsoke gospodarske rasti, ki bo težko dosežena in če ne bo, bo seveda
               razkorak med zagotovljenim okvirjem sredstev glede na potrebe še večji. Ampak
               kakorkoli že, kljub številnim pomanjkljivostim te resolucije je treba povedati, da je
               odbor s svojimi amandmaji in z nekaterimi sprejetimi amandmaji poslanskih skupin
               oziroma posameznikov pomembno prispeval k izboljšanju dokumenta do te mere, da ga bo
               naša poslanska skupina vseeno podprla, ker resolucijo in program socialnega varstva
               Slovenije potrebujemo. Smo pa trdno prepričani, da bo mogoče ob uvedbi oziroma
               aplikaciji posameznih ukrepov na področju prakse dodatno razpravljati o rešitvah in
               da bomo takrat lahko do neke mere kompenzirali pomanjkljivosti, ki tukaj v vseh
               podrobnosti niso mogle biti tudi ne navedene. Zato mislim, da je prav, da resolucijo
               kot tako sprejmemo in posvetimo potrebno skrb in količino pozornosti posameznim
               ukrepom, ko pride na vrsto znotraj delovanja samega. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Alenka Jeraj v imenu SDS.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo. Lep pozdrav! V resoluciji o nacionalnem programu socialnega varstva
               za obdobje 2006-2010 so določena osnovna načela in vodila, na katerih temelji sistem
               socialnega varstva v državi. Temeljni cilj politike socialnega varstva je, da
               posamezniku in njegovi družini v primeru, ko si osnovne socialne varnosti ne more
               zagotoviti sam, zagotovi strokovno pomoč in nujne materialne vire za dostojno
               življenje in omogočanje človeškega dostojanstva.</p>
               <p>Resolucija o nacionalnem programu socialnega varstva bo prispevala k večji socialni
               vključenosti posameznikov in povezanosti slovenske družbe. Za dosego tega cilja so
               predvidene naslednje strategije: promocija solidarnosti in zmanjševanje neenakosti,
               preprečevanje nestrpnosti in zlasti odpravljanje vzrokov za nestrpnost, zastopanje
               načel nediskriminacije na vseh področjih življenja in dela ter razvijanje raznih
               oblik dobrodelnosti, promocija in razvoj prostovoljstva, usklajevanje politik in
               ukrepov na različnih področjih, ki vplivajo na socialni položaj posameznika in
               njegove družine, mobilizacija vseh oblikovalcev in izvajalcev politik na različnih
               ravneh za doseganje skupnega cilja, večje socialne vključenosti, podpora družini in
               drugim socialnim omrežjem pri skrbi za pomoč potrebnih, razvoj in uvajanje novih
               modelov skupnostne skrbi, posebna skrb za ranljive skupine prebivalstva. Cilj
               resolucije o nacionalnem programu je izboljšati dostop do storitev in programov kar
               pomeni, da bo potrebno razvijati mrežo v skladu s potrebami uporabnikov, omogočati in
               spodbujati pluralnost izvajalcev in vstop novih izvajalcev v sistem socialnega
               varstva ob poenostavitvi pogojev in postopkov, skrbeti za regionalno uravnoteženost
               ponudbe in uveljaviti sitem pomoči manj razvitim območjem v državi, spremeniti sistem
               financiranja in sredstva za plačljive storitve zagotavljati neposredno uporabnikov,
               uvesti enovit sistem dolgotrajne oskrbe s povezanimi zdravstvenimi in socialnimi
               storitvami za vse starostne skupine, ki potrebujejo oskrbo, in prenos izvajalske
               funkcije na področju socialnovarstvenih zavodov z države na druge subjekte.
               Resolucija o nacionalnem programu socialnega varstva zagotavlja večjo učinkovitost
               pri dodeljevanju socialne pomoči ter izboljšanje kakovost storitev in programov in
               hkrati povečanje njihove ciljne usmerjenosti in učinkovitosti, predvsem z
               zagotavljanjem učinkovite pomoči v sistemu socialnega varstva tistim posameznikom in
               družinam, ki so se znašli v socialnih težavah ali pa bi vanje zašli brez ustrezne
               pomoči, z individualizacijo izvajanja programov in storitev ter usklajevanjem s
               potrebami uporabnika po sistemu svetovanja in organiziranja pomoči, z okrepitvijo
               vključevanja uporabnikov socialnega varstva v aktivno reševanje lastnih stisk in
               težav ter v sooblikovanje strategij za izboljšanje življenjskih razmer, oblikovanjem
               in izvajanjem take politike denarnih prejemkov, ki bo spodbujala lastno aktivnost, s
               prilagajanjem standardom in normativom potrebam uporabnikov in razvoju strok, s
               spodbujanjem razvoja kakovosti, učinkovitosti in inovativnosti na področju dejavnosti
               socialnega varstva. V poslanski skupini Slovenke demokratske stranke bomo resolucijo
               o nacionalnem programu socialnega varstva podprli.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda mag. Ropa, da predstavi poročilo Liberalne
               demokracije Slovenije.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Spoštovane poslanke, poslanci, cenjeni zbor! Danes sprejemamo resolucijo o
               nacionalnem programu socialnega varstva od leta 2006 do leta 2010. Ni nobenega dvoma,
               da gre za izjemno pomemben dokument, s katerim se opredeljuje, na kakšen način, v
               kakšnem obsegu in s kakšno dinamiko razvoja bomo v Sloveniji zagotavljali socialno
               varstvo v prihodnje. Ob tej resoluciji se še kako odločamo tudi o tem, kakšno
               socialno državo želimo in bomo imeli v prihodnje v Sloveniji, zato je pomembno, kako
               se bomo, se boste danes odločali. Moram reči, da mi je nerazumljivo, da danes z nami
               ni ministra za socialo; ob tako pomembnem dokumentu, ki odloča o tako pomembni
               zadevi, med nami ni ministra za socialo. Sam vidim samo dva možna razloga, zakaj ga
               ni. Prvo je, da se zaveda slabosti dokumenta, ki je pred nami. Drugi, ki bi lahko
               bil, je ta, da mu pravzaprav področje socialne varnosti ni osebna prioriteta. Oboje
               je slabo, oboje ni dobro in dobro je, da se vsi zavedamo tega.</p>
               <p>Na matičnem odboru je bilo slišati zelo veliko pripomb in pobud predvsem s strani
               predstavnikov stroke, izvajalcev in civilne družbe z željo, da bi dokument, ki je
               danes pred nami, izboljšali, zlasti v tistih delih, kjer je potreb po posameznih
               storitvah največ in kjer je potrebno še posebej zaščititi najbolj ranljive skupine
               državljank in državljanov; torej tiste, ki so socialno najbolj ogroženi, tiste, ki
               sami zase najtežje poskrbijo, še zlasti to velja za otroke, mladostnike, starostnike
               in osebe z motnjami v duševnem in telesnem razvoju. Žal moramo ugotoviti, da velika
               večina predlaganih amandmajev ali pa veliko predlaganih amandmajev, opozoril in
               dopolnitev stroke in opozicije ni bilo upoštevanih. Tudi amandmaji DeSUS-a, številni
               amandmaji DeSUS-a niso bili upoštevani. Čeprav tudi drži in je to treba danes
               povedati, da so se poslanci vladajoče koalicije zelo trudili, da bi sprejeli vsaj vse
               tiste amandmaje, ki so bili načelne narave in so jih zaradi dejstva, da nimajo
               konkretnih, zlasti finančnih obveznosti lahko sprejeli. To je dobro in jaz to
               pozdravljam in sem to pozdravil tudi na matičnem odboru. Temeljni cilji, spoštovane
               poslanke in poslanci, politike socialnega varstva je posamezniku in njegovi družini v
               primerih, ko si osnovne in socialne varnosti ne more zagotoviti sam, zagotoviti
               strokovno pomoč in nujne materialne vire za dostojno življenje, omogočanje ohranitve
               človeškega dostojanstva. Gre torej za politiko, za področje, na katerem se v najbolj
               jasni luči pokaže odnos aktualne politike do socialne države, do solidarnosti,
               socialne pravičnosti, do vključevanja posameznikov na obrobju nazaj v družbo, do
               stisk ljudi, do tistih, ki si sami najtežje ali ne morejo pomagati, torej do tistih
               skupin prebivalstva, ki često zaradi težke situacije, v kateri se nahajajo, sami zase
               težko povzdignejo glas, težko lobirajo in še težje sami uspejo.</p>
               <p>V resoluciji se posebej navaja tri okoliščine, ki morajo pomembno vplivati na
               oblikovanje politike socialnega varstva. Prvič. Sorazmerno ugodna raven socialne
               varnosti in zaščite, ki jo imamo v Sloveniji, nizka stopnja revščine in dohodkovna
               neenakost, ki v primerjavi z Evropsko unijo ni velika in se ne povečuje. Drugič.
               Življenjska doba, ki se podaljšuje, in nizka stopnja rodnosti in starajoče
               prebivalstvo. In tretjič. Delež neaktivnega prebivalstva, ki je prevelik, in stopnja
               izobrazbe, ki je prenizka. V poslanskem klubu LDS se strinjamo s temi dejstvi, ki so
               navedena v resoluciji. Dodali bi še eno, ki je zelo pomembna in je nanjo opozarjala
               stroka, torej predstavniki stroke, ki so bili na odboru in ki je posledica tako
               tistega prvega dejstva, ki govori o relativno ugodni socialni varnosti in razvoju in
               starajočemu prebivalstvu in relativno dobrega nivoja zdravstvenega varstva v
               Sloveniji, in to je, da se tudi posebnim skupinam prebivalstva, zlasti tistim z
               motnjami v duševnem in telesnem razvoju, povečuje življenjska doba, kar ima za
               posledico staranje tako teh skupin kot tudi njihovih staršev in skrbnikov. To je zelo
               pomembna strukturna značilnost, ki se pojavlja v zadnjih letih. Torej, za kaj
               gre?</p>
               <p>V Sloveniji imamo zaenkrat, poudarjam za enkrat, relativno ugoden nivo in sistem
               socialnega varstva, tudi zahvaljujoč programu, nacionalnemu programu socialnega
               varstva za obdobje 2000-2005, ki se je iztekel, na osnovi katerega smo pospešeno
               razvijali mreže storitev na tem področju, kar je dobro. V Sloveniji imamo relativno
               ugodno gospodarstvo rast, kar je dobro, in to nam daje možnost za razvoj tudi tega
               področja. Imamo pa hkrati pospešeno rast potreb, pospešeno rast potreb po tovrstnih
               storitvah, ki izhajajo iz dejstva, da smo pospešeno starajoča družba in družba, v
               kateri se življenjska doba povečuje za vse skupine prebivalstva. In to bi moral biti
               naš izziv, to je tudi izziv lizbonske strategije, in njegova razrešitev naloga
               resolucije, ki je pred nami. To je bistvo in to je naloga, s katero naj bi se
               ukvarjala resolucija o nacionalnem programu.</p>
               <p>Temeljno vprašanje torej je, ali nacionalni program do leta 2010 ponuja rešitve za
               izzive, ki so pred nami. V poslanskem klubu LDS menimo, da ne. Resolucija ne rešuje
               problema pospeševanja povečevanja potreb, ne ponuja zadostnega in možnega razvoja in
               ne povečuje solidarnosti in socialne pravičnosti. Nasprotno. Ta nacionalni program
               socialnega varstva pomeni nazadovanje glede povečevanja potreb in pomeni izgubljeno
               priložnost glede na realne možnosti, kot jih ponuja rast BDP v Sloveniji. Iz
               resolucije je razvidno, da je pred vami in pred nami predlog, ki pomeni dolgoročno
               zmanjševanje sredstev za socialno varstvo v bruto domačem proizvodu kot tudi v
               državnem proračunu. Dejstvo je, da ima Slovenija že sicer nižje izdatke za socialno
               zaščito v BDP, kot je v povprečju v EU. Ob tem ko se v predlaganem nacionalnem
               programu socialnega varstva načrtuje rast bruto domačega proizvoda v tem obdobju
               večja kot 40%, pa se v tem obdobju rast izdatkov za to področje, za socialno varstvo,
               predvideva v višini 22%, torej na polovici rasti bruto domačega proizvoda.</p>
               <p>Delež sredstev za socialno varstvo v bruto domačem proizvodu se bo tako zmanjšal z
               0,88% v letu 2005 na 0,73% v letu 2010. Od vlada ne moremo sprejeti argumenta, da je
               ravno področje socialne varnosti tisto področje, na katerem moramo v tej državi
               začeti in najbolj varčevati. Da so torej najbolj ranljive skupine otrok,
               mladostnikov, starostnikov, oseb z motnjami v duševnem in telesnem razvoju tiste, pri
               katerih moramo v tej državi začeti z varčevanjem, tiste, pri katerih bomo začeli z
               reformami in zmanjševanjem javne porabe. Ne moremo pristati na to, da socialno
               varstvo ni nobena prioriteta več v tej državi. Da ni problema najti 10, 15 milijard
               za upravičence iz denacionalizacije in dati davčno olajšavo; da ni problema nameniti
               2,5 milijarde za stekleno vladno palačo; da nikogar ne skrbi, da se država zadolži za
               milijardo evrov, ne samo vlade, tudi centralne banke ne. In zdaj pridejo pred nas
               predstavniki ministrstva za delo, družino in socialne zadeve in nam razlagajo, da
               moramo varčevati zaradi vstopa v evro območje pri najbolj ranljivih skupinah v tej
               družbi, predsednik vlade ne minister za finance - ministrstvo za socialo! Res, narobe
               svet. Ta država se res spreminja. In ob vsem tem človek razume, da danes med nami ni
               ministra za socialo, ki bi moral imeti toliko v hlačah, da bi prišel pred nas in
               povedal, kar predlaga v tem nacionalnem programu.</p>
               <p>Spoštovane poslanke in poslanci! Vsi poznamo demografska gibanja v Evropi, vsi
               govorimo o starajoči se družbi in demografske analize kažejo, da bo okoli leta 2013,
               2014 prišlo do najvišjega pritiska in najmanj ugodnega razmerja med starejšimi in
               ostalimi deli prebivalstva. Zato se je treba na to obdobje ustrezno pripraviti. V
               Sloveniji bo situacija zaradi nizke rodnosti še posebej neugodna. To ugotavlja tudi
               današnja resolucija - ugotavlja. Žal pa seveda na problem ne odgovarja ustrezno in ne
               zadostno. Zavedajoč se tega problema se je v prvem nacionalnem programu socialnega
               varstva do leta 2005 temu posvečala posebna pozornost, a ne zadostna. Oskrba
               starejših se je tako povečala s 3,5% pokritja na 4,7% v letu 2005. To govorim zato,
               ker želim povedati, da je nacionalni program socialnega varstva pomemben, da je eden
               temeljnih instrumentov za to, da se izboljšajo storitve, da se poveča obseg storitev
               in kvaliteta storitev. Z uvedbo novih programov, kot so dnevni centri, pomoč na domu,
               varovana stanovanja, smo pričeli z uvajanjem novih oblik skrbi za starejše. Res je,
               da so se te storitve razvijale nekoliko počasneje od želja in potrebe po njih so
               velike in jih je zato treba razvija še naprej. Vse analize kažejo, da je, na primer,
               pomoč na domu ena najbolj primernih oblik pomoči starejšim. Starejših ne izključuje
               iz socialnega okolja, v katerem živijo, ampak so doma in seveda država prek teh
               programov skrbi zanje. Torej gre za eno najbolj kvalitetnih področij in storitev na
               področju varstva starejših. Zato smo v poslanski skupini LDS mnenja, da je
               ministrstvo za delo, družino in socialo temu področju v nacionalnem programu namenilo
               premalo pozornosti. Menimo, da je skrb za starejše eno tistih področij, ki jim je
               treba dati dodatno težo in zagotoviti tudi dodatna sredstva.</p>
               <p>V resoluciji nacionalnega programa socialnega varstva prav tako niso zadostno
               definirane obveznosti uporabnikov socialnovarstvenih storitev in iz njega ni
               razvidno, katere pravice bodo plačljive in katere bodo brezplačne. Model
               javnozasebnega partnerstva v nacionalnem programu socialnega varstva do leta 2010 ni
               zadosti definiran. Že do sedaj je bilo ugotovljeno, da so bili izvajalci
               socialnovarstvenih storitev pripravljeni vložiti svoj kapital v različne projekte.
               Vendar pa smo se lahko v mnogih primerih naučili, da je treba definirati zelo
               natančna in jasna merila, mehanizme, garancije in pogoje za vstop privatnega kapitala
               v javno mrežo institucionalnega varstva. In prepričani smo, da je bila ta resolucija
               in nacionalni program ena od priložnosti ter možnosti, da bi se naučili slabosti, ki
               so bile nedvomno v preteklosti, in dogradili tovrsten sistem.</p>
               <p>V programu je pomanjkljivo določena vloga nevladnih organizacij. Širitev mreže ni
               zadosti prilagojena potrebam uporabnikov. To še zlasti velja na področju
               varstveno-delovnih centrov, bivanjskih skupin in skrbi za odrasle s posebnimi
               potrebami. Kot so pojasnili strokovnjaki s tega področja, ostala delež vključenosti
               teh oseb v institucionalno varstvo enak kot v letu 2000, kar je ob trendu rasti na
               tem področju popolnoma neprimerno. Vsi vemo, da se zaradi napredka medicine zvišuje
               tudi življenjska doba osebam z motnjami v duševnem in telesnem razvoju. V nekaj letih
               bo prišlo do dodatnega povečanja potreb po njihovem institucionalnem varstvu, saj so
               sedaj le v polovici primerov vključeni v normalno družinsko življenje. Hkrati
               pozabljamo, da se tudi njihovi starši, kot sem prej poudaril, starajo in ne morejo
               več enako kvalitetno in zadostno skrbeti zanje. Ob tem bi veljalo sprejeti program
               spodbujanja vključevanja v družbo, na ta način sprostiti določeno število kapacitet,
               predvsem z institucionalizacijo oseb s težjimi motnjami v razvoju.</p>
               <p>Spoštovani zbor, poslanke, poslanci, v poslanski skupini LDS smo predlog resolucije
               nacionalnega programa proučili, natančno proučili in ugotovili med drugim, ko sem že
               dejal, da se relativni delež sredstev s tem predlogom pomembno zmanjšuje za te
               namene, da se razvoj socialnega varstva umika drugim prioritetam aktualne vlade.
               Cilji, ki so napisani na začetku programa, kot so prispevati k večji socialni
               vključenosti in povezanosti slovenske družbe, promocija solidarnosti in zmanjševanje
               neenakosti na vseh področjih življenja in dela ali izboljšati dostop do storitev in
               programov in razvijati mrežo v skladu s potrebami uporabnikov, so žal samo črke na
               papirju, kajti sami ukrepi in nato še normativi, ki so sestavni del predloga
               nacionalnega programa socialnega varstva do leta 2010, ne sledijo tem ciljem. Ravno
               nasprotno. Kot sem že na samem začetku dejal in kot piše v samem predlogu programa,
               je Slovenija na podlagi podatkov evropskega sistema statistik na področju socialne
               zaščite, kjer so všteti vsi izdatki za socialno zaščito, zabeležila padec tega deleža
               s 25,4 na 24,8% bruto domačega proizvoda, kar nas se je delilo od povprečja Evropske
               unije, ki znaša 27%. Najnovejši podatki po Evrostatu, pa so za Slovenijo že bolj
               neugodni, saj Slovenija danes zaostaja s povprečjem 25-erice držav EU še za dodatni
               odstotek v deležu BDP. Slovenija tako namenja za socialno zaščito svojih državljanov
               24,8% BDP, medtem ko Evropska unija 28%. Zato pozivamo vlado, ministrstvo za delo,
               družino in socialne zadeve, da ponovno preverijo svoje prioritete, zlasti pa
               področja, na katerih je varčevanje in racionalizacija bolj smiselna in smotrna.
               Prepričani smo, da lahko in zmore najti veliko takšnih področij. Socialno varstvo je
               znotraj sistema socialne zaščite še posebej pomembno in še posebej občutljivo.
               Otroci, mladostniki, starostniki, osebe z motnjami v duševnem in telesnem razvoju,
               brezposelni, ki jih zadeva področje socialnega varstva, ne bodo povzdignili svojega
               glasu. Ne bodo demonstrirali, niti nastopali pred slovensko javnostjo. Veliko od njih
               tudi na volitve ne hodi. Zato je odgovornost politike, da jim omogoči človeško
               dostojanstvo, še toliko večje in bolj pomembno.</p>
               <p>V poslanskem klubu LDS menimo, da predlagana resolucija nacionalnega programa za
               socialno varstvo za obdobje 2006 do 2010 ne zagotavlja zadostnega in možnega razvoja
               sistema socialnega varstva v Sloveniji. Pomeni korak nazaj, zato je ne moremo in ne
               bomo podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Potrata, v imenu Socialnih demokratov.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa država sekretarka, poslanke
               in poslanci! Dovolite, da mnenje Socialnih demokratov začnem pri koncu in s tem
               opozorim na to, kako naj v celoti gledamo Socialni demokrati. Pri načinu
               uresničevanja in spremljanju izvajanja nacionalnega programa socialnega varstva je
               posebna naloga določena tudi državnemu zboru. Ppoleg te naloge, ki jo opravlja danes
               s sprejemanjem nacionalnega programa, je državnemu zboru naloženo tudi spreminjanje
               veljavne zakonodaje, mora skrbeti, da se v drugih področnih zakonih določijo ukrepi
               za preprečevanje nastajanja socialnovarstvene problematike, spremlja uresničevanje
               dogovorjenih ciljev iz tega programa in določa letne prednostne naloge ob sprejemanju
               državnega proračuna in drugih ukrepov enokonomske in socialne politike. In zakaj sem
               začela mnenje oblikovati pri koncu? Zato, ker imamo Socialni demokrati vsaj dve
               izkušnji, ki vloge državnega zbora ne kažejo v tej luči, v kakršni je v tem
               nacionalnem programu zapisana. Socialni demokrati smo ob sprejemanju proračuna za
               leto 2006 in tudi proračuna za leto 2007 vložili številne amandmaje, s katerimi smo
               skušali zagotoviti večja sredstva za programe socialnega varstva in aktivne politike
               zaposlovanja, pa žal ti amandmaji niso bili sprejeti, kar je že nakazovalo, da bodo
               sredstva, namenjena takim programom, podcenjena in nezadostna. Nismo tudi še v
               nobenem do zdaj predlaganem zakonskem aktu videli, vsaj v tem mandatu ne, da bi bilo
               pospremljeno tudi s kakšnim mnenjem o tem, kakšna bo socialnovarstvena problematika,
               ki bo nastala kot posledica novosprejetih zakonskih določil. Zato bi najmanj, kar bi
               pričakovali, lahko sprejeli kakšno priporočilo, ki bi predlagateljem zakonov nalagalo
               tako presojo.</p>
               <p>In zdaj dovolite, da začnem tam, kjer se običajno začne, pri naslovu. Resolucija
               nacionalnega programa socialnega varstva nosi letnici 2006 - 2010, kar pomeni, da v
               dobršnem delu prekriva tisto, čemur rečemo naslednja finančna perspektiva. Če o
               naslednji finančni perspektivi Evropske unije razmišljamo tudi s stališča lizbonske
               strategije in zapisanih ciljev, se ob ciljih, ki naj bi bili usmerjeni v razvoj in
               učinkovitost pojavlja tudi merilo, ki mu rečemo socialna pravičnost. In če merimo s
               tega stališča se je potrebno vprašati, ali so v nacionalnem programu zapisana taka
               določila, ki omogočajo verjeti, da bo željam po konkurenčnosti, po gospodarski
               uspešnosti in po razvoju hkrati pridruženo tudi tisto, kar je za Socialne demokrate
               ne samo v Sloveniji, ampak tudi v Evropski uniji bistveno, to je solidarnost in
               socialna pravičnost. Žal po nekaterih kazalnikih, ki so merljivi in ki jih je mogoče
               razbrati iz resolucije, da bo za socialne programe namenjena ali dosežena 22% rast,
               medtem ko bruto domači proizvod naj bi zrasel za 46%, kaže, da je ta program, ki je
               pred nami, restriktiven, ne pa razvojen. Ob tem beseda ambicioznost izgubi svoj
               pomen.</p>
               <p>Rada bi opozorila še na eno značilnost. Osnovna izhodišča poudarjajo, da je vsak
               posameznik odgovoren za svojo socialno varnost. Če je to temeljno določilo, potem
               socialna pravičnost, solidarnost izgubita nekaj svoje načelne teže, ki jo imata v
               osnovnih izhodiščih. Socialni demokrati se zavedamo, da je nacionalni program
               socialnega varstva zakonsko predpisan dokument, ki ga je treba sprejeti, vendar
               menimo, da zanj nosi odgovornost vlada in koalicija. To pa posebej zaradi tega, ker
               je tudi način sprejemanja tega akta bil tak, da ne moremo biti zadovoljni s stopnjo
               doseganja socialnega dialoga. To se je pokazalo tudi na odboru, na matičnem delovnem
               telesu, kjer so bila vložena števila dopolnila tako izvajalcev kot uporabnikov
               storitev ali pa strokovnjakov, pa po pravilu niso bila deležna podpore, če niso
               prihajala iz koalicijskih vrst. Zato lahko znova rečemo, da ni ravno ta akt vzor
               tistega, kar ima zapisano kot prvi cilj, to je socialna vključenost. Ta terja tudi
               višjo stopnjo dialoga in večji konsenz pri sprejetih aktih.</p>
               <p>Pogrešamo potrebno analizo učinkov dosedanjega nacionalnega programa, ker menimo, da
               bi iz tega bilo mogoče izpeljati bolj prepričljive postavke tudi v napovedanem
               nacionalnem programu.</p>
               <p>Ne moremo tudi sprejeti odločitve, da se deregulacija in partnerstvo med javnim in
               zasebnim, najpogosteje zoži samo na zahtevo po pluralizaciji, saj kakšnih drugih
               obsežnejših razlag na matičnem delovnem telesu nismo dobili. Gre preprosto za
               program, ki bi moral biti v svojih učinkih usmerjen predvsem na ranljive skupine, na
               otroke, na starejše in na osebe s posebnimi potrebami, največ pripomb pa je prihajalo
               ravno iz njihovih vrst, zato se Socialni demokrati ob resoluciji ne nameravamo
               pridružiti tistim, ki bodo to resolucijo podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še poslednji ima besedo mag. Capuder v imenu Nove Slovenije.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Gospa sekretarka, poslanke in poslanci! Z
               nacionalnim programom socialnega varstva do 2010 si naša država za naslednjih pet let
               na novo zastavlja temeljne cilje socialnovarstvene politike, za njihovo doseganje pa
               pripravlja različne strategije in ukrepe. Temeljno izhodišče politike socialnega
               varstva tudi v tem obdobju ostaja enako, kot je bilo do sedaj, in to je, da je naloga
               države in lokalne skupnosti predvsem zagotavljati takšne splošne razmere oziroma
               pogoje, da bodo posameznikom omogočali ustvarjalno delovanje in uresničevanje
               njegovih oziroma njihovih razvojnih možnosti. Seveda pa morajo tudi državljani s
               svojo aktivnostjo in po svojih najboljših močeh na vseh področjih svojega življenja
               dosegati tako raven kakovosti življenja, ki bo primerljiva z drugimi v okolju in bo
               ustrezala merilom človeškega dostojanstva. V kolikor pa si posamezniki ne morejo
               oziroma ne znajo sami zagotoviti socialne varnosti in nekega dogovorjenega
               blagostanja zaradi delovanja zunanjih in notranjih dejavnikov, pa so upravičeni do
               pomoči. Zato mora biti temeljni cilj politike socialnega varstva, da posamezniku in
               njegovi družini v takih primerih zagotovi strokovno pomoč in nujne materialne vire za
               dostojno življenje in omogočanje človeškega dostojanstva. Načela, na katerih temelji
               izvajanje sistema socialnega varstva, so: zagotavljanje človekovega dostojanstva,
               socialna pravičnost, solidarnost in tudi odgovornost posameznika za zagotavljanje
               lastne socialne vernosti in socialne varnosti njegovih najbližjih oziroma njegovih
               družinskih članov. Vodila pri delovanju na vseh ravneh znotraj sistema socialnega
               varstva pa morajo biti enak dostop in enake možnosti, prostovoljnost vključitve,
               prosta izbira, individualizacija obravnave, gospodarno ravnanje s proračunskimi
               sredstvi in dogovarjanje med izvajalci in uporabniki.</p>
               <p>Nacionalni program socialnega bo imel pomembne finančne posledice za javne izdatke
               predvsem zaradi potrebne širitve mreže socialnovarstvenih ustanov in izboljšanja
               dostopnosti le-teh širšemu krogu uporabnikov, zaradi potrebnih novih zaposlitev za
               izvajalce socialnovarstvenih programov in storitev ter potrebnih investicij v
               objekte, kjer se bodo izvajale nove socialnovarstvene storitve in programi, pri čemer
               pa se bodo tudi v tem obdobju nove kapacitete za izvajanje varstva starejših v veliki
               meri zagotavljale tudi z vlaganji s strani privatnega kapitala. Seveda bodo pri tem
               upoštevane proračunske možnosti posameznega proračunskega leta.</p>
               <p>V Novi Sloveniji se zavedamo, da je nacionalni program do leta 2010 zastavljen zelo
               ambiciozno in smelo, vendar pa s tem aktom zarisujemo pot razvoja na vseh področjih
               socialnovarstvene politike. V resoluciji je predvideno, da se bodo odhodki proračuna
               za izvajanje socialnovarstvene politike povečali s 57,7 milijard v letu 2005 na
               dobrih 70 milijard v letu 2010. To pomeni, da je indeks rasti v obdobju 2005 do 2010
               okoli 122 in je nižji od predvidenega indeksa rasti BDP, ki je predviden v strategiji
               razvoja Slovenije. Vendar pa je potrebno pri tem takoj omeniti tudi dejstvo, da v
               predvidenih proračunskih izdatkih niso zajeta vlaganja v socialno varstvo s strani
               zasebnikov, ki so v letnem obsegu ocenjena na ravni 7 milijard oziroma 28 milijard v
               celotnem obdobju. Resolucija namreč predvideva vključitev zasebnega kapitala v
               izvajanje programov socialnega varstva. Tu gre predvsem za investicije v
               infrastrukturo, objekte in opremo za izvajanje socialnega varstva. Z upoštevanjem teh
               vlaganj pa bi bil indeks rasti sredstev za socialno varstvo 134, kar pomeni bistveno
               povečanje glede na 122.</p>
               <p>Ker pa same številke v resoluciji povedo bolj malo, si poglejmo primerjave med
               doseženimi rezultati sedanjega nacionalnega programa in napovedmi nacionalnega
               programa socialnega varstva do leta 2010 na nekaj primerih, in sicer najprej na
               socialnovarstvenih programih. Za mrežo materinskih domov in zavetišč je bilo v letu
               2005 zagotovljenih skupno 314 mest, od tega 126 mest v materinskih domovih in 188
               mest v varnih hišah. V resoluciji do leta 2010 pa je predvidenih skupno 350 mest, kar
               pomeni 11% povečanje; 140 mest bo zagotovljenih v materinskih domovih in 210 v varnih
               hišah. Naslednji primer, v mreži dnevnih centrov in mreži centrov za svetovanje ter
               zagovorništvo za osebne z dolgotrajnimi težavami v duševnem razvoju je v letu 2005
               delovalo 22 dnevnih centrov s kapaciteto do 250 obravnav dnevno in 10 svetovalnih
               pisarn s 1.400 uporabniki letno. V resoluciji do leta 2010 pa je predvidena
               vzpostavitev mreže dnevnih centrov s skupno zmogljivostjo najmanj 350 stalnih mest,
               kar pomeni 40% povečanje, ter mreže centrov za svetovanje in zagovorništvo za osebe z
               dolgotrajnimi težavami v duševnem razvoju, ki pa bo zagotavljala pokritost po vseh
               statističnih regijah. Poleg tega je tu še vrsta programov za uživalce drog ter
               izvedba mreže centrov za svetovanje in socialno rehabilitacijo zasvojenih s
               prepovedanimi drogami, kjer se obseg programov širi, zagotovljena pa bo tudi bolj
               enakomerna pokritost po vsej državi.</p>
               <p>Poglejmo si še sedanje razmere na nekaterih področjih socialnovarstvenih storitev in
               primerjavo s predvidenimi aktivnostmi v nacionalnem programu socialnega varstva do
               leta 2010.</p>
               <p>Storitve pomoči družini na domu, s katerimi se upravičencem nadomešča in odmika
               vstop v institucionalno varstvo, je v letu 2005 koristilo 4.732 uporabnikov. V
               predlagani resoluciji je predvideno, da bo zagotovljena socialna oskrba na domu za
               vsaj 10.000 oseb, starih nad 65 let, in za vsaj 900 drugih odraslih oseb, kar pomeni
               več kot 100% povečanje.</p>
               <p>Storitve institucionalnega varstva otrok in mladostnikov, prikrajšanih za normalno
               družinsko življenje, ki zaradi težav v odraščanju ali neugodnih razmer ne morejo
               živeti pri starših, je v letu 2005 zagotavljalo 900 rejniških družin. V resoluciji je
               predvidena ohranitev sedanjega števila rejniških družin, kajti še sedaj ostajajo
               neizkoriščene kapacitete.</p>
               <p>Za potrebe organiziranega varstva v dnevnih centrih za osebe, starejše nad 65 let,
               je bilo v letu 2005 zagotovljenih 200 mest. S to resolucijo pa bo v letu 2010
               zagotovljenih vsaj 1.000 mest. Podobno je z varstvom in oskrbo v varovanih
               stanovanjih za starejše osebe, kjer je bilo v letu 2005 zagotovljenih 364 mest, z
               resolucijo se predvideva, da bo v letu 2010 imelo zagotovljene storitve vsaj tisoč
               660 stanovalcev oskrbovanih stanovanj, od tega tisoč 300 novih.</p>
               <p>V institucionalnem varstvu oseb z motnjami v telesnem in duševnem razvoju, ki so
               vključene v programe storitev varstveno-delovnih centrov in potrebujejo organizirano
               oskrbo in varstvo, je bilo v letu 2005 zagotovljenih 662 mest. Z resolucijo bo
               zagotovljeno vsaj 1.100 mest za celodnevno obravnavo in od tega 30% v stanovanjskih
               skupinah.</p>
               <p>In še zadnji do teh podatkov oziroma zadnja teh primerjav. Za potrebe
               institucionalnega varstva telesno invalidnih, poškodovanih ali dolgotrajno kronično
               bolnih oseb je bilo v letu 2005 zagotovljenih 160 mest, z resolucijo bo zagotovljenih
               vsaj 300 mest, od tega vsaj 25% mest za različne oblike organizirane nastanitve v
               skupnosti.</p>
               <p>S predlaganim nacionalnim programom socialnega varstva se na številnih področjih
               širi obseg socialnovarstvene mreže, na posameznih področjih se zagotavlja najmanj
               dosežena raven še v večji meri kot doslej, pa se socialnovarstvene storitve in
               programi približujejo uporabnikom, širil se bo tudi krog izvajalcev z nevladnimi
               izvajalci. S tem programom se dejansko udejanja tudi dobršen del programa socialnih
               reform.</p>
               <p>Program je nastajal v sodelovanju različnih strokovnjakov s področja teorije in
               prakse in kar je tudi pomembno, bil je dopolnjen še s predlogi raznih izvajalskih
               organizacij in njihovih krovnih združenj, seveda v okviru možnosti izdatkov za to
               področje. Številčno opredeljeni cilji v resoluciji so minimum, za katerega se vlada
               obvezuje, da ga bo v obdobju 2006 do 2010 izvršila. Več od tega se da izvršiti, v
               kolikor bodo takšne potrebe in v kolikor bodo za to zagotovljena zadostna finančna
               sredstva. Zaradi tega bomo v Novi Sloveniji - krščanski ljudski stranki podprli
               program, saj smo prepričani, da je kvaliteten in, kar je pomembno, je tudi izvedljiv.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin in sledi splošna
               razprava o predlogu resolucije. Prvi ima besedo gospod Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p> Hvala za besedo, gospod podpredsednik. Spoštovani gospod generalni direktor,
               spoštovane poslanke, spoštovani poslanci! Veseli me, da je iz osnovnih izhodišč
               resolucije o nacionalnem programu socialnega varstva za 5-letno obdobje od 2006 do
               2010 jasno zaznati temeljni cilj politike socialne varstva in ta je, posamezniku in
               njegovi družini v primerih, ko si osnovne socialne varnosti ne more zagotoviti sam,
               zagotoviti strokovno pomoč in nujne materialne vire za človeka vredno življenje,
               torej omogočanje človeškega dostojanstva. Ne gre torej samo za posameznika, temveč za
               posameznika in njegovo družino. Družina je središče in temelj družbe. Družbi, ki tega
               aksioma ne vzame dovolj resno in odgovorno, se ne piše dobro. Človeški viri so
               osnovna prvina konkurenčnosti in nosilec gospodarskega razvoja in zibelka in šola pa
               je družina.</p>
               <p>Dejstvo, da začenjamo prenašati družinske funkcije, ki smo jih nekaj desetletij
               prenašali na državo, nazaj na družino, je v veliki meri posledica demografskega
               stanja in razvoja. Ko so se prebivalstvene piramide spremenile v prebivalstvene žare,
               država ne more več financirati mnogih področij v taki meri, kot jih je, ko je bila
               demografska slika drugačna. Od načina, kako bomo te funkcije prenesli nazaj na
               družino, je odvisno, ali bomo kot družba preživeli. Treba bi jih bilo treba prenesti
               tako, da bi bilo to spodbudno za velikodušno odločanje staršev za življenje. Za ta
               trenutek slovenske zgodovine in razvoj Slovenije nasploh se mi zdi ključno, da tudi
               načrtovane reforme morajo identificirati ukrepe in sredstva za spodbude družinam, ne
               kot socialno pomoč ljudem v stiski ampak kot najnujnejše in najbolj donosno vlaganje
               v gospodarski razvoj.</p>
               <p>Demografski trendi kažejo, da je obstoj slovenskega naroda dolgoročno ogrožen, saj
               se je rodnost v zadnjih desetletjih razpolovila, zato mora biti prednostna naloga
               države zavzemanje za takšno usklajenost vseh področjih življenja, da bodo demografski
               kazalci naše družbe dolgoročno kazali na ravnovesje vseh generacij. Država mora
               razvijati razmere, ki bodo državljanom omogočale, da se bodo brez strahu odločali za
               rojevanje otrok in da bodo prav tako brez strahu spoštovali in cenili navzočnost
               ostarelih in bolnih v svoji okolici. Družina je kot subjekt v resoluciji omenjena 60
               krat, kar kaže na to, da je orientacija te vlade usmerjena v podporo pomenu in
               kakovosti družinskega življenja kot enega izmed temeljev naše družbe in naše
               prihodnosti. Družina ima nenadomestljivo vlogo za skupnost, zato ne bomo več
               dopuščali, da se družina odriva na rob eksistenčnega minimuma in zanemarja njena
               pomembna vloga v državi kot skupnosti državljanov. Najti je treba tudi dovolj
               prostora za potrebne naložbe v vzgoji in izobraževanju. V tem pogledu je resolucija o
               nacionalnem programu socialnega varstva kompatibilna tudi z našo koalicijsko pogodbo.</p>
               <p>Resolucija po mojem mnenju in prepričanju napoveduje ugodno reševanje tudi
               problematike varstva starejših. Čeprav smo leta 1997 sprejeli program varstva
               starejših oseb, na področju socialnega varstva do leta 2005, o katerem je govoril
               spoštovani poslanski kolega mag. Rop, imamo danes definitivno predolge čakalne vrste
               pred domovi starejših, predvsem na podeželju. To ni dopustno in to ni starejšega
               človeka vredno stanje. Ministrstvo za delo, družino in socialne zadeve se tega
               odgovorno zaveda, nekateri projekti so že v izvedbeni fazi. Več pa moramo narediti po
               mojem prepričanju na področju ozaveščanje družbe glede odnosa do starejših.
               Ozaveščanje družbe o enakovrednosti vseh življenjskih obdobjih in izpolnjevanje
               edinstvenih nalog za vsakega posameznika v njih bo pripeljalo tudi do ozaveščanja o
               starosti in problemih, ki jih to obdobje prinaša. Da bi začarani krog diskriminacij v
               starosti prenehal, bi morali člani aktivne generacije ponuditi svojo moč starejšim.
               Po drugi strani pa je treba starejše spodbujati k samozagovorništvu, k zavedanju
               lastne moči, kar v sedanjih okvirih ostaja premalo izraženo. Življenjske izkušnje
               starejših ljudi in njihovo obstoječe število so potemtakem moč in možnost vseh, vsaj
               nekaterih, pa čeprav le delno, da tudi sami pripomorejo, da se onemogoči začarani
               krog diskriminacij, ki pritiskajo nanje v starosti. Poleg konkretne pomoči ostarelim
               in ustvarjanju materialnih razmer bi družba morala težiti k spreminjanju miselnosti
               ljudi, k odpravljanju predsodkov pred starostjo in k vzgoji za medsebojno spoštovanje
               in sožitje različnih generacij, da bodo vsaka po svoje lahko pripomogle k življenju v
               družbeni skupnosti. Pri tem se morajo veliko bolj vključiti tudi slovenski mediji. Na
               mizi je, po mojem prepričanju, pomemben in ustrezen dokument o izvajanju socialnega
               varstva za naslednje petletno obdobje, zato ga bom sam kakor tudi poslanska skupina
               Nove Slovenije podprl. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Han.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa za besedo, spoštovani podpredsednik. Spoštovani zbor! Resolucija o
               nacionalnem programu socialnega varstva za obdobje 2006-2010 je dokument, ki po mojem
               mnenju naj bi bil temelj in osnova za nadaljnje sprejemanje socialne politike
               socialnih programov, socialnih zagonov na sploh, kar je najbolj osnovno za
               resolucijo, ki naj bi zasledovala cilj politike socialnega varstva ljudi, da ne
               naštevam drugih ciljev, ki so vsem nam poznani. Vendar pa moram ugotoviti, da je ta
               dokument še en izdelek ministrstva za delo, socialo in družino, ki mu jaz osebno kot
               Socialni demokrat ne morem dati pozitivne ocene in ga ne morem podpreti. V osnovi,
               bom rekel, papir prinese vse mogoče, vendar je življenje vse kaj drugega. V grobem bi
               vam rad izpostavil nekaj segmentov oziroma mojih pomislekov, zakaj tega dokumenta
               oziroma te resolucije ne morem podpreti. Ministrstvo je sledilo svojemu načinu dela,
               ki ga poznamo, to je, da nerado oziroma ne vključuje pri oblikovanju dokumentov,
               zakonov socialne partnerje, strokovne javnosti, civilne družbe in vse, da ne govorim
               tudi druge politike. Ta resolucija pa je po mojem mnenju ravno rezultat dela ministra
               za delo, socialo in družino. In moram se tudi sam vprašati, zakaj takšen ignorantski
               odnos ministra, da vendarle na današnji dan ne pride v to dvorano in posluša tako
               pozitivne kot negativne očitke s strani politikov. Drugi segment oziroma vidik, ki
               spremlja takšno resolucijo, pa je tudi to, da če hočemo speljati nadaljnje postopke,
               potrebujemo finančna sredstva. Tukaj pa se zastavlja vprašanje, kako misli vlada
               oziroma minister zasledovati cilje socialne države, ko pa istočasno v proračunu
               zmanjšuje sredstva na tem področju. Zanimivo je, da program temelji na optimistični
               napovedi ministra, da bo 5,3% gospodarske rasti v Sloveniji, hkrati pa v državnem
               proračunu sploh ni predvidenih sredstev za prvi dve leti realizacije programa. Lahko
               bi tukaj našteval še druge nelogične poteze, nejasnosti, pa ker me čas preganja, ne
               bom.</p>
               <p>Na tretje, kar bi rad opozoril in je tudi za Socialne demokrate vprašljivo, je to,
               da predlagana resolucija gre zagotovo korak k privatizaciji socialnega varstva pri
               nas. Posebno se lahko strinjam, da je potrebno omogočiti, da se privatni kapital
               vključi v ta del zgodbe, vendar pod določenimi pogoji in predvsem pod določenimi
               pogoji, ki jih naj bi vendarle vsi skupaj oblikovali. Vendar v tem delu je resolucija
               slabo pripravljena, je nekonsistentna in neprimerna. Ni postavljenih, če enostavno
               rečem, ni postavljenih kriterijev oziroma pravil za to igro. Sam vam moram povedati
               in verjetno veste, da privatni kapital sledi logiki dobička. To je sicer v redu,
               vendar področje socialnega varstva je zagotovo neka specifičnega in osebno menim, da
               tu ni prostora za politične igre oziroma tukaj gre predvsem za ljudi.</p>
               <p>Rad bi povedal, da v resoluciji je premalo vključena starejša populacija. V
               Sloveniji se število starejših povečuje. Evropski trendi pa tudi kažejo, da se
               populacija stara in ravno ta starejša populacija je potrebna posebne nege oziroma
               socialne varnosti, ki pa v tej resoluciji ni dovolj zaznana. Lahko bi našteval še
               veliko pomanjkljivosti in nejasnosti, vendar nočem na travmah ljudi pridobivati
               političnih pik, s tem, da bi izpostavljal to, da niso bila v tej resoluciji dovolj
               vključena društva, ki se ukvarjajo predvsem s pomočjo ljudem. Predvsem govorim to za
               društvo Sožitje, društvo Vezi, Sonček in podobno, ker vem, da smo vsi skupaj dobili
               na mizo kup pisem, prošenj, pobud itn.</p>
               <p>Naj zaključim. Osebno resolucije ne morem podpreti, ker sem prepričan, da ni moč
               povečevati socialne varnosti s krčenjem že pridobljenih socialnih pravic. S tako
               resolucijo pa se mi poraja vprašanje, ali gre Slovenija v smeri ukinitve socialne
               države. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mimogrede, dovolite mi opazko oziroma prošnjo, da prosite vse tiste
               kolegice in kolege, ki ne želijo razpravljati, da mi to sporočijo, kajti to bo
               pospešilo naše delo. Glede na to, da je petek, mislim, da bomo vsi toliko bolj
               veseli.</p>
               <p>Drugače je pa na vrsti gospod Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Kolega Žnidaršič je poprej že povedal, da smo v naši poslanski skupini
               kritični do dokumenta, o katerem sedaj govorimo. V poslanski skupini DeSUS imamo
               večje ambicije, pa tudi večje zaveze, programske in siceršnje, zato da bi postorili
               več za socialno državo in za kvaliteto življenja, za boljše življenje Slovenk in
               Slovencev. Dvomim, da bi lahko samo pozitivno govorili o tem, kaj nam dokument
               prinaša, čeprav je tega seveda tudi nekaj in prav je, da se ozremo na tiste stvari,
               za katere se nam zdi da so morebiti najbolj pomanjkljive. Naj rečem naprej, da je
               nemogoče temu dokumentu aklamirati, da je nemogoče aklamirati tudi sicer po naši
               oceni delu ministrstva za delo, socialne zadeve, družino in invalide. In prav je
               najbrž, da kritično soočimo nekatera stališča, da bi se to izboljšalo. Delo namreč.
               Pa ne samo delo, tudi komunikacija, za katero ugotavljamo ne zgolj z naše strani, pač
               pa tudi s strani številnih, tudi ne samo strank, ampak strokovnih organizacij ali pa
               zavodov, ki delajo na tem področju, kajti to bi verjetno prispevalo k lažjemu
               napredovanju, k boljšemu napredovanju, k drugačni resoluciji, k bolj izpopolnjeni
               resoluciji in upam, da potem tudi k boljšemu izvajanju programa, kakršen bo sprejet.</p>
               <p>Osnovna ugotovitev je najbrž nedvomna. Prvič. Zmanjšuje se relativni delež sredstev
               za to področje. Drugič. Zvišuje se absolutno število potreb na tem področju in se na
               ta način torej škarje odpirajo, dasiravno nam ministrstvo obljublja, da bodo škarje
               zaprte potem, ko bo vstopil privatni kapital na to področje. Res je tudi to, da se ob
               tem odpiranju škarij poslabšujejo tudi pogoji za delo občin, kajti vrsta storitev, ki
               se prenašajo v kompetence občin, ni pospremljenih z ustreznimi sredstvi. To so po
               naši sodbi osnovne ugotovitve in to kaže povedati, ker se nam bo to negativno
               obrestovalo v času, ki prihaja v naslednjih letih, ko bomo resolucijo oziroma program
               izvajali. Osnovna kritika je bila namenjena temu, čeprav razumem vse te kritike, da
               je bilo premalo pozornosti posvečeno starejši generacije, da je bilo premalo
               pozornosti posvečeno tisti generaciji oziroma tisti skupini ljudi, ki je
               hendikipirana, tistim, ki so potrebni storitev varstveno-delovnih centrov in drugih
               podobnih zavodov. Jaz ocenjujem, da so tudi mladi sicer nekako izpuščeni. Vse premalo
               je bilo strojenega za to, da bi se morebiti nekateri programi, ki so zasnovani, ki
               imajo celo že velik del materialne osnove pripravljene, tudi izvedli. Naj spomnim na
               hiše zavetja. To je en tak konkretni primer. Imamo zgrajene tri takšne hiše v
               Sloveniji, vse tri so prazne in prav nič ne kaže na to, čeprav so prazne že dolgo
               časa, da jih bomo uspeli aktivirati, čeprav so potrebe na tem področju velike in tudi
               v resoluciji najdemo deklarativno naklonjenost temu, da bi se pokazala večja volja,
               večja pripravljenost za pomoč tem mlajšim otrokom, ki so iz trpinčenih družin ali
               kako drugače ogroženi. Nič ne kaže na to, da bi ministrstvo spremenilo svoja stališča
               v zvezi z družinskim pomočnikom, sicer je opaziti, da bi nekoliko manj obremenili
               občinske proračune, pa vendar temelja dilema ostaja. Pred tem, preden je bil ta
               institut, ki ga mi pozdravljamo, uveden, občine z njim niso bile obremenjene. Ko pa
               je bil uveden in se izvaja, pa so, in popravek gre samo v tem smislu, da bodo malo
               manj. Mi pa sodimo, da morajo te storitve biti storitve, ki bodo financirane iz
               državnega proračuna.</p>
               <p>Samo še nekaj besed v zvezi s koncesijami. Na primer, jaz sam kandidiram kot župan
               za dom starostnikov relativno neuspešno. Tudi iščemo koncesionarje, ampak
               koncesionarji seveda vstopajo na ta trg z določenim namenom in vstopajo na trg, to je
               zanje trg. Socialne storitve, socialni programi pa bi morali biti predvsem korektura
               trga.</p>
               <p>In da ne bi samo negativno govorili, naj povem, da zelo pohvalim ambicijo, da bomo
               imeli več medgeneracijskih centrov, toda zopet je predvidenih 15, kar je za Slovenijo
               občutno premalo.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Čas tranzicije se tudi v Sloveniji počasi izteka.
               Nekateri so uspeli, nekateri so celo nesramno obogateli. So pa tudi skupine ljudi, ki
               pa so v tem času tranzicije vse izgubili, delo, zaslužek, kakršenkoli način
               preživetja, in za te seveda država mora poskrbeti. Poskrbeti v času, ko bogati
               postajajo še bolj bogati, revni pa še bolj revni.</p>
               <p>Danes obravnavamo resolucijo o nacionalnem programu socialnega varstva. Državni svet
               je ugotovil to, na kar je opozarjal tudi kolega Rezman, škarje se na tem področju
               močno odpirajo. Mi pa hkrati, ko načrtujemo veliko aktivnosti na področju socialnega
               varstva, dejansko zmanjšujemo sredstva, in to ugotavlja tudi državni svet, ki pravi,
               da se delež sredstev za socialno varstvo v bruto domačem proizvodu dolgoročno
               zmanjšuje z 0,88 v lanskem letu na 0,73% v letu 2010. Prav tako pa se zmanjšujejo
               tudi potrebna sredstva za socialno varstvo iz blagajne zavoda za zdravstveno
               zavarovanje. Temeljni cilj politike socialnega varstva je, kot je predlagatelj
               zapisal, posamezniku in njegovi družini v primeru, ko si osnovne socialne varnosti ne
               more zagotoviti, zagotoviti strokovno pomoč in nujne materialne vire za dostojno
               življenje in omogočanje ohranitve človeškega dostojanstva. In ko zdaj malo pogledam
               po tej resoluciji, se mi zastavlja nekaj vprašanj.</p>
               <p>Kolega Han je govoril tudi o zvezi Sonček, pravzaprav jo je omenil. In ko v
               resoluciji v poglavju 5.2, storitve institucionalnega varstva otrok in mladoletnikov
               z zmerno, težjo ali težko razvojno motnjo v zavodu, dnevnem varstvu, v drugi družini
               ali v drugi organizacijski obliki, namenjeni razbremenitvi družine, opazujem, kaj se
               pričakuje, ne morem mimo poslanskega vprašanja, ki sem ga postavil ministru za delo,
               družino, socialno politiko in je povezano tudi z zvezo Sonček, ki je pripravila
               zakon, delovni zakon ali pa delovni naslov zakona. Opozoriti želim, da zakonodaja
               sicer omogoča staršem otrok, ogroženih otrok in otrok s posebnimi potrebami, da
               ostanejo doma s starši, torej enim izmed njih. To je vsekakor zelo pomembno dejstvo
               ali je hkrati potrebno poskrbeti pri tem tudi za strokovno pomoč v procesu
               izobraževanja in vključenost teh otrok v predšolsko izobraževanje. Na področju
               predšolskega izobraževanja za te otroke, ogrožene otroke, otroke s posebnimi
               potrebami ni poskrbljeno. To je potrebno upoštevati pri načrtovanju aktivnosti. Ta
               zakon je bil kot delovno gradivo pripravljen in ga je potrebno počasi verjetno
               spraviti v parlamentarno proceduro.</p>
               <p>Ko govorimo o starejših osebah, zelo pomembno je, da prizadevanja v smeri, da
               starostniki ostanejo čim dlje v svojem krogu, družinskem krogu, da ta prizadevanja
               okrepimo, tudi tako imenovana varovana stanovanja so pri tem zelo, zelo pomembna.
               Seveda pa so ljudje, ki potrebujejo dom za varstvo odraslih in tudi na to je bilo že
               opozorjeno. Potrebe so velike, mest za to pa ni dovolj. Ne samo na podeželju, to se
               dogaja tudi v mestih. Kot primer lahko navedem mestno občino Velenje, kjer imamo
               težave z domom za varstvo odraslih. Nismo zadovoljni s tem, ki ga danes imamo. Želimo
               si nov dom, primeren prebivalkam in prebivalcem te naše doline, ki so pač v
               preteklosti pomagali, da je razvoj v dolini takšen, kot je, na starost pa čakajo pred
               vrati, to sicer ni dobesedno, pred vrati doma za varstvo odraslih, za njih pa v njen
               ni prostora. Pa tudi če je, ta dom ni dovolj kvaliteten, da bi lahko bili z njim
               zadovoljni. Pred časom sem postavil ministru vprašanje tudi s področja podeljevanja
               koncesij in izgradnje domov za varstvo odraslih. Glede na to, kot sem dejal, poslušam
               načrte, prebiram resolucije na tem področju, pa se, vsaj v dolini, iz katere
               prihajam, veliko ne stori. Ali naj glede na izkušnje, ki jih imam z lanskoletnim
               razpisom in z rezultatom, kjer so izmed štirih koncesijo dobili kar trije zavodi, ki
               so jih ustanovile lokalne župnije, poprosim tudi naše v naši dolini lokalne župnije,
               da ustanovijo zavode, da se prijavo, ko se podeljuje koncesija, in to koncesijo potem
               tudi dobijo. Ali je to res edina pot v tem trenutku, ko imamo to vlado oziroma tega
               ministra? Jaz mislim, da to ni prava pot in da je potrebno prisluhniti lokalnim
               skupnostim oziroma organom, ki te lokalne skupnosti predstavljajo. Tu ste zapisali
               tudi, da se bodo nekatere stvari prenašale oziroma se bodo podeljevale koncesije, v
               praksi se bo preizkušal model postopnega prenosa izvajalske funkcije na področju
               socialnovarstvenih zavodov, na primer nekaj domov za starejše, posebnih
               socialnovarstvenih zavodov za odrasle in varstveno-delovnih centrov z države na druge
               subjekte s pogojem, da nov subjekt prispeva k nadaljnjemu razvoju, večji kakovosti in
               širitvi mreže. In zopet trčim ob vsebino, ki sem jo zastavljal v poslanskem
               vprašanju, zakaj v trenutku, ko je veliko pomanjkanje prostih mest v domu za varstvo
               odraslih, ministrstvo vodi politiko, da podeljuje koncesijo tistim, ki imajo manj
               mest v teh zavodih in dobijo tudi dodatne točke na razpisu tisti, ki ponudijo manj.
               Nelogično v trenutku, ko je pet mest premalo. Če bi bilo mest dovolj, je seveda potem
               zdrava konkurenca in naj potem ti zavodi med seboj tekmujejo na način, da boljši
               pridobijo nove uporabnike oziroma stranke. V tem trenutku pa je potrebno zagotoviti,
               da imajo vse prebivalke in prebivalci Republike Slovenije enake možnosti do vstopa v
               dom za varstvo odraslih. In tu pričakujem večjo aktivnost ministrstva za delo.</p>
               <p>Resolucija je tekst, iz katerega je moč razbrati, kam je usmerjena politika
               ministrstva. Vsekakor pa ni to tekst, s katerim bi lahko bil zadovoljen, predvsem
               zaradi tega ne, ker iz izkušenj, ki jih imam na tem področju, in iz gradiva, ki je
               bilo priloženo, zaskrbljen spremljam dogodke na področju sociale.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Mikolič, potem pa, če bo situacija takšna, kot je
               trenutno v dvorani, gospod Germič in gospod Gulič, da se boste vedeli pripraviti.
               Gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo in še enkrat prisrčno pozdravljeni! Smatram, da je dokaj obsežna
               materija nacionalnega programa zastavljena zelo ambiciozno in smelo. Sam se bom
               dotaknil področja izboljšanja dostopov do storitev in programov na manj razvitem
               območju v Republiki Sloveniji. Zdi se mi zelo pomembno, da je v resoluciji zapisano
               in tudi pričakujem, da se bo tako tudi izvajalo, da bo v prihodnjem petletnem obdobju
               posebna skrb namenjena za regionalno uravnoteženost ponudb. Vemo, kar je zelo
               zaskrbljujoče, da danes na manj razvitih območjih države razvitost izvajalcev ali
               dostopnost uporabnikov do storitev in programov javne službe ne dosega povprečne
               ravni države. Zato pozdravljam predlog, da bo potrebno financiranje dejavnosti
               dograditi tako, da bodo upoštevane posebnosti posameznih okolij, ki so značilna tudi
               za območje, od koder prihajam jaz, to je Obsotelje in Kozjansko, kjer se srečujemo z
               veliko stopnjo brezposelnosti, z veliko demografsko problematiko, nadpovprečnim
               deležem starih ljudi, predvsem imam v mislih podeželsko območje naše države. In če
               smo realni, te nastale situacije ni možno čez noč spremeniti. Zato je treba za ta
               območja zakonsko določiti merila za dodatna vlaganja iz državnega proračuna v
               infrastrukturo za izvajanje socialnovarstvene dejavnosti. Medtem ko je treba razvita
               območja spodbujati, da iz lastnih virov pod ugodnimi pogoji vlagajo v ukrepe za
               zagotavljanje višje ravni socialne varnosti svojega prebivalstva. Ker se je razlika
               med razvitimi in nerazvitimi območji v Republiki Sloveniji v preteklih letih samo
               povečevala in se še povečuje, je danes zelo bistveno, kakšno socialno politiko bomo v
               prihodnje peljali na tako imenovanih nerazvitih območjih Republike Slovenije.</p>
               <p>V dokumentu, ki ga obravnavamo, so posebej zajeti ukrepi, ki bi naj prispevali k
               pozitivnemu socialnemu razvoju teh območij. Pričakujem, da bomo njegovo operativno
               izvedbo omogočili skozi letne proračune, kjer bo treba zagotoviti maksimalno finančno
               ozadje. Predlagani nacionalni program bom podprl. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In kot rečeno, na vrsti je gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Kolegice in kolegi! Kot je že vodja
               našega poslanskega kluba v svojem izvajanju navedel vrsto argumentov, zakaj za našo
               poslansko skupino predlog resolucije o nacionalnem programu socialnega varstva ni
               sprejemljiv, bi sam v določenih segmentih želel navesti še dodatne argumente.</p>
               <p>Dokument, ki je pred nami, se vsi strinjamo, da je izredno pomemben dokument,
               temeljni dokument, ki ureja to področje, zato v izhodišču za pripravo tega dokumenta
               prav gotovo manjka celovita analiza doseženega stanja in presek socialnega varstva,
               ki je bilo doseženo do leta 2005, ki ga je pokrivala resolucija do tega obdobja. Zato
               zaradi odsotnosti vseh analitičnih podatkov ni bilo mogoče jasno opredeliti vseh
               izhodišč pri oblikovanju mreže javne službe ali opredeliti merjenja napredovanja v
               rasti različnih drugih programov, kot so programi nevladnih organizacij, širjenja
               mreže skrbi za uporabnike različnih storitev, širjenje koncesij in spodbujanje
               zasebnega sektorja oziroma vsega, kar je v predloženi resoluciji tudi navedeno.
               Posledično temu so v resoluciji posamezne napake in ocene števila potreb in odsotnost
               načrtov širitve mreže pomoči oziroma spodbujanja različnih dejavnosti. Zaradi tega ni
               slučaj, da smo, ko smo se pripravljali že na sejo matičnega delovnega telesa, imeli
               na mizi več kot 30 strani pripomb različnih organizacij, ki so bile bolj ali manj ali
               pa ne vključene v pripravo besedila te resolucije. Seveda so pa bile s predlaganim
               besedilom nezadovoljne, zato so poskušale z zadnjimi opomini na matičnem delovnem
               telesu opozarjati, da bi bilo treba vsebino resolucije dopolniti. Žal nam je na
               matičnem delovnem telesu to šlo slabo od rok, danes pa, ko vidim, ko smo že tudi na
               odboru naredili neke izboljšave in premike naprej, da vladajoča koalicija predlaga še
               dodatne amandmaje, ki besedilo resolucije pomika nazaj v izhodišče. Danes je bilo
               tukaj že rečeno, da so izzivi, ki so pred nami, so odraz družbenih dogodkov. Na eni
               strani v slovenski družbi zmanjšano število rojstev, na drugi strani daljša
               življenjska doba, seveda spreminja demografsko področje in zato nastanejo tudi
               drugačne potrebe, potrebe ki se povečujejo in na podlagi tega bo potebno servisirati
               vse te potrebe. Seveda servisiranje teh potreb pa je možno le z zagotavljanjem
               ustrezne finančne podpore. Zato se tudi sam pridružujem tistim in skeptično ocenjujem
               povečan obseg sredstev z zelo nizko stopnjo rasti glede na potrebe in glede na
               pričakovano gospodarsko rast in rast družbenega bruto proizvoda. Seveda pri tem se ne
               morem strinjati s tem, da je indeks, ki ga namenjate rasti za to področje na lokalni
               skupnosti in obveznosti, ki bi naj bile pokrite iz zdravstveno <gap n="..."/><stage xml:id="Redna-15-2006-03-31.stage9">/Nerazumljivo./</stage>
               bistveno večje od tega, kar je predvideno v projekciji za zagotavljanje teh pravic do
               leta 2010 iz državnih sredstev. Seveda tukaj argument, da država skozi izračun
               primerne porabe zagotavlja lokalnim skupnostim ustrezen obseg, ne drži, kajti na ta
               način z različnimi indeksi govorite ravno o tem, da prenašamo na lokalne skupnosti
               tiste obveznosti v povečanem obsegu, za katere država sama ne bo v prihodnje
               zagotavljala sredstev. Tukaj bi želel še enkrat ponoviti, da je zelo nazoren podatek,
               da je finančna utemeljitev resolucije šibka, saj naj bi delež družbenega bruto
               proizvoda za pokrivanje tega programa do leta 2010 se dejansko zmanjšal iz 0,88%
               družbenega bruto proizvoda na 0,73% družbenega proizvoda z utemeljitvijo, da bo rast
               družbenega proizvoda znašala zelo visoke stopnje in da bo obseg teh sredstev v tej
               smeri zadosten. Tukaj ne gre prezreti tudi v uvodni predstavitvi način, kako je
               predstavnica ministrstva razlagala z absolutnimi številkami milijard. Ko pa govorimo
               v relativnem obsegu, vidimo zaostajanje tega področja v znatni meri. Jaz bi se tukaj
               dotaknil tudi konkretnih številk, ki jih je možno razbrati že za sprejete proračune
               za leto 2006 in 2007, kjer je razvidno, da nekateri načrti v tem dokumentu niso
               opredeljeni, saj se mreža javne službe in ostalih organizacij pretežno širi in
               povečuje, temu pa torej ni sledil predlog proračuna za področje socialnega varstva za
               leto 2006 in 2007, kajti realno se iz konkretnih številk vidi, da je tem področjem
               namenjenih manj sredstev. Bom konkreten, za leto 2006 za področje urejanja in nadzor
               socialnega varstva so zmanjšana sredstva za 0,4%, za varstvo otrok in družine je
               zmanjšan obseg sredstev za 0,5%, za izvajanje programov socialnega varstva je
               zmanjšanje za minus 1,2%, za leto 2007 dvig sredstev ne sledi niti pričakovani
               inflaciji in za naštete programe so značilni indeksi od minut 3% od plus 1, kar je
               povsem nerealno pričakovanje za uresničevanje te resolucije. Jaz bi ob tem želel
               opozoriti še na dejstvo, ki govori o tem, da se predvsem na aktivni politiki
               zaposlovanja tudi bistveno spreminja in zmanjšuje obseg sredstev, ki je namenjen temu
               področju, kar seveda ne zagotavlja svetle perspektive za to področje. Danes je bilo
               že veliko rečenega, da za posamezne skupine, ki bi morale biti zelo jasno opredeljene
               v tem ali natančneje opredeljene v tej resoluciji, je ta dokument pomanjkljiv. Jaz bi
               se dotaknil tudi argumentacije na opozorila, da je problematika starejših v tej
               resoluciji nekako zaobidena. Argument, ki so ga predstavniki ministrstva razlagali na
               sami seji odbora, da bomo to področje natančneje pokrili v strategiji varstva
               starejših, ne drži, kajti ta dokument, torej resolucija o nacionalnem programu
               socialnega varstva pravzaprav opredeljuje vse skupine, potrebne socialnega varstva,
               in bi seveda lahko strategija varstva starejših bila samo nadgradnja. Zato se mi tudi
               v tem smislu zdi ta segment pomanjkljivo obravnavan. Če se tega dotaknemo še v
               normativnem delu, postane ta pomanjkljivost še večja.</p>
               <p>Mi smo opozorili tukaj na dva elementa. Prvi element, ki je in žal amandma ni bil
               sprejet, kjer smo v četrtem poglavju bili opozorjeni, torej v četrtem poglavju, ki
               govori o ukrepih za izvajanje strategij in doseganje ciljev, je v strategiji b pod
               prvi ukrep zapisano, da bo ministrstvo za delo javno objavljalo namere o širitvi
               javne službe ali o predvidenih uvajanjih novih mrež za daljše obdobje in s tem
               spodbudilo morebitne zasebne ali nevladne izvajalce, da se do razpisa organizirajo in
               ustrezno pripravijo. Tukaj je bilo zelo pomembno dopolnilo predlagano, da se v ta
               ukrep dopolni in se zapišejo v ta ukrep tudi osnovni pogoji. Zakaj tudi osnovni
               pogoji? Samo izbira koncesionarjev na zadnjem razpisu govori o tem, da so se nekateri
               pripravljali na te razpise dolgo časa, v zadnjem hipu so bili izbrani tisti, kar
               seveda lahko podaja sum o tem, da je bilo mogoče slediti nekaterim spremembam pogojev
               v obsegu tega razpisa in so bili izbrani tisti, ki mogoče bi oziroma niso bili
               izbrani tisti, ki bi lahko v naprej jasnih pravilih pripravljali svoje projekte, tako
               da bi prišli do pozitivnega sklepa. Sam bi želel, da bi uspešna predvidevanja za
               pridobitev tako sredstev privatnega sektorja nadomestilo ta primanjkljaj, o katerem
               govorite.</p>
               <p>Seveda bi pa opozoril, da bi resolucija morala opredeljevati tudi jasna merila in
               kriterije, na kakšen način, kajti v nobenem primeru se obseg socialnega varstva ne bi
               smel deliti med tiste, ki bodo možni s svojim materialnim stanjem dosegati ali pa si
               dovoliti določene storitve socialnega varstva, medtem ko nekaterim takšne storitve ne
               bi bile dostopne. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sedaj pa naj spregovori gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice, kolegi. Ne bom na dolgo govoril, ker se je
               marsikaj že izkristaliziralo, izčistilo, bi pa seveda o tej problematiki bilo treba
               več spregovoriti že v prejšnjem obdobju, se pravi v prejšnjih razpravah, pa tudi
               danes ni videti, da bi bilo kaj veliko interesa predvsem pri predlagateljih in seveda
               tistih, ki so povezani z njimi.</p>
               <p>Ta resolucija o nacionalnem programu, redukciji socialnega varstva za obdobje
               2006-2010, ima kar veliko pasti. Ampak mislim, da je najpomembnejša ravno ta beseda,
               ki manjka, redukcija. Zadeve se bodo reducirale. Nekaj se da videti seveda že iz
               samega nacionalnega programa, ko so nekatere številke seveda prikazane tako
               zavajajoče, da bi vendarle bilo videti, kot da gre za neko benevolenco do vseh, ki
               potrebujejo socialno pomoč, pa naj gre za mlade, stare, duševno bolne, brezposelne.
               Po drugi strani seveda pa s takšnim na hitro postavljenim izračunom vidimo, da se
               zadeve zmanjšujejo. Zmanjševale se bodo pa seveda še bolj, ker govori samo o tem, kaj
               se bo dajalo, kako bo pa trg, ki ga tudi predvideva ta resolucija, učinkoval, bomo pa
               videli oziroma bo pa najbrž še huje. Vsi tisti, ki se nameravajo ukvarjati v
               javno-zasebnem delu s socialnimi programi, s socialno dejavnostjo, ni ravno rečeno,
               da so socialno čuteči. Takih zgledov, plenitve tistega, kar je še ostalo, imamo po
               svetu dovolj. Pa tudi tukaj se da že kaj videti, ko postanejo pravzaprav tisti, ki bi
               potrebovali pomoč, vir zaslužka za vse tiste, ki se jim zdi, da so potrebni te
               pomoči, predvsem pa sredstev, ki prihajajo v tem imenu.</p>
               <p>Resolucija o nacionalnem programu redukciji torej je pred nami. Prav gotovo ne obeta
               vsem tistim, ki so potrebni pomoči, kaj dobrega. Po drugi strani je pa tudi že v
               izhodiščih postavljena tako historično, nekaj se pač dogaja, ne upošteva se tisto,
               kar predvidevajo demografski izračuni, ne upošteva se staranje prebivalstva, ne
               upošteva se tega, da tisti, ki so potrebni pomoči, da se pomikajo po starostni
               lestvici v desno, se pravi, da so vse starejši, zaradi tega so seveda njihove potrebe
               prav gotovo drugačne čez nekaj let, kot so danes, pa tudi več bo vseh teh ljudi. Vse
               te zadeve so na nek način ali izpuščene ali pa minimalizirane. Tudi na odboru samem
               se je videlo, da se nekatere zadeve pravzaprav z neko zvijačo in tudi s
               preglasovanjem umikajo, prihajajo danes pred nas, pravzaprav gre za neko čudno igro,
               ki vsaj v tem humanem delu ne bi smela biti takšna. Ampak očitno je predlagateljem in
               tistim, ki so jim blizu, to vseeno. Glavno je, da bo na nek način zaščiten ta
               segment, ta segment vodenja države in izpolnjevanja njenih obveznosti, moralnih ali
               pa zakonskih.</p>
               <p>Odnos do tistih, ki so na socialnem robu zaradi takšnih ali drugačnih razlogov, se
               očitno slabša. Poleg tega, da razpadajo nekateri drugi sistemi, ki se tičejo
               humanega, razpada očitno tudi ta sistem, in dokaj brezbrižno. Jaz bi spet spomnil vse
               nas na to, kako se minister odziva na seje odbora za socialne zadeve, da ga ni, če
               pride, izgine, če se mu ne zdi odgovarjati, ne odgovarja, briga ga. In to človek, ki
               je ne samo po funkciji vezan na to, da bi moral biti bolj socialen, tudi po
               izobrazbi, in najbrž se je za to odločil iz nekih notranjih vzgibov. Se pravi, gre za
               neko poslanstvo, ki se mu odpoveduje. In vse to se seveda vidi tudi skozi ta <q>"dietni"</q>
               seznam. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Uhan.</p>
            </sp>
            <sp who="SDZ4:UhanMarjetka">

               <speaker>MARTJETKA UHAN:</speaker>

               <p>Hvala lepa za besedo. Lepo pozdravljeni, predstavniki vlade, poslanke in poslanci!
               Bistvo resolucije socialne politike države je zagotavljanje socialne varnosti tistim,
               ki si socialne varnosti ne morejo zagotoviti sami, ne morejo, ne pa nočejo, ker jih
               je doletela nesreča, bolezen ali same trenutne razmere pripeljale do tega, da nimajo
               človeka dostojnega in vrednega življenja. Resolucija predvideva reševanje problema,
               strokovni pristop, ne pa samo denar, varne hiše, resolucije, prepovedi, zakoni. Mnogi
               si predstavljajo, da so socialne podpore večne, da se morajo samo zviševati. Nihče pa
               se ne vpraša, kje bomo jemali, kaj bomo storili, da se bo polnila blagajna, ta
               materina skrinjica.</p>
               <p>Socialna pomoč je pomoč v stiski ali v določenem obdobju, ne pa nadomestilo za
               brezbrižnost in nedelo. Primer: ker delo ni pravilno vrednoteno, zlasti fizično delo,
               marsikdo nima interesa, stimulacije do dela, ker če dela, mu ukinejo ali zmanjšajo
               razne socialne transferje, štipendijo, otroški dodatek, nadomestilo za brezposelnost,
               povišajo se mu prispevki za vrtec in tako dalje. Zato ni interesa, da bi se mladi
               poročali ali prijavili izvenzakonsko skupnost, prevzemali kmetije od ostarelih
               staršev, prijavili premoženje in tako naprej - ker če to delajo, imajo manj.
               Sprašujem se, kakšna država je to, da ne stimulira dela, inovativnosti. Itak ti za
               vsakim vogalom lahko kdo zabrusi, da se ne splača delati. To mislim, da je predvsem
               zato, ker delo ni vrednota, ker učenje ni vrednota. Predlagana resolucija se loteva
               reševanja problemov, ljudi je potrebno naučiti loviti ribe, ne pa jih samo deliti.
               Ljudje se moramo tudi sami zavedati, da smo predvsem sami odgovorni za svojo socialno
               varnost. Moje mišljenje je, da je skrb za starejše ne samo skrb države, ampak najprej
               skrb vsakega posameznika že v mladosti, tudi takrat, ko načrtujemo družino, ko
               ustvarjamo premoženje, ko smo zdravi in mladi. Skrb za varstvo mladih, žensk in vseh
               ljudi pred nasiljem ni samo skrb te vlade, te koalicije, ampak mora biti skrb nas
               vseh kot posameznikov, ki vzgajamo otroke, mladino, ki jim moramo biti za zgled.
               Reševanje situacij po nasilju je mnogokrat za posameznike prepozno. Enostavno ne
               moremo več dovoliti, da bi prihajalo do podobnih incidentov, kot je bil na primer
               včeraj prikazan v Trenjih in ki ni prikazoval samo enega trenutnega problema, ampak
               problem šolajoče se mladine in njihovega nasilja. Do kam smo prišli? Mladina lahko
               izsipa materialne dobrine, vpričo učitelja se slači, je med poukom, razbija, moti
               ostale učence, in to vse zato, ker nimamo meja, ker ni vrednot in ker ni
               odgovornosti. In ne zato, ker nimamo socialne države. V Novi Sloveniji ne samo, da
               smo proti nasilju v družinah in nad otroki, ampak proti vsakemu nasilju v družbi. In
               tu nima socialna država kaj dosti pri tem, nasilje ni vedno problem materialno
               ogroženih ljudi, prej obratno.</p>
               <p>V Novi Sloveniji bomo predlagano resolucijo podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V dokaz kako mi danes hitro uspeva voditi sejo, naj povem, da smo prišli
               že do gospe Širce.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ste me presenetili. Pravzaprav mi je gospa Uhan dala kar nekaj inspiracij. Za
               današnji pogovor o nacionalnem programu je kar nekaj inspiracij ta trenutek v
               državnem zboru. Razstava, ki jo imamo v avli državnega zbora, v duhu, razprava o tem,
               kje bomo jemali, kdo bo polnil materino skrinjico, da bomo lahko potem dajali, ali bo
               to dal bog ali bo dal kdo drug ali je potrebno morebiti tudi pri tem nacionalnem
               programu vzeti v obzir tisto znano reklo <q>"ora et labora"</q> in bog ti bo pomagal. Kajti
               ta nacionalni program dejansko, kot je bilo danes že večkrat poudarjeno, tudi
               predvsem s strani mojih kolegov in kolegic iz moje poslanske skupine, postavlja
               ogromen vprašaj, kaj bo s socialnim skrbstvom ob tako imenovani redukciji socialnega
               varstva, kar je bilo ravnokar rečeno. Tudi neka določena nejasnost, ki nastane, ko
               postavimo nacionalni program v odslikavo s predlaganimi reformami, o katerih govori
               vlada<gap n="..."/> Skratka, ta nekonsistentnost med tem, kar je na eni strani zapisano v
               programu reform, in med tem, kaj je zapisano v tem nacionalnem programu, zagotovo
               obstaja. Če bi iskala odgovor, zdaj ne vem, ali bodo propadle reforme ali bo propadel
               tak nacionalni program socialnega varstva, kot ga imamo pred seboj.</p>
               <p>Ampak vendarle naj se vrnem k tistemu nacionalnemu programu, ki ga imamo sedaj, se
               pravi do leta 2005. V tem programu je bil eden izmed ciljev tudi razvoj strokovnih
               socialnih mrež pomoči. Takrat je v to mrežo država vključila tudi koncesije in v te
               koncesije je vključila različne izvajalce ter načrtno jih je tudi dograjevala za
               mrežo različnih storitev, ki sicer niso bili določeni kot javna služba, so jo pa
               dopolnjevali in bogatili. To, kar mislim, da prinaša ta program, je pa predvsem strah
               ali soočenje z bistveno večjo popolno privatizacijo socialnih mrež, kar seveda v
               določeni meri lahko toleriramo, če so pravila jasna, ampak hkrati pa določena
               izkušnja, ki jih je že udejanil gospod Drobnič, pa vendarle dajo neke določene
               zadržke. Pri zadnjem razpisu, ko je šlo za pridobitev koncesij za opravljanje
               institucionalnega varstva v domovih za starejše, je bilo rečeno zelo jasno, in o tem
               smo govorili že v tem državnem zboru, na predlog poslanskega vprašanja gospoda
               Kontiča, da so večino znotraj določenega razpisa dobile tisti subjekti, ki so jih
               ustanavljale lokalne župnije. To zgodbo poznamo, ne bi jo obnavljala, ker vendarle
               gre za razrešeno in tudi pojasnjeno zgodbo o Karitasu in o teh njihovih dejavnostih.
               Zaradi omejenega časa ne bom nadaljevala, ampak vendarle hočem opozoriti na to
               pomanjkljivost, ki na eni strani nas pravilno umešča pred vprašanje, ali imamo še
               socialno državo, ki bi v sistem vgradila socialno varnost vsem tistim, ki si jo z
               lastnim delom ne morejo zagotoviti, ali pa gre zgolj za državo, ki bo delala na
               principu delitve na načine za različne socialne pomoči in podpore po lastnih presojah
               in se bodo tudi tovrstne reforme prevalile na ramena najbolj občutljivih in
               obuboženih delov populacije.</p>
               <p>Naj opozorim, da tudi v predlaganem dokumentu se ne srečamo z nečim, že ko je
               minister prevzel vlogo ministra na hearingu in še kje drugje obljubljeno, da se bo
               posvetil v večji meri nasilju in preventivi nasilja v družini. Sedaj se ne srečujemo
               niti več z obljubljenim zakonom, vsaj v delu vlade ne, niti ne v tem programu.
               Srečujemo se z nekakšno deklarativno resolucijo na to temo, kar zagotovo ni dobro.
               Konec koncev tudi v luči tega, kar ste govorili danes.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še en podoben preskok po spisku se mi bo posrečil, saj je na vrsti že
               mag. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Spoštovani zbor, predstavniki ministrstva! Govoril
               bi o dveh temah. Ena je, kako v letošnjem letu ministrstvo za delo, družino in
               socialne zadeve izvršuje tisto, kar jim je dano v državnem proračunu, da bi se
               zagotavljala ustrezna socialna varnost. In drugo, govoril bi o prihodnosti, govoril
               bi o finančnih projekcijah, kot so zamišljene v dokumentu, ki je pred nami.</p>
               <p>Jaz obžalujem, da imamo v Sloveniji v mesecu januarju 11% večji prirast
               nezaposlenih, večja registrirana nezaposlenost na zavodu za zaposlovanje v primerjavi
               z januarjem 2005. Hkrati pa obžalujem, da imamo za 4,8% nižjo mesečno stopnjo
               zaposlovanja, kot je to bilo leto pred tem, januarja 2006 v primerjavi z januarjem
               2005. To pomeni, da se je možnost za pridobitev zaposlitve na margini, kot temu
               pravimo, zmanjšala skoraj za petino. Kaj je vzrok temu? Težko je reči, kaj je vzrok
               temu, ampak nedvomno je eden od pomembnih vzrokov, poleg splošnega gospodarskega
               okolja, tudi to, da v državnem proračunu očitno namenjenih sredstev za politiko
               aktivnega spodbujanja iskanja zaposlitve ne uresničujemo tako, kot je to bilo
               načrtovano. Poznano je, in to je bilo precej znano ob razpravah, ki smo jih imeli
               tako ob rebalansu proračuna za leto 2005, kot ob proračunu za leto 2006, da se je
               nova vlada tem politikam odločila nameniti manj sredstev. Namesto približno 22
               milijard, kot je bilo predvideno v času sprejemanja predloga proračuna za leto 2005,
               se je nova vlada odločila in ta denar zmanjšala za 10 odstotnih točk iz 22 na
               približno 20 in pol milijard. Vendar realizacija proračuna za leto 2005 kaže, da je
               od teh 20.5 milijard realizirano samo 16 milijard. Torej 1/5 sredstev manj, kot je
               bila na voljo v državnem proračunu. Prej sem povedal, da je na margini možnost
               zaposlovanja v januarju 2006 v primerjavi z januarjem 2005 zmanjšana približno za
               petino, podatki o realizaciji proračuna na področju aktivne politike zaposlovanja pa
               ravno tako kažejo, da je ministrstvo realiziralo za 1/5 sredstev manj. Seveda je res,
               da je vzrokov za to veliko, med njimi tudi predvsem črpanje sredstev iz evropskega
               socialnega sklada, vendar je poznano, da pri nekaterih drugih politikah, kot je na
               primer črpanje kmetijskih sredstev ali pa, če hočete, tudi v določeni meri izvajanje
               turističnih objektov, se postopki izvajajo tako, da najprej država avansira, potem pa
               zahteva sredstva iz evropskih skladov. Postavlja se torej vprašanje ali je to samo
               odraz neučinkovitosti vlade ali pa je to politika, politika, ki ni dobra politika. V
               teoriji in pa v zadnjih 15-ih letih vodenja javnofinančne porabe je aktivna politika
               zaposlovanja, kot je pokazala vrsta primerov, tudi preverjenih s strani računskega
               sodišča, nedvomno ena od bolj uspešnih politik. Ta vlada, kot kažejo podatki za leto
               2005, se je odločila temu posvečati manj denarja najprej, temu dajati manj denarja,
               potem pa tudi v realizaciji namenila in tudi realizirala obseg za približno petino
               manj, kot smo v državnem proračunu to tudi določili. To je preteklost. Če se bo ta
               preteklost nadaljevala v prihodnosti, potem je zelo malo možnosti, da bomo v
               Sloveniji uspeli zmanjševati nezaposlenost. Seveda je pa delo in možnost pridobivati
               dohodke iz dela pravzaprav glavni ali pa eden najpomembnejših ukrepov, kako
               preprečiti, da bi ljudje prišli v nek program socialnega varstva. Podatki, ki pa jih
               je ministrstvo predložilo, predvsem ocene za prihodnja leta, povezana z resolucijo o
               nacionalnem programu socialnega varstva za obdobje, pa kažejo ravno obratno. Če sem
               prej rekel, da se zmanjšuje denar za aktivno politiko zaposlovanja, zato imamo na
               margini več nezaposlenih, bi pričakoval, da bo več denarja namenjenega za socialno
               varnost. Podatki kažejo, da se po deležih bruto domačega proizvoda od leta 2005 do
               leta 2010 ta delež zmanjšuje za približno 14, 15 odstotnih točk. Zanima me, zakaj je
               temu tako. Znotraj tega bi pa rad vprašal ministrstvo samo za en zelo ozek segment
               programa, ki je vprašanje zdravstvene nega oziroma investicij ali pa, če hočete,
               finančnih prosekcij na področju zdravstvene nege. Povsem znano je, da se slovensko
               prebivalstvo stara, povsem znano je, da je eden od večjih problemov dolgo žive družbe
               ravno v tem, da je potrebno v večji meri zagotavljati zdravstveno nego in da je
               potrebno narediti tudi ustrezno prestukturiranje bolniških postelj, ki so namenjene
               zdravljenju, v druge vrste objektov, predvsem zdravstvene nege. Številke na strani 34
               pa kažejo, da v posameznih letih ministrstvo temu ne namenja dodatnega denarja,
               praktično ostaja obseg sredstev nespremenjen.</p>
               <p>Gospa in gospod, veselilo bi me, če boste v nadaljevanju razprave odgovorila na ta
               vprašanja, kako si ministrstvo predstavlja preprečiti povečevanje brezposelnosti, če
               se ne uresničuje ali pa če imamo manjši obseg denarja, za aktivno politiko
               zaposlovanja. Če se bo brezposelnost povečevala, kako nameravate zagotavljati enako
               raven socialne varnosti socialnega varstva, če pa je delež sredstev za socialno
               varstvo v bruto domačem proizvodu vse manjši. To dvoje preprosto ne gre skupaj. Edini
               možni sklep, ki ga dajem sam, je, da je v času te vlade, kot kaže predlog resolucije
               o nacionalnem programu socialnega varstva za obdobje 2006-2010, se je vlada odločila,
               da bo varčevala na tem področju. Ali je to pravo področje varčevanja ali ne, to
               seveda nam morate povedati vi. Sam ocenjujem, da ni. Sam ocenjujem, da temu ni tako
               predvsem zato, ker objektivni pogoji staranje družbe, kot sem povedal na primeru
               zdravstvenega sistema, zahtevajo dodatna, ne pa manjša sredstva. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na spisku imam od prisotnih samo še mag. Potrato.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Če zdaj še razpravljam o resoluciji svojega
               stališča, potem bi znova morala reči to, da je nacionalni program socialnega varstva
               za mene izredno pomemben dokument. In sprenevedala bi se, če bi rekla, da je vse, kar
               je v njem zapisano, za mene nesprejemljivo. Če sem se prej, ko sem predstavljala
               mnenje poslanske skupine, zadržala predvsem na tistem, kar nas kot poslansko skupino
               v tem programu moti, potem naj rečem tako, da boste videli, da sem to prebrala, vsaj
               uvedba sistema enotne vstopne točke za različne oblike socialnih prejemkov je nekaj,
               kar bi vsak pameten človek podprl. Res pa je, da moram takoj dodati, da ima ta
               resolucija dva dela. En del je tisti, ki ostaja na prikazu ciljev, strategij,
               namenov, se pravi, lepih besedi in načel, ki jih sprejemamo. Drugo pa je tisti manj
               prijazen ali pa manj všečen del, ki je pa povezan s številkami in ki terja finančno
               pokritje. In tu se začnejo problemi. Žal pa niso to edini problemi. Če berem
               resolucijo s stališča svojega političnega prepričanja in svoje politične vizije,
               potem me v tem uvodnem delu, kjer je prikaz makroekonomskih in socialnih vidikov
               razvoja Slovenije, najbolj zaskrbljuje predzadnja alineja, ki govori <q>"hitrejši razvoj
               tržno usmerjenih storitev tudi na področju socialnih storitev ter odpravljanje ovir
               na notranjem trgu EU"</q>. Kako težavno je sporazumevanje v zvezi s socialnimi
               storitvami, spremljamo v javnih občilih. Mene pa dosti bolj skrbi ta zapis o razvoju
               tržno usmerjenih socialnih storitev. Sem namreč vneta zagovornica pogleda na to, da
               socialne storitve, če jih razumemo tako, da družba usmerja javna sredstva v pomoč
               tistim, ki si sami niso sposobni pomagati, potem tržna usmerjenost storitev, pač tako
               kot jo jaz razumem, zame ni sprejemljiva.</p>
               <p>Druga stvar, na katero bi rada opozorila, je pri drugem cilju, pod cilji in
               strategijami za doseganje ciljev zapisana točka <q>"omogočati in spodbujati pluralnost
               izvajalcev in vstop novih izvajalcev v sistem socialnega varstva ob poenostavitvi
               pogojev in postopkov"</q>. Nisem preslišala pripomb tistih, ki so že zdaj kot nevladne
               organizacije ali deli civilne družbe vključeni v izvajanje nekaterih socialnih
               programov, pa so dobili javna sredstva za to ob zelo strogih pogojih in ob jasnih
               varovalih, kako morajo biti usposobljeni, katere kriterije morajo izpolnjevati, da
               lahko to dejavnost opravljajo. Mislim na Sonček, mislim na Ozare, mislim še na
               Sožitje in na marsikatero tako združenje, ki mi je žal, da ga zdaj ne omenjam. Bom pa
               še eno, ki je sicer iz drugega spektra, je pa tudi iz spektra nevladnih organizacij,
               to je društvo Ključ, ki pomaga predvsem žrtvam nasilja in trgovine z ljudmi, edino z
               referencami, je problematično, pa se je zdaj kot izvajalec prijavil tudi nekdo, ki
               sploh nima referenc za to, in bo verjetno tudi dobil, vsaj začasno je dobil sredstva.
               Tako da če ne bi imela ob praksi, že vpeljani, dobri praksi, tudi nekaj takih
               izkušenj, ki niso v prid sproščenim, lažjim, poenostavljenim pogojem in postopkom, ne
               bi verjetno bila zaskrbljena ob tem določilu.</p>
               <p>Verjetno ni treba posebej poudarjati, da je revščina k sreči v Sloveniji po
               evropskih in drugih primerjalnih kazalcih vendarle še manj očiten pojav. Ampak ne
               morem v okviru revščine prezreti tega, da je tudi v Sloveniji pojav feminizacije
               revščine izredno očiten. Govorim o skupini žensk, samskih žensk ali žensk, ki same
               živijo po 65. letu starosti, ki nimajo socialne podpore, ki nimajo mreže, ne družin,
               ne sorodnikov, ne kakšnih drugih podpor, ki morajo z minimalnimi stroški shajati, pa
               je za njimi pogosto zelo naporno, težavno, skromno in odrekanja polno življenje, za
               katerega nisem prepričana, da bi ustrezalo moji predstavi o tem, kakšno naj bo
               dostojno, človeka dostojno življenje na starost, potem ko je že vse ali vsaj dobršen
               tega dal.</p>
               <p>Zato tudi ne gledam na prelaganje bremen na družino vedno brez zadržkov zaradi tega,
               ker je v marsikaterem primeru treba predvsem postaviti tudi vprašanje ustrezne
               usposobljenosti in kakovosti storitev, ki jih družina lahko da, ali kakovosti skrbi,
               ki jo družina lahko da, pa ne mislim na emocionalno podporo, ki je v družini zagotovo
               lahko največja, ampak tudi na to, da imajo ljudje s posebnimi potrebami tudi pravico
               do samostojnega življenja. In ko govorim o skrbi družine, ne morem mimo tega, da
               običajno potem ta skrb zopet odpade na ženski del družine, ta del pa že tako ali tako
               po raziskavah nosi večji del skrbi za dobro, ugodno in čim bolj lagodno življenje
               družine. Tako da, če kaj pogrešam v tem, je kak ukrep, ki bi kazal na to, da tudi ta
               strategija upošteva tisto, kar smo v nekem drugem nacionalnem programu ali neki drugi
               resoluciji sprejemali, to je v resoluciji o uresničevanju načela enakosti med moškimi
               in ženskami.</p>
               <p>Seveda ne morem mimo tega tudi, da je verjetno še kakšna posebej ranljiva skupina
               otrok, o kateri mislimo premalo zaradi tega, ker nekaterim skupinam do zdaj še nismo
               našli dovolj premišljene, celovite oskrbe, pa ne mislim samo na otroke ali osebe z
               avtizmom. Ampak nedavno tega sem, recimo, dobila tudi zaskrbljeno pismo staršev
               slepih in slabovidnih otrok, ki so deležni manjše skrbi zato, ker niso gibalno
               ovirani, vsaj ne sodijo v skupino gibalno oviranih. In takih primerov bi bilo še
               dovolj in želela bi si, da bi bilo za vse čim bolj enakomerno poskrbljeno. Hvala.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden preidem in zaključim splošno razpravo, sprašujem državno
               sekretarko, če želi besedo, potem imamo pa še amandmaje. Prosim.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Hvala, gospod predsedujoči. Ključne usmeritve obravnavane resolucije o nacionalnem
               programu socialnega varstva so logično nadaljevanje predhodnega dokumenta
               nacionalnega programa do leta 2005. Če bi nadaljevala tu, kjer je gospa poslanka
               Potrata končala. Glede varstva starejših in oskrbe na domu bi poudarila, da so vedno
               večje zahteve po družinskem pomočniku. Predvideno je bilo v začetku 400 družinskih
               pomočnikov. Do današnjega dne smo prejeli 1.000 zahtev za družinskega pomočnika. To
               kaže na to, da želijo starejši ljudje ostati doma in ne v domovih. Poglavitna
               demografska značilnost naše države je v tem, da narašča število starejših
               prebivalcev. Zato je spodbujanje storitev in programov, ki omogočajo bivanje v
               njihovem domačem okolju - smo tudi stremeli k ciljem in strategiji nacionalnega
               programa. Občutno smo povečali obseg pomoči na domu, za 100%, oskrbo v sklopu dnevnih
               centrov za 500%, varstvo in oskrbo v oskrbovanih stanovanjih za 400% in oskrbo v
               sklopu domov za starejše po do sedaj najbolj razviti storitvi pa za več kot 14%.</p>
               <p>Glede problematike obravnave oseb s težavami v duševnem zdravju smo pri načrtovanju
               mreže upoštevali dejstvo, da vlada pripravlja zakon o duševnem varstvu oseb s
               težavami v duševnem zdravju, ki med drugim tudi predvideva poseben nacionalni program
               za to populacijo. S tem programom bo opredeljena strategija razvoja skrbi in akcijski
               načrt za duševno zdravje, cilji, organizacija in razvoj, naloge mreže izvajalcev
               storitev in programov za duševno zdravje, nosilci nalog za uresničevanje nacionalnega
               programa in podlage za evalvacijo nacionalnega programa.</p>
               <p>V ta zakon so vključena tri ministrstva, ker zadeva zdravje: ministrstvo za zdravje,
               socialno varstvo, naše ministrstvo za delo in tudi ministrstvo za pravosodje.
               Vključno s tem pa se pripravlja tudi zakon v zvezi z dolgotrajno oskrbo. Tako so
               pripravljeni tudi drugi zakoni in tudi nacionalni programi, ki bodo reševali to
               problematiko.</p>
               <p>V zvezi s finančnimi posledicami nacionalnega programa socialnega varstva pa bi radi
               poudarili, da so postavljene realno, ne samo v okviru proračunskih sredstev, saj v
               proračunskih izdatkih niso zajeta sredstva zasebnikov. V letnem obsegu smo načrtovali
               sedem milijard letno, kar bi za celotno obdobje bilo okrog 78 milijard in bi bil
               indeks rasti sredstev za socialno varnost povečan na 134. Potem niso zajeta tudi
               sredstva lokalnih skupnosti, kjer je predvideno povišanje sredstev z 10 milijard na
               14 milijard. Indeks rasti za obdobje 2005 do 2010 znaša 136. Izračuni kažejo, da se
               bodo tudi sredstva zavoda za zdravstveno in socialno varstvo povečala s sedanjih 19,5
               milijarde na dobrih 26 milijard, indeks rasti znaša v tem primeru 135.</p>
               <p>Dokument, ki ga obravnavamo, je resolucijske narava in za njegovo operativno izvedbo
               bomo skozi letne proračune poskušali zagotoviti maksimalno možno finančno ozadje za
               njegovo uresničevanje. Prav tako ne gre spregledati dejstva, da širitev mreže ne
               pomeni samo enoletnega porasta v izdatkih, ampak je razširjeno mrežo potrebno
               ustrezno financirati tudi že po doseženi širitvi na letni ravni. Nikakor s tem
               nacionalnim programom ne nižamo ne storitev, niti mreže programov, niti mreže
               storitev.</p>
               <p>Kot sem že v začetku omenila, nam je bila podlaga za ta nacionalni program prejšnji
               nacionalni program, kjer smo po temeljiti analizi povečali določene programe in
               storitve, predvsem na tistih področjih, kjer so bile potrebe, in določili število
               najmanj, naš zastavljeni cilj je preseči število najmanj. Obstali smo pa na tistih
               programih in storitvah, kjer niso bili realizirani že v programu 2005. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vabim k besedi še gospoda direktorja v okviru razpoložljivega časa.</p>
            </sp>
            <sp who="SDZ4:KociperŠtefan">

               <speaker>ŠTEFAN KOCIPER:</speaker>

               <p>Hvala lepa. Spoštovane gospe poslanke, gospodje poslanci, gospod predsedujoči. Pri
               tem, kar je gospa državna sekretarka poudarila, bi še želel dati en poudarek, ker se
               je večkrat ponovila beseda <q>"redukcija"</q>, očitno gre za napačen prevod širitve. V
               večini primerov širimo mrežo socialnega varstva, torej poudarjam, v večini primerov
               širimo mrežo tako mrežo socialnih varstvenih storitev, tako mrežo javnih programov,
               tako tudi mrežo eksperimentalnih in razvojnih programov. In naj samo navedem še
               tisto, kar je gospa državna sekretarka že poudarila poleg tega, za področja skrbi
               oseb s posebnimi potrebami, predvsem s težavami v duševnem zdravju, širimo mrežo
               dnevnih centrov in mrežo centrov za svetovanje in zagovorništvo kar za 40%. Tako da
               te nevladne organizacije, ki so bile že vključene v javno razpravo, so tu uspele svoj
               delež povečati. Seveda, bilo pa je potrebno usklajevati širjenje mreže, tako da je na
               koncu nastal pač tak finančni učinek, kot smo ga tudi predstavili. Seveda, od vas,
               gospe poslanke in gospodje poslanci, je pa odvisno, ali bomo tisti minimalni cilj, se
               pravi, najmanj širitev mrež v tem okviru, kot smo predvideli, tudi presegli, kajti
               vsako leto na novo boste izzvani, da boste določili za ta razvoj tudi potrebna
               sredstva.</p>
               <p>Naj vam povem, da vključitev tudi nevladnega sektorja v ta razvoj je zelo pomemben
               delež in doslej se je izkazal kot zelo uspešen. Naj odgovorim spotoma tudi na opombo
               gospoda Ropa. Dejansko sedanji zakon o socialnem varstvu zelo dobro ureja to področje
               koncesij in ne vidimo zaenkrat nobenih problemov. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem splošno razpravo.</p>
               <p>Prehajamo na razpravo o poglavjih in vloženih amandmajih, ki jo bomo vodili na
               podlagi pregleda amandmajev z dne 20. marca 2006, ki ga imate tudi na mizi.</p>
               <p>V razpravo dajem 4. poglavje in amandmaja poslanskih skupin SDS, NSi, SLS in DeSUS.
               Želi kdo besedo? Gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Na delovnem telesu, ko smo obravnavali
               področje strategije tretjega cilja v 4. poglavju, se je odvila dosti široka in tudi
               argumentirana razprava o tem, kot govori naslov te strategije, oblikovanje in
               izvajanje take politike denarnih prejemkov, ki spodbujajo lastno aktivnost
               upravičencev. In tam se je vodila razprava o tem, kako naj zastavimo izhodišče, ki
               daje pogoj, da nek iskalec zaposlitve še vedno lahko prejema z zakonom predvideno
               socialno denarno pomoč. Osnovni predlog je to zastavil trdo, da je praktično dolžan
               ta iskalec zaposlitve sprejeti vsako delo, ne glede na to, iz kakšnih osnov izhaja,
               ko je postal brezposelna oseba. No, in potem je ta argument bil tako močan, da je
               delovno telo ta amandma tudi sprejelo in tako je bil predlog resolucije dopolnjen. In
               jaz še vedno vztrajam, ne glede na to, da za tem amandmajem stoji koalicija, ampak
               koalicija je tu samo naslovnik, to želi predlagatelj spraviti nazaj v osnovno
               resolucijo, da je to pretrd pristop. Lahko, da se v praksi tudi morda zaradi slabega
               vsebinskega in odgovornega dela na posameznem zavodu to solucijo izrablja. Ampak,
               rekel bom, mnogo, mnogo je primerov, ko temu človeku ostaja samo še to, glede na
               situacijo, ki ga je doletela, ta denarna pomoč. In če jo vežemo tako trdi, brez da
               damo možnost z izvedbenim predpisom, to je zakon ali drug izvedbeni predpis, tudi
               določimo kriterije, kaj to pomeni, ustrezna in primerna zaposlitev, da je brez tega
               ta pristop popolnoma pretrd in poenostavljen. Zato, ker je to tudi nek temeljni
               dokument, mora resolucija dati tisti spodnji minimum, pod katerega se izvršni predpis
               za izvedbo tega dokumenta ne bi smel spustiti.</p>
               <p>V zakonu o zaposlovanju, zavarovanju za čas brezposelnosti ali z drugim predpisom,
               podzakonskim aktom je pa seveda zelo jasno treba predpisati kriterij, kaj pa to je
               ustrezna in primerna zaposlitev. Tukaj lahko damo regulativ, da se spustimo dosti
               nizko, da ne bomo tako, kot je rekla malo prej gospa Uhanova, enostavno odklanjali
               delo, kljub temu da dobivamo državno pomoč.</p>
               <p>Država je tista, ki mora imeti čut v tem primeru do takega človeka, ali je to komu
               všeč ali ne. Zame je ta pristop pretrd, poenostavljen, kar je seveda dosti pisano na
               kožo sedanjemu ministru za to področje. Lahko je, da želimo na ta način zmanjšati
               število brezposelnih oseb, ker bo ta upravičeno ali neupravičeno, ampak največkrat
               upravičeno, prejemnik te denarne socialne pomoči moral vzeti vsako delo ali pa bo
               brez te pomoči ostal. In tako je bil tudi kreiran izhodiščno zakon, ki je sedaj v
               spremembah in dopolnitvah, zakon pa spremembe dopolnitve zakona zaposlovanju in
               zavarovanju. Sedaj na pritisk socialnih partnerjev se je ta stvar popravila, tako kot
               jo želimo z limitom dati nazivno v resolucijo in prav je, da je nazivno tukaj. Kakšna
               bo potem pa tista limitirana situacija v praksi, ko pa ne more več odkloniti dela, je
               pa stvar izvedbenega predpisa.</p>
               <p>Tako bom vsekakor ta amandma podprl in tudi mislim, da bi ga morali podpreti vsi.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še magister Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Na matičnem odboru je bil na predlog LDS-a sprejet amandma k šestemu
               ukrepu v strategiji d. tretjega cilja, ki je spremenila prvoten tekst tako, da se je
               dodalo besedilo <q>"primerno in ustrezno"</q>.</p>
               <p>V poslanski skupini Nove Slovenije se strinjamo, da se ta del <q>"primerno in ustrezno"</q>
               črta iz tega ukrepa predvsem iz naslednjih razlogov. Ob omejenih zaposlitvenih
               možnosti je v današnjem času težko najti zaposlitev, ki popolnoma ustreza vrst in
               smeri izobrazbe, zato je tudi nemogoče, mislim, da upravičeno nemogoče pričakovati,
               da je vedno možno dobiti tudi najbolj primerno in ustrezno zaposlitev.</p>
               <p>Meni osebno se zdi povsem sprejemljivo in meni osebno tudi samoumevno, da bi
               prejemih denarne socialne pomoči, ki je materialno ogrožen vendar pa za delo
               sposoben, bil dolžan sprejeti zaposlitev, seveda, če ustrezna njegovim psihofizičnim
               zmožnostim. Vsi poznamo zgodbe iz Amerike, ko diplomiranci pometajo po cestah. Jaz
               pri nas take zgodbe ne poznam. In ne navsezadnje, v okviru sprememb zakonodaje so
               bile te rešitve že usklajene na ekonomsko-socialnem svetu.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Magister Rop se je prej prijavil - razen če. A popravek? Prav. Prosim,
               gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Se opravičujem. Seveda jaz sem hotel reči, da bom dopolnjen; predlog
               resolucije podprl, ampak tega amandmaja prav gotovo ne bom podprl, ker je povsem
               destruktiven glede na moje poznavanje materije in odpravlja še tisto zadnjo možnost,
               ki jo nekdo ima, da na tem socialnem segmentu človeka lahko nekako preživi.</p>
               <p>In da ne bo pomote, veste, kod dobiti sredstva, ker je prej gospa Uhanova povedala,
               kje bomo jemali za to socialno podporo. Ta isti minister ni imel nobenega pomisleka,
               ko je šel v predlog zakona, s katerim smo dali tudi prejemnikom najvišjih pokojnin iz
               državnega proračuna letni dodatek in del vdovske penzije tudi tistim najvišjim
               prejemnikom pokojnin. Samo, da vemo, kje je red velikosti po vprašanju javnega
               denarja iz državnega proračuna, v katerega vplačujemo vsi.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Magister Rop.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala, gospod predsedujoči. Torej, jaz moram reči, da me preseneča ta
               amandma, ki ga je vložila koalicija, še zlasti tudi to, da so vse poslanske skupine
               koalicije to vložile. Na samem odboru smo diskutirali o tem vprašanju in smo mi
               predlagali ustrezen amandma, ki je bil sprejet in jaz sem tudi prej v uvodu povedal,
               da so se pri nekaterih temah nedvomno tudi poslanke, poslanci koalicije zelo trudili,
               da bi siceršnjo zelo restriktivno in nesocialno naravnanost tega nacionalnega
               programa korigirali, uravnali in tudi izboljšali. Sam sem štel, da je bil to eden od
               tistih premikov in korakov, ki je bil dober, ki je bil ustrezen, in sem bil zelo
               zadovoljen zaradi tega, da se je to zgodilo na matičnem odboru. Torej tam je tekla
               točno ta diskusija, ali bomo ob tem, ko tako in na takšen način znižujemo delež teh
               izdatkov v družbenem proizvodu in mu pravzaprav spreminjamo naravo in tip socialne
               države, tudi na tem področju za tiste brezposelne, ki so v najtežji situaciji, tisti,
               ki so že šli iz zavoda za zaposlovanje, ker so dolgoročno brezposelni, ki so v težki
               osebni in socialni situaciji, bomo zdaj še te silili mimo, v principu, človekovega
               dostojanstva, da primejo za vsako delo, ne glede na njihovo izobrazbo. Namreč, v tem
               originalnem tekstu je predvideno, da so dolžni sprejeti primerno in ustrezno delo,
               eno in drugo, torej tudi delo, ki je primerno za nižjo izobrazbo, kot jo sami imajo.
               Vendar je vendarle nek limit in danes nam je bilo tukaj dan primer Amerike, kjer je
               znana tako imenovana <q>"past revščine"</q>, kjer ljudje delajo, pa so zraven v mnogih
               primerih revni in živijo v določenih getih in živijo v nemogočih okoliščinah.</p>
               <p>Skratka, v imenu človekovega dostojanstva, v imenu bodočih rešitev in sprememb
               zakona o zavarovanju za primer brezposelnosti, ki se očitno pripravljajo, vas
               pozivam, da zaboga ta amandma zavrnemo in ne dopustimo še dodatne korake nazaj na
               področju socialne države. Torej predlagam, da ne podpremo tega amandmaja. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem razpravo. V razpravo dajem peto poglavje in amandma ponovno
               poslanskih skupin SDS, NSi.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Gospod podpredsednik, jaz sem želel diskutirati tudi o drugem amandmaju k 4.
               poglavju.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ja, prosim lepo, je še možno, samo v razpravi sta bila že tako oba. Tako da,
               drugič<gap n="..."/></p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Se opravičujem. Jaz sem se osredotočil na prvi amandma.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ni problema, beseda je vaša.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Amandma istega predlagatelja v naslovu koalicijskih strank, s katerim želimo
               odpraviti to, kar se je na matičnem delovnemu telesu na izredno dopolnjen,
               argumentiran nastop predsednika skupnosti socialnih zavodov zgodilo. V četrtem
               poglavju se v četrtem cilju zastavlja sledeči cilj <q>"krepiti strokovno avtonomijo,
               upravljavsko samostojnost in racionalno poslovanje na področju socialnega varstva."</q> K
               temu potem sledi strategija A, ki govori <q>"krepitev strokovne avtonomije izvajalcev na
               področju socialnega varstva."</q> In potem imamo tri ukrepe. Manjka pa tisti ukrep, ki je
               najbolj evidenten ukrep na oba naslova, ki ga zasledujemo s tem ciljem in ta novi
               četrti ukrep govori takole <q>"Določiti širše pristojnosti izvajalcev s področja
               socialnega varstva pri odločanju o poslovnih in strokovnih vprašanjih izvajanja
               dejavnosti v skladu s sprejetimi usmeritvami na krovnem nivoju in dolgoročnimi
               usmeritvami izvajalca."</q></p>
               <p>Kaj to pomen? To pomeni to, da enemu direktorju doma za ostarele dajemo možnost, da
               sprošča ambicijo, kako v svoj program dejavnosti uvaja dodatne programe, glede na to,
               da ima širok spekter strokovnega osebja, dodatne pristope k poslovnemu razmišljanju.
               Kaj s tem dosežemo in kaj je namen tega cilja? Da s tem poslovanjem, ki je lahko tudi
               nekoliko bolj ambiciozno, razbremenimo stroške dnevne oskrbe tega doma in s tem
               razbremenimo dnevno obvezo oziroma mesečno obvezo zavezanca za oskrbovanca. To je
               predsednik centra za socialno delo gospod Ponikvar tako kvalitetno razložil, da
               enostavno ne morem dojeti, da se lahko resorno ministrstvo spusti na ta nivo. Jaz sem
               že v uvodnem govoru po vprašanju stališča poslanske skupine povedal, da je resolucija
               dobra. Je organigramsko zastavljena v redu, ampak v vsebinskem smislu bi smel
               predlagatelj, če nič drugega, nekoliko poglobljeno razpravo izvesti z vsaj ključnimi
               institucijami, ki delujejo, ki bodo, bi rekel, implementator te resolucije. Kdo pa je
               potem, če to ni skupnost centrov za socialno delo oziroma skupnost socialnih zavodov
               Slovenije, katerega direktor je bil navzoč na seji?</p>
               <p>Zato jaz tega ukrepa dobesedno ne razumem in se resno vprašamo pristnosti pri
               postavljanju dokumenta, ki je nekako temeljne načelne narave, na katerega kreiraš vso
               izvedbeno politiko v naslovu socialnega varstva in socialne zdržnosti ljudi v državi.
               Tako niti slučajno ne mislim tega amandmaja podpreti. Vesel pa bi bil, da se tega
               zavedamo vsi, za dobro dokumenta, ki ga sprejemamo zdaj za obdobje do leta 2010. S
               tem nič ne obremenimo finančno obveznost proračuna do tega, kvečjemu razbremenimo. In
               vas v smislu nekih poslovnih odličnosti, ki jih moramo tudi v javnem sektorju
               zagovarjati, spustimo pristop samokreacije nekega direktorja. Jaz to področje dokaj
               dobro poznam in vem, da je ta ukrep tako potreben, da si sploh ne predstavljam, da ni
               notri prišel že v osnovno izhodišče. Hvala.</p>
            </sp>
            <sp who="SDZ4:PavlihaMarko">

               <speaker>PODREDSEDNIK DR. MARKO PAVLIH:</speaker>

               <p>Hvala. Gospod Brenčič, ali lahko izklopite mikrofon, prosim? Hvala lepa. Zdaj pa res
               dajem v razpravo peto poglavje in amandma poslanskih skupin SDS, NSi, SLS in DeSUS.
               Želi tukaj kdo razpravljati? Gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. To je pač zgodba ista, saj tukaj se ne bom dosti trudil, ker je pač
               situacija takšna. Tudi ta amandma je prišel notri in kvalitetno dopolnil resolucijo v
               tistem delu, v katerem jaz pravim, da je podhranjena. To je na področju skrbstva oseb
               z motnjami v duševnem in telesnem razvoju.</p>
               <p>Tudi tu je bilo veliko argumentov, ki so bili predstavljeni drugače, kot sem jih jaz
               v stanju vam predložiti. Ampak mi smo glede na smiselnost, da se ohranja to, kar zdaj
               v resoluciji je, pa želimo s tem amandmajem črtati ta poseg, napravili že poprej, že
               poprej, s tem da smo dali možnost vstopa že v obstoječ sistem svetovalnih pisarn in
               zagovorništva, kar se je odlično prijelo v praksi - prej v prvem cilju, moral bi
               pogledati. Tukaj na področju ciljev in strategije pa zdaj prehajamo na to, bi rekel,
               izvedbeno zadevo, ko pa določamo kriterije in merila. In povsem smiselno je, če že
               samo naslov gledamo - kaj govori naslov petega poglavja: merila za razvoj mreže in
               javne službe. Poglavje: Javne socialnovarstvene storitve, količinska merila. In v ta
               merila, v točko tri, ki ima naslov Svetovanje in organizirane socialne pomoči,
               spuščamo novo podpoglavje, ki govori, pri dva - priprava, koordinacija in izvajanje
               individualnega načrta ter svetovanje osebam s težavami v duševnem zdravju. In tukaj
               notri smo želeli normativno spustiti to, kar smo poprej, sem vam povedal, sprejeli,
               da te obstoječe svetovalne pisarne že sedaj vključimo v javno mrežo, o kateri
               govorijo ta merila. In tudi to, res je, da je seveda tu zadaj tudi normativ, ampak ne
               vem zakaj, če že sedaj to opravljajo in če z resolucijo sproščamo prostor tudi za
               nove izzive, da stopajo v mrežo, zakaj tem organizacijam, ki delujejo organizirano, s
               programi kvalitetno in imajo rezultate, ne damo možnosti, da jih v tem izvedbenem
               poglavju, če rečem, normativnem poglavju ne spustimo v resolucijo.</p>
               <p>Govora je tukaj, da se s tem ustvarja monopolen položaj. Jaz tega ne vidim. Govora
               je tudi to, da je ta normativ prevelik. In bom spet rekel, področje skupnostne skrbi
               za segment duševnega zdravja je podhranjeno v interdisciplinarnem postopanju vlade do
               situacije in v tej resoluciji. In tukaj ni vprašanje, kje bomo dobili denar. Ta denar
               v proračun ta država v izvirnih prihodkih proračuna mora zagotoviti. In zato mi je
               zelo žal, da to, kar smo uspeli z argumenti tam postaviti v resolucijo in smo jo samo
               kvalitetno izboljšali, želimo sedaj zaradi prepotentnost, bom tako rekel po domače,
               nekoga tu ven vreči. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem razpravo. O amandmajih bomo v skladu z urnikom odločali
               danes v okviru glasovanj, približno čez pol ure, in sicer ob četrt na štiri, da ne bo
               pomote, popoldne ob 15. uri in 15 minut.</p>
               <p>S tem prekinjam to točko dnevnega reda. Sejo nadaljujemo ob 15. uri in 15 minut.
               Hvala lepa.</p>
               <stage type="time">(Seja je bila prekinjena ob 14.46 uri in se je nadaljevala ob 15.16 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci! Prehajamo na glasovanje zbora o predlogih
               odločitev. Preden preidemo na glasovanje prosim vse prisotne, da preverijo delovanje
               glasovalnih naprav, po ustaljeni praksi mora na desni strani vložene kartice goreti
               oranžna lučka.</p>
               <p>Glede na to, da vidim, da ni nobene pripombe glede delovanja naprav, nadaljujemo s
                  <title>prekinjeno 14. točko dnevnega reda - tretja obravnava predloga zakona o
                  gospodarskih družbah.</title> Prehajamo na odločanje o vloženih amandmajih. K 703.
               členu so bili vloženi trije amandmaji in prehajamo na odločanje o prvem amandmaju s
               strani poslanske skupine Socialnih demokratov k že omenjenemu 703. členu. K
               obrazložitvi glasu se je prijavil kolega Kumer v imenu poslanske skupine.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Dal bom stališče k vsem trem amandmajem, da ne bom trikrat v imenu
               poslanske skupine. V poslanski skupini Socialnih demokratov ne bomo nasprotovali
               zakonu, ki ga danes sprejemamo. Izkoriščam pa to priložnost in to na nek način zadnjo
               možnost, da trkam na vest poslancev, večine v tem državnem zboru, da podprete te tri
               amandmaje, ki smo jih vložili. Nič katastrofalnega in negativnega v tem smislu se ne
               bo dogodilo za lastnike podjetij tudi zaradi tega, ker gre le za dopolnitev člena, ki
               je v tako imenovanem paketu prehodnih določb in seveda bo ta stvar dokončno urejena v
               zakonu o sodelovanju delavcev pri upravljanju, ki je napovedan, da pride v proceduro
               v ta državni zbor v mesecu maju. Nesprejetje teh treh amandmajev lahko povzroči
               zakonsko neenakost vseh zaposlenih v Sloveniji; za tiste, ki bodo po sprejetju te
               novele zakona oziroma tega zakona o ZGD-ju imeli organiziran sistem upravljanja po
               tako imenovanem dvotirnem sistemu in bo veljal zakon o sodelovanju delavcev pri
               upravljanju, in za tiste, ki bodo na podlagi zakona o gospodarskih družbah in tega
               703. člena imeli organiziran tako imenovani enotirni sistem upravljanja. Mi v
               socialdemokratski poslanski skupini skušamo vsaj za ta prehodni čas to neenakost
               odpraviti in zato predlagamo to novelo s temi tremi amandmaji.</p>
               <p>Se pravi, še enkrat, ne gre za nobeno, nikakršno veliko škodo, ki bi bila
               povzročena, kvečjemu bomo vsi enaki pred zakonom. In še nekaj. V teh zadnjih dneh je
               bilo, jaz sem si šel pogledati magnetogram, uporabljena beseda ali pa zveza ali pa
               sintagma <q>"enakost pred zakonom"</q> pri obravnavi zakona o medijih in zakona o veteranih
               73-krat. Verjamem, da je še, sem izpustil kakšne, ampak jaz sem našel, 73-krat smo
               poslanci in poslanke v tem državnem zboru skoraj v 10-urni razpravi uporabili ta
               argument, da smo si državljani enaki pred zakonom. In še enkrat tudi tukaj, v tem
               primeru gre za enakost zaposlenih pred zakonom. Zato še enkrat predlagam, da podprete
               te tri amandmaje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na glasovanje. Torej glasovali bomo o prvem amandmaju poslanske
               skupine Socialnih demokratov. Glasujemo. Navzočih je 70 poslank in poslancev, za je
               glasovalo 32, proti 37.</p>
               <p><stage xml:id="Redna-15-2006-03-31.stage11">(Za je glasovalo 32.)</stage> <stage xml:id="Redna-15-2006-03-31.stage12">(Proti 37.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju iste poslanske skupine, torej poslanske
               skupine Socialnih demokratov. Glasujemo. Navzočih je 70 poslank in poslancev, za je
               glasovalo 32, proti 37.</p>
               <p><stage xml:id="Redna-15-2006-03-31.stage13">(Za je glasovalo 32.)</stage> <stage xml:id="Redna-15-2006-03-31.stage14">(Proti 37.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o tretjem amandmaju poslanske skupine Socialnih demokratov k
               703. členu. K obrazložitvi glasu v imenu poslanske skupine se je prijavil kolega
               Kumer. Izvolite, prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Tu imam pa še zadnji apel. Ta pa res ni tako krut, ampak ta gre pa zares - s to
               rešitvijo pa izločimo približno 200 subjektov, ki imajo zdaj v dvotirnem sistemu
               upravljanja nadzorne svete. S to novelo zakona jim tega več ne omogočimo, da imajo
               svojega predstavnika, če se bodo lastniki, in bodo se tako odločili v večini
               primerov, svojega predstavnika v upravnem odboru. Se pravi, predlagam, da ne gremo na
               solucijo, da velja ta peta alineja za do 50, ampak za mikro podjetja oziroma mikro
               subjekte do 10. Vsaj tem, in tu zagotovimo to enakost, no.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala.</p>
               <p>Prehajamo na glasovanje. Glasujemo. Navzočih je 71 poslank in poslancev, za je
               glasovalo 33, proti 36.</p>
               <p><stage xml:id="Redna-15-2006-03-31.stage15">(Za je glasovalo 33.)</stage> <stage xml:id="Redna-15-2006-03-31.stage16">(Proti 36.)</stage></p>
               <p>Ugotavljam, da amandma ni sprejet.</p>
               <p>V zvezi z vprašanjem usklajenosti predloga zakona dajem besedo predstavnici vlade.
               Izvolite, prosim.</p>
            </sp>
            <sp who="SDZ4:StarinaKosemAdrijana">

               <speaker>ANDRIJANA KOSEM STARINA:</speaker>

               <p>Hvala lepa, predsedujoči. Zaradi sprejetih amandmajev v drugi obravnavi na seji
               odbora za gospodarstvo oziroma sprejetih amandmajev, poudarjam, že v drugi obravnavi
               na seji državnega zbora je prišlo do nekaterih nekonsistentnosti zakonskih določb, ki
               jih je treba z uskladitvenimi amandmaji medsebojno uskladiti. Amandmaje ste dobili,
               bili so razdeljeni že dopoldne, in so tudi usklajeni z zakonodajno-pravno službo.
           </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Majhen popravek predstavnice vlade, amandmaji bodo zdajle razdeljeni poslankam in
               poslancem na klopi. Zato sprašujem, ali kdo nasprotuje predlogu, da zadnje, končno
               glasovanje o zakonu v celoti opravimo še danes, po naslednji točki, ko bodo amandmaji
               razdeljeni. Ali poslanci vztrajate, da se to glasovanje opravi v torek? V torek?
               Vidim, da je izražena volja. Torej, zaradi neusklajenosti in razdelitve amandmajev bo
               državni zbor obravnavo te točke nadaljeval v torek, 4. aprila 2006, po končanih
               glasovanjih.</p>
               <p>S tem prekinjam to točko dnevnega reda.</p>
               <p>Nadaljujemo s <title>prekinjeno 18. točko dnevnega reda - z obravnavo predloga
                  resolucije o preprečevanju in zatiranju kriminalitete.</title> Ker k dopolnjenemu
               predlogu resolucije ni bilo vloženih amandmajev, prehajamo na odločanje o resoluciji
               o preprečevanju in zatiranju kriminalitete. Ob tem vas obveščam, da me vlada niti
               zakonodajno-pravna služba nista obvestili, da bi bil zaradi sprejetih amandmajev na
               matičnem delovnem telesu resolucija neusklajena.</p>
               <p>Prehajamo na odločanje. Glasujemo. Navzočih je 70 poslank in poslancev, za je
               glasovalo 57, proti 7.</p>
               <p><stage xml:id="Redna-15-2006-03-31.stage17">(Za je glasovalo 57.)</stage> <stage xml:id="Redna-15-2006-03-31.stage18">(Proti 7.)</stage></p>
               <p>Ugotavljam, da je resolucija sprejeta in s tem zaključujemo to točko dnevnega reda.</p>
               <p>Nadaljujemo s <title>prekinjeno 19. točko dnevnega reda - z obravnavo predloga resolucije o nacionalnem programu
                  socialnega varstva za obdobje 2006-2010.</title> Prehajamo na odločanje o vloženih
               amandmajih k predlogu resolucije.</p>
               <p>In sicer imamo v okviru četrtega poglavja dva amandmaja. Prehajamo na odločanje o
               prvem amandmaju poslanskih skupin SDS, NSi, SLS in DeSUS k omenjenemu četrtemu
               poglavju. Glasujemo. Navzočih je 71 poslank in poslancev, za je glasovalo 38, proti
               33.</p>
               <p><stage xml:id="Redna-15-2006-03-31.stage19">(Za je glasovalo 38.)</stage> <stage xml:id="Redna-15-2006-03-31.stage20">(Proti 33.)</stage></p>
               <p>Ugotavljam, da je amandma sprejet.</p>
               <p>In prehajamo na odločanje o drugem amandmaju istih predlagateljev, torej poslanskih
               skupin SDS, NSi, SLS in DeSUS k istemu četrtemu poglavju.</p>
               <p>Obrazložitev glasu v imenu poslanske skupine, kolega Brenčič. Izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>V svojem imenu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Sprejetje tega amandmaja je popoln diskurz namena četrtega cilja, v katerega
               posegamo s tem amandmajem. Zato bom močno proti in dobro je, da vsi zavrnemo ta
               amandma in izboljšamo dokument. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Brenčič. Prehajamo na glasovanje. Glasujemo. Navzočih je 68
               poslank in poslancev, za je glasovalo 35, proti 28.</p>
               <p><stage xml:id="Redna-15-2006-03-31.stage21">(Za je glasovalo 35.)</stage> <stage xml:id="Redna-15-2006-03-31.stage22">(Proti 28.)</stage></p>
               <p>Ugotavljam, da je amandma sprejet.</p>
               <p>In prehajamo na odločanje o amandmaju poslanskih skupin SDS, NSi, SLS in DeSUS k
               petemu poglavju. Glasujemo. Navzočih je 71 poslank in poslancev, za je glasovalo 37,
               proti 32.</p>
               <p><stage xml:id="Redna-15-2006-03-31.stage23">(Za je glasovali 37.)</stage> <stage xml:id="Redna-15-2006-03-31.stage24">(Proti 32.)</stage></p>
               <p>Ugotavljam, da amandma je sprejet.</p>
               <p>Prehajamo na odločanje o resoluciji o nacionalnem programu socialnega varstva za
               obdobje 2006-2010 v celoti. Ob tem vas obveščam, da me vlada oziroma
               zakonodajno-pravna služba nista obvestili, da bi bila resolucija neusklajena.
               Prehajamo na odločanje.</p>
               <p>Poslanka Potrata, obrazložitev glasu. Izvolite, prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Majda Potrata, pa še kaj drugega, hvala. V imenu poslanske skupine izrekam nepodporo
               nacionalnemu programu socialnega varstva 2006-2010. Tudi izglasovani trije amandmaji,
               ki so na matičnem delovnem telesu vendarle sledili priporočilom izvajalcev socialnih
               storitev ali storitev s področja socialnega varstva in so bili vsaj minimalen prisluh
               tistim, ki imajo izkušnje, zlasti pri delovanju z osebami s posebnimi potrebami, s
               tistimi torej, ki imajo težave v duševnem zdravju, bi bilo dobro, da bi to sprejeli,
               ampak glede na to, da je koalicija s svojo večino uspela tudi izčrtati z izgovorom,
               da gre za pravno nejasno terminologijo, tudi to, da morajo biti pristojnosti
               izvajalcem pri odločanju o poslovnih in strokovnih vprašanjih izvajana v skladu s
               sprejetimi usmeritvami na krovnem nivoju in dolgoročnimi usmeritvami, v resnici ni
               videti nobenega skupnega integrativnega dela tega nacionalnega programa in
               strategije. Meni je popolnoma jasno in našim v poslanski skupini ravno tako, da gre
               za spremembo obravnave tega občutljivega področja, da vstopajo novi izvajalci, ki jim
               je v interesu, da so nekatere stvari drugačne, kot so dogovorjene, da jim gre na roko
               to, da niso nekateri standardi in poimenovanja enotna. To pa so vse razlogi, zaradi
               katerih tega ne bomo podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Obrazložitev glasu, mag. Anton Rop, izvolite.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>V imenu poslanske skupine. Hvala, gospod predsedujoči. Želim še enkrat poudariti,
               preden se boste odločali v zvezi s to resolucijo, da gre za izjemno pomemben
               dokument, da gre za dokument, ki določa način, obseg in razvoj na področju socialnega
               varstva, da gre za dokument, ki bo opredelil, na kakšen način bomo izvajali socialno
               zaščito v Sloveniji, ne nazadnje tudi dokument, ki kaže na to, v katero smer gre
               slovenska socialna država. Amandmaji, ki so bili danes sprejeti, pravzaprav še
               zaostrujejo ta pogled na socialno državo, ta nov pogled, ta nov obraz slovenske
               države in slovenske vlade.</p>
               <p>Želim povedati, da v poslanskem klubu LDS menimo, da ta nacionalni program, ki bo,
               če bo danes sprejet, ne rešuje problema pospešenega povečevanja potreb po
               socialnovarstvenih storitvah, ki izhaja iz problemov staranja prebivalstva, da ne
               sledi tudi realni možnosti, ki v Sloveniji obstojijo glede na rast bruto domačega
               proizvoda, da ne ponujajo zadostnega in možnega razvoja in ne povečuje solidarnosti
               in socialne pravičnosti. Ta predlog pomeni relativno zmanjšanje obsega sredstev za
               socialno varnost v Sloveniji. Povečevanje obsega teh sredstev bo potekalo tako, da bo
               rast polovico manjša, kot je predvidena rast bruto domačega proizvoda, in se bo
               relativni delež tovrstnih storitev, tovrstnih sredstev v BDP v Sloveniji zmanjšal in
               zmanjšal se bo seveda tudi obseg socialne države. Pomeni, da ta koalicija, da ta
               vlada začenja varčevati. Prvič se začenja varčevati, in to pri najbolj ranljivih
               skupinah slovenskega prebivalstva, pri skupinah otrok, mladostnikov, starostnikov in
               oseb z motnjami v duševnem in telesnem razvoju, se je začelo varčevanje v Sloveniji,
               so se začele reforme v neko drugo smer, v neko drugo državo. Sistem socialnega
               varstva je še posebej pomemben sistem socialne zaščite in zato seveda apeliram na vse
               vas, da razmislite pri tem, ko boste pritiskali na tipko.</p>
               <p>V poslanskem klubu LDS menimo, da ta predlagana resolucija ne zagotavlja zadostnega
               in možnega razvoja sistema socialnega varstva v Sloveniji, pomeni velik korak nazaj
               in je ne moremo in ne bomo podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. V imenu poslanske skupine, kolega Capuder. Izvolite.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Program je nastal v sodelovanju različnih strokovnjakov s področja
               teorije in prakse in kar je tudi pomembno, bil je dopolnjen s strani tako izvajalcev
               kot tudi združenj izvajalcev. V Novi Sloveniji se zavedamo, da je ta program
               zastavljen zelo ambiciozno. S tem se je strinjal tudi državni svet. Že v svoji
               razpravi prej sem govoril o nekih številkah. Velikokrat se pojavi številka, da ta
               program predvideva 200% večjo realizacijo kot, recimo, sedaj veljavni program do leta
               2005.</p>
               <p>Treba pa je tudi povedati, da so cilji, opredeljeni v tej resoluciji, minimum,
               minimum in za katerega se vlada obvezuje, da ga bo izpolnila. In čeprav so ti cilji
               postavljeni kot minimum, je, mislim, da še vedno več, kot pa je bilo to do sedaj
               doseženo. Prepričani smo, da se da več od tega tudi izvršiti, v kolikor bodo takšne
               potrebe in v kolikor bodo za to zagotovljena tudi finančna sredstva. To pa je
               navsezadnje odvisno tudi od nas poslancev. Zato bomo v naši poslanski skupini program
               podprli, saj smo prepričani, da je kvaliteten. Predvsem pa smo prepričani tudi, da je
               izvedljiv.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala kolega Capuder. In v imenu poslanske skupine poslanka Barbara Žgajner Tavš.
               Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz sem v uvodni predstavitvi poslanske skupine Slovenske nacionalne
               stranke pač dejala in predstavila nekaj ključnih dvomov, ki se nam porajajo ob tem
               dokumentu, kljub temu da sem pač izrazila ne nazadnje tudi pohvalo ali pa
               presenečenje, če hočete, nad tem, da pa sta bila vendar sprejeta dva pomembna
               amandmaja Slovenske nacionalne stranke in vključena v ta nacionalni program. Zmotilo
               pa me je, pa bom rekla obrazložitev govornika pred menoj. Niti nisem hotela podati
               obrazložitev, kako bomo glasovali v poslanski skupini Slovenske nacionalne stranke.
               Veste, mene zanima, kdo so tisti strokovnjaki in koliko jih je, iz teorije in prakse,
               ki so sodelovali pri nastajanju tega dokumenta. Pa se bom tukaj navezala na pripombe,
               ki smo jih prejeli poslanci s strani socialne zbornice, ki bi vsaj po moji oceni
               morala biti eden izmed ključnih institutov, ki bi moral sodelovati pri pripravi tako
               pomembnega dokumenta, kot je nacionalni program na področju socialnega varstva za
               obdobje 2006 do 2010. Te pripombe so prišle, če hočete, post festum, kar je, vsaj
               zame, dovolj dober signal, da močno dvomim v to, da je nacionalni program oziroma
               resolucija o nacionalnem programu tako zelo strokovno podkovana oziroma pripravljena.</p>
               <p>Izrazila sem tudi nekaj pomislekov, pa ne zgolj jaz, tudi pripombe, ki so prišle ne
               nazadnje tudi s strani državnega sveta, o tem, da je dokument pomanjkljiv, strokovno
               pomanjkljiv.</p>
               <p>Rekla bom, da se bojim, da je celotna resolucija preambiciozno zastavljena oziroma
               postavljena, kajti dejstva govorijo drugače. Drugače govorijo proračuni, ki so bili
               sprejeti. Ne nazadnje tudi ni nekih konkretnih analiz in hočeš nočeš tudi demografski
               kazalci so drugačni.</p>
               <p>Tako v Slovenski nacionalni stranki ne bomo podprli resolucije, niti ne bomo
               glasovali proti, bomo zato stisnili tipko <q>"kvorum"</q> in upam, da se zgodba, na tem
               mestu še enkrat poudarjam, ne bo ponovila, ko bomo v parlamentu odločali o
               nacionalnem programu na področju otroka in družine.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Ena obrazložitev glasu. Kolega Pavliha.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Če že insistirate, nisem želel obrazložiti, ampak glasoval bom proti. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na odločanje. Glasujemo. Navzočih je 69 poslank in poslancev, za je
               glasovalo 37, proti 26.</p>
               <p><stage xml:id="Redna-15-2006-03-31.stage25">(Za je glasovalo 37.)</stage> <stage xml:id="Redna-15-2006-03-31.stage26">(Proti 26.)</stage></p>
               <p>Ugotavljam, da je resolucija v celoti sprejeta.</p>
               <p>S tem zaključujem to točko dnevnega reda.</p>
               <p>Mi prehajamo na <title>nadaljevanje 2. točke dnevnega reda - tretja obravnava predloga
                  zakona o evidencah na področju dela in socialne varnosti.</title> Državni zbor je v
               sredo 29. marca 2006 letošnjega leta opravil drugo obravnavo navedenega predloga
               zakona. Ker k dopolnjenemu predloga zakona niso bili sprejeti amandmaji, v skladu s
               139. členom poslovnika prehajamo na odločanje o zakonu. Na podlagi petega odstavka
               140. člena poslovnika zbora vas obveščam, da me je zakonodajno-pravna služba in vlada
               nista opozorili, da bi bil zakon zaradi na matičnem delovnem telesu sprejetih
               amandmajev neusklajen, zato prehajamo na glasovanje. Glasujemo. Navzočih je 70
               poslank in poslancev, za je glasovalo 54, proti 9.</p>
               <p><stage xml:id="Redna-15-2006-03-31.stage27">(Za je glasovalo 54.)</stage> <stage xml:id="Redna-15-2006-03-31.stage28">(Proti 9.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>S tem tudi prekinjam 15. sejo državnega zbora Republike Slovenije, ki jo bomo
               nadaljevali v torek, 4. aprila ob 9. uri. Lep podaljšan vikend. <stage type="time">(SEJA JE BILA
                  PREKINJENA 31. MARCA 2006 OB 15.41 URI.)</stage>
               </p>
            </sp>
         </div>
      </body>
   </text>
</TEI>