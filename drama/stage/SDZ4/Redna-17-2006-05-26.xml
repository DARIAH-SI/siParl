<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-17-2006-05-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8EA5B0EF7417FFADC125718500347C4A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=8EA5B0EF7417FFADC125718500347C4A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-17-2006-05-26.DZ" n="17">
               <name>Redna</name>
               <date when="2006-05-26"/>
            </setting>
         </settingDesc>
         <particDesc>
            <listOrg>
               <org xml:id="Redna-17-2006-05-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 17. seje</stage>
            <stage type="date">(26. maj 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 9.00 uri. </stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci! Pričenjam nadaljevanje 17. seje
               državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Roberto Battelli, Samo Bevk od 16.00 ure dalje, mag. Branko
               Grims, Franc <stage xml:id="Redna-17-2006-05-26.stage5">(Feri)</stage> Horvat, Jožef Horvat, Franc Kangler, Breda Pečan, Miran Potrč,
               Maria Pozsonec in Jožef Školč.</p>
               <p>Prehajamo na <title>11. TOČKO DNEVNEGA REDA - DRUGA OBRAVNAVA PREDLOGA ZAKONA O
                  ELEKTRONSKEM POSLOVANJU NA TRGU.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev. Gospod minister se odpoveduje.
               Predlog zakona je obravnaval odbor za gospodarstvo kot matično delovno telo. Prosim
               podpredsednika odbora, gospoda Martina Mikoliča, da predstavi poročilo odbora.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lepo pozdravljeni, spoštovani predsednik, minister, spoštovani poslanci in spoštovana
               poslanka! Odbor za gospodarstvo je na 16. seji kot matično delovno telo obravnaval
               predlog zakona o elektronskem poslovanju na trgu, ki ga je državnemu zboru Republike
               Slovenije v obravnavo in sprejem predložila vlada Republike Slovenije.</p>
               <p>V skladu s 129. členom poslovnika državnega zbora so k predlogu zakona amandmaje
               vložile poslanske skupine SDS, NSi in DeSUS, in sicer so bili ti amandmaji
               pripravljeni na podlagi mnenja zakonodajno-pravne službe. Člani odbora so prejeli
               tudi nekaj predlogov za amandmaje odbora, ker so bile nekatere pripombe
               zakonodajno-pravne službe proučene še naknadno, to je po izteku roka za vlaganje
               amandmajev. Odbor je bil seznanjen tudi z mnenjem zakonodajno-pravne službe.</p>
               <p>V okviru druge obravnave je predstavnik predlagatelja uvodoma podal dopolnilno
               obrazložitev predloga zakona, pri čemer je poudaril, da predloženi zakon v slovenski
               pravni red v celoti prinaša direktivo o nekaterih pravnih vidikih storitev in
               informacijske družbe, zlasti elektronskega poslovanja na notranjem trgu. Dejstvo
               namreč je, da sedanja ureditev, in sicer izvajanje zakona o elektronskem poslovanju
               in elektronskem podpisu ter zakona o varstvu potrošnikov, ustreznega prenosa te
               direktive ne zagotavlja. Osrednja pomanjkljivost v zvezi s tem je, da direktiva velja
               za razmerja pri elektronskem poslovanju med pogodbenimi strankami, ki niso
               potrošniki. Slednji namreč v zdajšnji ureditvi nimajo ustrezne pravne varnosti.
               Osrednji namen predlaganega zakona je tako večja pravna varnost elektronskega
               poslovanja pri opravljanju storitev in informacijske družbe, zato predlog zakona
               natančno ureja pogodbena razmerja vseh udeležencev, ne glede na njihov status oziroma
               položaj in ne glede na sedež potrošnika storitev.</p>
               <p>V razpravi o posameznih členih predloga zakona člani odbora niso razpravljali o
               predlaganih rešitvah. Razpravljali so le o predlogu za amandma odbora k amandmaju
               poslanskih skupin k 5. členu, ki je bil pripravljen na podlagi mnenja
               zakonodajno-pravne službe. Zakonodajno-pravna služba je bila mnenja, da amandma
               poslanskih skupin ni v celoti ustrezen, saj se navezuje na pravo skupnosti. Ker pa
               gre v danem primeru za prenos direktive v slovenski pravni red, je po mnenju
               zakonodajno-pravne službe treba navedbe podatkov navezati na slovenski pravni red. V
               danem primeru to pomeni navezavo na področno zakonodajo, in sicer na zakon o varstvu
               potrošnikov. Predstavnik predlagatelja se ni strinjal s takim predlogom za amandma
               odbora, saj naj bi zoževal namen določbe. Mišljeno je namreč bilo, da se poleg v
               členu navedenih dejavnosti upošteva tudi vsa ostala zakona pravnega reda Republike
               Slovenije, na primer tudi zakon o elektronskih komunikacijah. S predlogom za amandma
               pa bi se vsebina določbe omejila le na zakon, ki ureja varstvo potrošnikov. Glede na
               navedene pomisleke predstavnika predlagatelja zakona je bil v soglasju s predstavnico
               zakonodajno-pravne službe predlog za amandma odbora ustrezno spremenjen, in sicer se
               tako uporablja sklicevanje na veljavne predpise, ne le na zakon o varstvu
               potrošnikov. Temu primerno je bil popravljen tudi predlog za amandma odbora k
               amandmaju k 7. členu, ki se nanaša na podobno vsebino. Dogovorjeno pa je bilo, da se
               do obravnave predloga zakona na seji državnega zbora to vprašanje ponovno prouči ter
               po možnosti poišče še ustreznejša rešitev. Glede na to, da k 5. in 7. členu
               dopolnjenega predloga zakona ni bil vložen noben amandma, je bilo očitno ocenjeno, da
               je sprejeta rešitev dovolj ustrezna. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Vili Rezman bo predstavil
               stališče poslanske skupine Demokratične stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem želim!</p>
               <p>Naj za uvod v predstavitev našega stališča omenim, da poslanke in poslanci državnega
               zbora nimamo pri vseh predlogih zakona enake moči odločanja. Pri zakonu o
               elektronskem poslovanju na trgu je že tako, da ne odločamo čisto, v narekovaju
               rečeno, po prosti presoji in si ne moremo izmišljati kakšnih bizarnih amandmajev
               kakor recimo pri zakonu o javnem redu in miru. So torej tudi zakoni, kjer moramo
               slediti po nujnosti in kjer so posledice določenih naprej opravljenih postopkov
               logične. Tako je v glavnem takrat, kadar prenašamo določila direktiv v naš pravni
               red, in tako je tudi s tem zakonom o elektronskem poslovanju na trgu. Zgodilo se nam
               je, da smo potem, ko smo to direktivo o elektronskem poslovanju prenašali skozi tri
               zakone v naš pravni red skozi zakon o elektronskem poslovanju, elektronskem podpisu
               in varstvu potrošnikov, bili opozorjeni s strani evropske komisije, da to ni bilo
               povsem in docela korektno in da je treba to popraviti. S tem predlogom zakona, ki ga
               imamo sedaj pred seboj, torej sledimo nekemu opozorilu in skušamo implementirati
               evropsko direktivo na pregleden, jasen način in v celoti, kar doslej pač žal ni bil
               primeren. Zlasti gre tukaj za to, da se opozori, na kar je sicer bilo že opozorjeno,
               da se urejajo sedaj razmerja med podjetji in potrošniki, ne pa tudi med podjetji med
               seboj, in je torej zmanjšana pravna varnost. Ambicije zakona so skromne, izpolniti
               svojo obvezo do evropske direktive, do evropske zakonodaje, prenesti direktivo v naš
               pravni red v celoti in na pregleden način in ustrezno urediti relacije med poslovnimi
               partnerji. Ta ustreznejša ureditev zadeva tudi določitev vloge ministrstva, resornega
               ministrstva in inšpekcijskega nadzora na tem področju. Učinki, ki bi jih naj zakon
               imel, so predvsem popolna uskladitev direktivo, boljša ureditev odgovornosti
               ponudnikov storitev, pospeševanje elektronskega poslovanja in posledično tudi
               morebiti gospodarske rasti, večje zaposlovanje in vse druge bonitete, ki bi iz tega
               izhajale. Predlagatelj, ministrstvo oziroma vlada, sodi, da bomo vse to, kar je od
               nas terjano, s tem predlogom dosegli, da je predlog primerljiv z ureditvami v vseh
               tistih državah, ki so že implementirale to direktivo, in zato tudi poslanska skupina
               DeSUS predlog zakona v celoti podpira. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Danijel Krivec bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:KrivecDanijel">

               <speaker>DANIJEL KRIVEC:</speaker>

               <p>Spoštovani predsednik, cenjene kolegice in kolegi! Cilj in namen zakona o
               elektronskem poslovanju na trgu je ustrezen prenos direktive 2000/31, evropskega
               parlamenta in sveta z dne 8. junija 2000 v slovenski pravni red. Ureditev pravnih
               vidikov storitev informacijske družbe, zlasti elektronskega poslovanja na notranjem
               trgu, je oblikovanje pravnega okvira za zagotovitev prostega pretoka storitev
               informacijske družbe med državami članicami. Prenos direktive o posebnem zakonu je
               rešitev, ki je prevladujoča tudi v primerjalni praksi drugih držav članic Evropske
               unije. Predlog zakona je poseben predpis, zlasti v razmerju do zakona o elektronskem
               poslovanju in elektronskem podpisu, ki ureja elektronsko poslovanje v Republiki
               Sloveniji. Zakon o elektronskem poslovanju in elektronskem predpisu ureja nekatera
               temeljna vprašanja v zvezi s pravno veljavnostjo elektronske oblike, elektronskimi
               sporočili in podatki ter hrambo podatkov. V tem pogledu ponuja tudi ustrezno pravno
               podlago za sklepanje pogodb v elektronski obliki. Predlog zakona tako glede vprašanj,
               ki jih ne ureja, usmerja k uporabi zakona o elektronskem poslovanju in elektronskem
               podpisu, vendar ob koliziji obeh kot specialni predpis omejuje ureditev zakona o
               elektronskem poslovanju in elektronskem podpisu. Posebej je urejena odgovornost
               posrednih ponudnikov storitev. Temeljna načela, ki jih predlog zakona opredeljuje, so
               načelo izključitve predhodnega dovoljenja za opravljanje storitev informacijske
               družbe, načelo uporabe pravne države s sedeža in načelo prepovedi splošne obveznosti
               nadzora. Prvo načelo določa, da se za samoupravljanje storitev informacijske družbe
               ne sme zahtevati predhodno dovoljenje, pri čemer pa je mogoče zahtevati dovoljenja,
               veljavna za dejavnost, ki je vsebina storitve informacijske družbe. Načelo uporabe
               prava države sedeže usmerja k uporabi nacionalnih pravil za ponudnike storitev s
               sedežem v državi. Načelo prepovedi splošne obveznosti nadzora se navezuje na
               ponudnike posredovalnih storitev informacijske družbe, torej tistih, ki tako ali
               drugače dajo na voljo podatke, ki jih sicer zagotavljajo prejemniki njihovih storitev
               ali pa slednjim omogočajo dostop do podatkov tretjih oseb. Izjeme so določbe o
               veljavnosti elektronske oblike in dopustnosti sklepanja pogodb v elektronski obliki,
               kar ustrezno ureja že veljavni zakon o elektronskem poslovanju in elektronskem
               podpisu, zaradi česar posebna ureditev v specialnem zakonu ni potrebna. Razvoj
               elektronskega poslovanja v informacijski družbi ponuja pomembne zaposlitvene
               možnosti, spodbuja gospodarsko rast in konkurenčnost, zato je prav, da direktivo čim
               prej implementiramo skozi predlagani zakon. V poslanski skupini Slovenske demokratske
               stranke bomo predlog zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče poslanske skupine Liberalne
               demokracije Slovenije.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi, spoštovani predstavnik
               ministrstva za gospodarstvo! Če začnem malo bolj osebno, ko sem dobil to direktivo
               oziroma ta zakon o elektronskem poslovanju na trgu v roke, sem ga tudi povezal z
               glavnim pravnikom in piscem tega zakona, ki ga lepo pozdravljam. Dejansko gre tu za
               harmonizacijo direktive 2000/31 evropskih skupnosti. Dejstvo je, da zakon o
               elektronskem poslovanju in podpisu ter zakon o varstvu potrošnikov - na kar je bilo
               večkrat že tudi opozorjeno - nista uspešno oziroma v celoti prenesla te direktive in
               so nekatera področja, kot je bilo že omenjeno pri predgovornikih, ostala izven
               harmonizacije, predvsem tisti del, ki ureja in pojasnjuje razmerje med dvema
               poslovnima partnerjema, od katerih se vsaj eden ali pa oba ne štejeta kot potrošnika.
               To so tako imenovana <q>"business to business"</q> poslovna razmerja. Zakon, ki je pred
               nami, te zadeve po mojem mnenju dobro in korektno ureja, pravno je spodobno urejeno.
               Hkrati, kot ste videli in je našteto v zakonu, obstaja vrsta členov, ki zagotavljajo,
               da je takšna oblika elektronskega poslovanja med poslovnimi partnerji varna,
               zanesljiva in onemogoča ne samo klasične pomanjkljivosti siceršnjega poslovanja ali
               prevar, ampak tudi tiste, ki so utemeljene na novih medijih oziroma elektronskem
               poslovanju in so specifične z vidika elektronskega poslovanja. Hkrati pa, kot je bilo
               že rečeno, zakon o elektronskem poslovanju in podpisu, ureja druga ključna področja
               elektronskega poslovanja, kot je pravna veljavnost elektronske oblike, elektronska
               sporočila, podatki, hramba in tako naprej. Vse to pa je urejeno v drugih zakonih. In
               lahko rečemo samo to, da je zakon korekten, potreben in ga bomo v poslanskem klubu
               LDS tudi podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče poslanske skupine Nove
               Slovenije.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Gospod predsednik, spoštovane poslanke in poslanci! Zakon o elektronskem poslovanju
               na trgu v poslanski skupini Nove Slovenije podpiramo, ker v slovenski pravni red v
               popolnosti vgrajuje direktivo 2000/31 evropskega parlamenta in sveta z dne 8. junija
               2000.</p>
               <p>Naša dosedanja ureditev, ki je bila zajeta v zakonu o elektronskem poslovanju in
               elektronskem podpisu ter zakonu o varstvu potrošnikov, direktive ni v celoti
               zajemala. Glavna in najpomembnejša pomanjkljivost pri tem je bila, da obstoječa
               zakonodaja ni urejala elektronskega poslovanja med pogodbenimi strankami, ki niso
               potrošniki, to je razmerje <q>"podjetje-podjetje"</q>. Predlog zakona nudi tudi ustrezno
               pravno podlago za sklepanje pogodb v elektronski obliki, kar je tudi ena od zahtev
               direktive. Temeljna načela, ki jih direktiva in tudi predlog zakona o elektronskem
               poslovanju na trgu zasledujeta, so naslednja: načelo, da se za opravljanje storitev
               informacijske družbe ne sme zahtevati predhodnega dovoljenja, možno pa je zahtevati
               dovoljenje za opravljanje dejavnosti, ki je vsebina storitve; načelo uporabe prava
               države sedeže napotuje k uporabi nacionalnih pravil za ponudnike storitev s sedežem v
               državi. Načelo pa določa tudi, da niso mogoče omejitve informacijske družbe
               nerezidentnih ponudnikov zaradi nacionalnih ureditev. Načelo prepovedi splošne
               obveznosti nadzora se navezuje na ponudnike posredovalnih storitev informacijske
               družbe. Načelo je izjemno pomembno, saj jasno določa meje in pogoje za morebitno
               civilno in kazensko odgovornost ponudnikov storitev informacijske družbe. Glavni
               vsebinski učinki zakona so večja pravna varnost elektronskega poslovanja pri
               opravljanju storitev informacijske družbe, ki natančno ureja pogodbena razmerja vseh
               udeležencev, ne glede na status. To pomeni, da rešitve, ki jih že poznamo in
               uporabljamo, razširimo še na vsa druga pogodbena razmerja pri opravljanju storitev
               informacijske družbe. Dosledna pravna ureditev in popoln prevzem direktive bo
               nedvomno izboljšalo učinkovitost zakonodaje na področju informacij javnega značaja. V
               poslanski skupini Nove Slovenije bomo predlog zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona. V skladu s 139.
               členom poslovnika bo zbor glasovanje o zakonu opravil v torek, 30. maja 2006 v okviru
               glasovanj. S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - TO JE NA DRUGO OBRAVNAVO ZAKONA O
                  BIOCIDNIH PROIZVODIH.</title> Predlog zakona je v obravnavo zboru predložila vlada
               Republike Slovenije. Predlog zakona je obravnaval odbor za zdravstvo kot matično
               delovno telo. Prosim predsednika odbora, gospoda Ljuba Germiča, da predstavi poročilo
               odbora.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Spoštovani poslanci, ministrstva, kolegice
               in kolegi!</p>
               <p>Odbor državnega zbora Republike Slovenije za zdravstvo je na svoji 15. redni seji,
               dne 11.5.2006 obravnaval predlog zakona o biocidnih proizvodih, ki ga je državnemu
               zboru Republike Slovenije v obravnavo in sprejem predložila vlada Republike
               Slovenije. Članice in člani odbora so kot gradivo za sejo poleg predloga zakona
               prejeli še mnenje zakonodajno-pravne službe. Zakonodajno-pravna služba je proučila
               zakon glede na skladnost z ustavo in pravnim sistemom ter z zakonodajno-tehničnega
               vidika ter oblikovala pripombe k določenim členom. Uvodno obrazložitev k predlogu
               zakona je v imenu predlagatelja podal minister za zdravje gospod Andrej Bručan in ob
               tem navedel glavne poudarke iz vsebine zakona. Poudaril je, da zakon pomeni
               implementacijo direktive o biocidnih proizvodih in harmonizacijo evropskega trga
               biocidnih proizvodov ter njihovih aktivnih snovi. Istočasno se z zakonom določa tudi
               visoka raven zaščite zdravja ljudi, živali in okolja. Zakon določa 23 različnih
               biocidnih proizvodov, ureja sistem enotnega pregleda in ocenjevanja aktivnih
               biocidnih snovi na ravni Evropske unije ter nacionalne postopke ocenjevanja in
               odobritve biocidnih proizvodov z zmožnostjo prepovedi oziroma uporabe manj nevarnih
               alternativ za dajanje v promet v Republiki Sloveniji do 14. maja 2010 oziroma do
               vključitve preglednih aktivnih snovi na seznamu. Na ravni Evropske unije bo naslednje
               štiri leta veljalo prehodno obdobje, saj je na ravni Evropske unije notificiranih
               okoli 350 aktivnih snovi, ki bi morale biti sistematično pregledane in ocenjene.
               Število proizvodov, ki se dajo v promet po nacionalnih zakonodajah na podlagi
               aktivnih snovi, je v posameznih državah članicah zelo različno, saj se gibljejo od
               250 proizvodov na Danskem, do 13.500 proizvodov v Zvezni Republiki Nemčiji. Slovenija
               ima vzpostavljen postopek priglasitve biocidnih proizvodov, po katerem je na osnovi
               okoli 160 aktivnih snovi priglašenih 900 biocidnih proizvodov. K predlogu zakona so
               bili vloženi amandmaji poslanskih skupin koalicije SDS, SLS, NSi in DeSUS. Vloženi
               amandmaji so sledili večini pripomb, ki jih je v svojem mnenju k posameznim členom
               predloga zakona podala zakonodajno-pravna služba, razprave k amandmjem in členom
               predloga zakon ni bilo. Tako so članice in člani odbora predložene amandmaje podprli.
               Hkrati pa je odbor kot svojega sprejel tudi amandma k 5. členu in amandma na amandma
               k 35. členu. Na koncu je odbor glasoval o vseh členih predloga zakona skupaj in jih
               sprejel. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Jazbec bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani, v poslanski skupini Slovenske demokratske stranke bomo
               podprli predlog zakona o biocidnih proizvodih. Navedeni zakonski predlog sicer
               nadomešča in dopolnjuje nadzor nad biocidnimi proizvodi, ki ga je do sedaj urejal
               zakon o kemikalijah. S predlaganim zakonom se področje biocidnih proizvodov
               sistematično ureja. Prav tako velja poudariti, da predlagani zakon v celoti prevzema
               direktivo evropskega parlamenta in sveta iz leta 1998 o dajanju biocidnih proizvodov
               v promet. Pri tem je bistven namen harmonizacija evropskega trga, biocidnih
               proizvodov in njihovih aktivnih snovi na področju dajanja v promet.</p>
               <p>Biocidni proizvodi so kemične snovi in pripravki iz kemične snovi, tudi
               mikroorganizmi, glive in virusi, ki jim je skupno to, da imajo negativen učinek na
               druge škodljive organizme. V tem so si podobni s fitofarmacevtskimi sredstvi. Jasna
               razmejitev med biocidnimi proizvodi in fitofarmacevtskimi sredstvi je mogoča preko
               namena njihove uporabe, saj se fitofarmacevtska sredstva uporabljajo na področju
               kmetijstva, vrtnarstva in v zasebnih vrtovih za varstvo rastlin in kmetijskih
               proizvodov tako velikih kot malih proizvajalcev. Biocidni proizvodi se uporabljajo za
               nekmetijsko rabo. Nek organizem postane škodljiv, če se pojavi v prevelikem obsegu in
               na nepravem mestu ter zato ogroža zdravje ali dobro počutje ljudi ali živali, če
               vpliva na kakovost dobrin in če moti proizvodni proces v industriji ali drugi
               dejavnosti. Zakon določa, da je potrebno za vsak biocidni proizvod pred prvim
               dajanjem v promet in uporabo pridobiti dovoljenje pristojnega organa. Zakon ureja
               sistem enotnega pregleda in ocenjevanja biocidnih aktivnih snovi na ravni Evropske
               unije ter nacionalne postopke ocenjevanja in odobritve biocidnih proizvodov z
               možnostjo prepovedi oziroma uporabe manj nevarnih alternativ za dajanje v promet v
               Republiki Sloveniji. Na ravni Evropske unije se pripravlja nov sistem dajanja
               kemikalij v promet, gre za sistem, ki bo drugačen od nove ureditve dajanja biocidnih
               proizvodov v promet in uporabo, kar bo še bolj razmejilo omenjeni področji biocidnih
               proizvodov in fotofarmacevtskih sredstev. Poleg rednih dovoljenj zakonski predlog
               predvideva tudi izredna dovoljenja, med katera sodijo dovoljenja za biocidni proizvod
               z novo aktivno snovjo in dovoljenja za raziskave. Po večini se izdajajo za biocidni
               proizvod, ki vsebuje novo, tako imenovano aktivno snov, ki je v postopku vključevanja
               na enega od seznamov snovi. Zato so v izrednem dovoljenju določeni pogoji in način
               uporabe biocidnega proizvoda. Sam biocidni proizvod pa je strogo nadzorovan s strani
               pristojnega organa. Zakonski predlog ureja tudi medsebojno priznavanje dovoljenj,
               izdanih v državah članicah Evropske unije razvrščanje, pakiranje in označevanje
               biocidnih proizvodov, obvezno spremljanje biocidnega proizvoda in sporočanje podatkov
               o njem, ovednost vodenja evidenc, preizkušanje biocidnih proizvodov ter imenovano in
               varovanje tajnosti podatkov. Za vključevanje aktivnih snovi na enega od seznamov
               snovi poteka po postopku v določenem zakonu. Vloga mora biti podprta s predpisano
               dokumentacijo. Ko je aktivna snov uvrščena na enega izmed seznamov snovi, je potrebno
               za dajanje biocidnega proizvoda v promet in uporabo izvesti enega od dveh postopkov,
               ki jih določa zakon, popolni postopek ali avtorizacijo ali skrajšani postopek oziroma
               registracijo. Bistvena skrb za varovanje zdravja, ker se določa vsaka stopnja zaščite
               zdravja živali in okolja. Z biocidnimi proizvodi se srečujemo vsakodnevno, zato je
               sprejem sistemskega zakona nujen. Vsakodnevno uporabljamo dezinfekcijska sredstva,
               nekmetijske pesticide, sredstva za razkuževanje vode. Na podlagi vsega omenjenega
               bomo poslanci Slovenske demokratske stranke predlog zakona podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubo Germič bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala za besedo. Lep pozdrav še enkrat! Evropska unija je uspešno izoblikovala skupni
               trg s prostim pretokom blaga in storitev, med drugim tudi v dobro potrošnikov. Pravni
               okviri, ki urejajo to področje, sledijo varovanju zdravja in varnosti, hkrati pa v
               svoj okvir vključujejo ukrepe za zagotavljanje informiranosti posameznika.</p>
               <p>V današnjem času nas dosežki znanosti in tehnologije spremljajo na vsakem koraku,
               pri tem pa imajo dosežki kemijske znanosti še poseben pomen, saj so v največjem
               obsegu vključeni v naše življenje. Srečujemo se z izboljšavami na področju zdravstva,
               farmacije, zagotavljanja zdrave hrane, uporabe različnih zaščitnih sredstev in tako
               dalje. Zavedati pa se moramo nevarnosti, ki jih lahko različne kemične substance
               prinesejo v naše okolje. Zato moramo postaviti jasno ločnico med novimi dosežki in
               varovanjem človekovega zdravja in okolja, da bi lahko vsi državljani Evropske unije
               pridobili na izboljšavah.</p>
               <p>Ker velik del biocidnih proizvodov predstavljajo kemikalije, ki imajo biocidne
               lastnosti in škodljivo učinkujejo na žive organizme, se tudi že direktiva 98/8/ES
               evropskega parlamenta in sveta o dajanju biocidnih pripravkov v promet sklicuje na
               predpise o kemikalijah. Tej logiki sledi tudi predlog zakona o biocidnih proizvodih,
               ki je predmet današnje obravnave, saj določa, da se za biocidne proizvode kakor tudi
               za posledice njihove uporabe uporablja zakon, ki ureja kemikalije, in sicer v
               primerih, ki jih ta predlog zakona ne ureja.</p>
               <p>V poslanskem klubu Liberalne demokracije Slovenije menimo, da je nacionalni
               postopek, ki ureja razvrščanje, pakiranje in označevanje biocidnih proizvodov,
               obveznost spremljanja biocidnega proizvoda, sporočanja in vodenja evidenc,
               preizkuševalni laboratoriji in preizkusne metode, režim varstva podatkov, varstva
               zdravja ljudi, živali in okolja, javne službe, stroški in nadzor nad izvajanjem
               določil tega zakona, pisan v zagotavljanju čim večjega varstva vseh prebivalcev in
               prebivalk. Slovenska zakonodaja prepoveduje in omejuje nevarne kemikalije že na
               podlagi zakona o kemikalijah, predpisov s področja prepovedi in omejitev
               fitofarmacevtskih sredstev, uredbe ES o izvozu in uvozu nekaterih nevarnih kemikalij,
               ki se jih neposredno uporablja, predpisov o varnosti in zdravju pri delu, ki so
               urejeni s posebnim zakonom o varnosti in zdravju pri delu in s podzakonskimi
               predpisi, ter predpisov o zavajajočem oglaševanju, ki so urejeni v zakonu o varstvu
               potrošnikov. Navedeni zakon tako ne posega v določbe predpisov, ki so že uveljavljeni
               v Republiki Sloveniji, kar nam sporoča, da smo že v preteklosti poskrbeli za ustrezno
               pravno varstvo.</p>
               <p>V poslanskem klubu Liberalne demokracije podpiramo temeljno načelo predloga zakona,
               da je pri uporabi biocidnih proizvodov treba varovati zdravje ljudi, živali,
               organizmov in okolja v najširšem pomenu. Samo ugotavljanje lastnosti biocidnih
               proizvodov pa naj se izvaja tako, da se testiranja na živalih in živih organizmih
               zmanjšujejo na najmanjšo možno mero. V poslanskem klubu LDS bomo zaradi navedenega
               predlog zakona podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Mojca Kucler Dolinar bo predstavila stališče poslanske skupine Nove
               Slovenije. Prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav kolegom poslancem in kolegicam poslankam, predstavnikom
               ministrstva! Predlog zakona bomo v poslanski skupini Nove Slovenije podprli zaradi
               namenov, ki jih zakon zasleduje v zvezi s postopki priglasitve, vključevanja aktivnih
               snovi na skupne sezname na podlagi zakonsko predpisane dokumentacije, v zvezi z
               medsebojnim priznavanjem dovoljenj, v zvezi z ustrezno uporabo biocidnih proizvodov
               ter tudi drugimi novostmi, ki jih zakon predvideva. Kot rečeno, bomo v poslanski
               skupini Nove Slovenije zakon podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovani predstavniki vlade, spoštovane
               kolegice in kolegi. Predlog zakona o biocidnih proizvodih ureja področja biocidnih
               proizvodov skladno z direktivo Evropske unije. Do sedaj so se postopki za dajanje
               biocidnih proizvodov v promet in uporabo reševali skozi zakon o kemikalijah. Ker je
               na ravni Evropske unije že vzpostavljen sistem ocenjevanja biocidnih proizvodov in
               njihovega dajanja v promet drugačen od sistema za ocenjevanje in dajanje v promet
               kemikalij, je treba področje dajanja biocidnih proizvodov v promet in uporabo urediti
               ločeno od kemikalij tudi na nacionalni ravni. Predlog prav tako določa, da je treba
               za vsak biocidni proizvod pred prvim dajanjem v promet in uporabo pridobiti
               dovoljenje pristojnega organa. Prav tako pa se s predlogom zakona ureja tudi visoka
               raven zaščite zdravja ljudi, živali in okolja. Določa 23 različnih biocidnih
               proizvodov, ureja sistem enotnega pregleda in ocenjevanja aktivnih biocidnih snovi na
               ravni Evropske unije.</p>
               <p>Na matičnem delovnem telesu so bili sprejeti vloženi amandmaji, ki urejajo zakon
               tudi z zakonodajno-pravnega vidika. V Slovenski ljudski stranki bomo seveda ta zakon
               podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod predsednik. Poslanka in poslanci, spoštovani državni
               sekretar. V poslanski skupini DeSUS smo prepričani, da predlog zakona o biocidnih
               proizvodih omogočajo visoko raven zaščite zdravja ljudi, živali in okolja, zato ga
               bomo tudi podprli.</p>
               <p>Področje biocidnih proizvodov zajema kemijske snovi ter pripravke iz teh snovi, pa
               tudi viruse, glive in mikroorganizme, ki se uporabljajo pri zatiranju škodljivih
               organizmov v 23-ih vrstah biocidnih izdelkov, kot na primer za razkuževanje površin,
               deratizacijo v javnih zgradbah, dezinfekcijo pitne vode, zaščito lesa, konzerviranje
               izdelkov in podobno. Na območju Evropske unije je možno dajati v promet omenjene
               proizvode na osnovi 350 notificiranih biocidnih snovi, ki so v postopku ocenjevanja
               na ravni Evropske unije. V Sloveniji je v register vpisanih 900 biocidnih proizvodov
               na podlagi 160 notificiranih biocidnih snovi.</p>
               <p>S predlogom zakona se v slovenski pravni red vnaša tudi pet predpisov Evropske
               unije, s tem bo tako dana pravna podlaga za vključevanje Slovenije v enotno
               ocenjevanje biocidnih aktivnostih snovi in proizvodov na ravni Evropske unije, kar pa
               dejansko pomeni delitev dela pri oblikovanju skupnih list dovoljenih snovi na
               evropskem trgu in medsebojno priznavanje dovoljenj na ravni Evropske unije. S
               sprejemom tega zakona bo pravna podlaga urejanja z omenjenimi proizvodi v celoti
               usklajena z evropskih pravnim redom.</p>
               <p>V poslanski skupini DeSUS menimo, da predlog na ustrezen način ureja tudi javne
               službe na področju ocenjevanja biocidnih proizvodov s plačilom storitev neposredno
               izvajalcem, saj se s takšno ureditvijo razbremeni državni proračun. Predlog pa tudi
               ne prinaša njegovih novih dodatnih obremenitev. Predlagani zakon nadomešča in
               dopolnjuje nadzor nad samim zakonom in nad temi proizvodi, ki je poverjen Uradu
               Republike Slovenije za kemikalije pri ministru za zdravje. Prepričani smo, da bodo
               pristojne inšpekcije za kemikalije ta nadzor izvajale dosledno, saj bo le takšno
               izvajanje nadzora pozitivno učinkovalo na kemijsko varnost v Sloveniji. Glede na
               povedano bomo predlog zakona o biocidnih proizvodih v poslanski skupini DeSUS
               podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona. V skladu s 139.
               členom poslovnika bo zbor glasovanje o zakonu opravil v torek, 30. maja 2006 v okviru
               glasovanj. S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O JAVNEM JAMSTVENEM IN PREŽIVNINSKEM SKLADU
                  REPUBLIKE SLOVENIJE.</title> Predlog zakona je v obravnavo zboru predložila vlada
               Republike Slovenije. Besedo dajem predstavnici vlade za dodatno obrazložitev. Gospa
               Cotman, državna sekretarka na ministrstvu za delo, družino in socialne zadeve, beseda
               je vaša.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Hvala, gospod predsednik. Lep pozdrav, spoštovane poslanke in poslanci! Z zakonom o
               jamstvenem skladu Republike Slovenije, ki je bil sprejet v letu 1997, je bila v naš
               pravni red prenesena direktiva 80/987/EGS o približevanju zakonodaje držav članic o
               varstvu delavcev v primeru neplačilne nesposobnosti njihovega delodajalca. Navedena
               direktiva je bila spremenjena z direktivo 2002/74 evropskega parlamenta in sveta.
               Spremembe, katere je uvedla direktiva, so bile delno že upoštevane s spremembo zakona
               leta 2002, z izjemo določbe, ki se nanaša na tako imenovane mednarodne situacije.
               Predlog zakona zato na novo določa, da za poravnavo pravic v mednarodnih situacijah
               odgovarja slovenski jamstveni sklad, pri čemer se tem delavcem priznavajo vse pravice
               v višini, kot se priznavajo delavcem po domačem pravu. Za delovanje jamstvenih
               institucij v mednarodnih primerih je pomembno tudi samo sodelovanje med njimi in
               izmenjava podatkov, kar uvaja sedaj novi predlog zakona. Direktiva 2002/74 omogoča,
               da države članice zavrnejo ali zmanjšajo odgovornost za jamstvo, kadar je bil delavec
               sam ali skupaj s svojimi bližnjimi sorodniki lastnik bistvenega deleža
               delodajalčevega podjetja ali dejavnosti in je znatno vplival na dejavnost
               delodajalca. Navedena možnost je zdaj urejena v predlogu zakona. Za potrebe tega
               zakona predlog tudi opredeljuje družinske člane delavca. Ob spremembah zakona je bil
               vnešen tudi redakcijski popravek zakona, ki je povezan z novo uveljavitvijo zakona o
               delovnih razmerjih, ki ne pozna več sklepa o prenehanju delovnega razmerja kot
               dokument, ki ga prejme delavec ob prenehanju delovnega razmerja, temveč govori o
               pogodbi o zaposlitvi. Z uveljavitvijo sprememb minister, pristojen za delo, predpiše
               nov obrazec za uveljavitev pravic primerov insolventnosti delodajalca, kar je pa
               sedaj urejeno v prehodnih določbah. Del, ki se nanaša na preživninski del od sprememb
               v letu 1999, zakon ureja tudi pravice otrok v primeru neizplačevanja preživnin, za
               kar ravno tako jamči jamstveni in preživninski sklad Republike Slovenije. Jamčevanje
               navedenih pravic ni direktno povezano s samo direktivo. V skladu z zakonom o davčnem
               postopku in pravilnikom o dostavi podatkov za odmero dohodnine za leto 2005 je sklad
               zavezan poročati tudi o nadomestnih preživninah ministrstvu za finance oziroma davčni
               upravi ter poslati obvestilo strankam. Za poročanje in obveščanje se kot
               identifikacijska števila uporablja davčna številka. Dosedanji zakon o jamstvenem in
               preživninskem skladu Republike Slovenije v oddelku evidenc in varstvu osebnih
               podatkov in v evidencah iz naslova nadomestil preživnine ni predvidel zbiranja in
               vodenja davčne številke, zato je bilo potrebno zakon dopolniti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala predstavnici vlade. Predlog zakona je obravnaval odbor za delo, družino,
               socialne zadeve in invalide kot matično delovno telo. Prosim predsednika odbora,
               gospoda Brenčiča, da predstavi poročilo.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa, gospod predsednik. Spoštovane kolegice in kolegi, predstavniki vlade!
               Matično delovno telo, odbor državnega zbora za delo, družino, socialne zadeve in
               invalide je ta predmetni predlog zakona obravnaval na 15. redni seji, dne 4.5. V delu
               odbora so sodelovali predstavniki predlagatelja z državno sekretarko ministrstva za
               delo, družino in socialne zadeve, gospo Marjetko Cotman, in direktorico javnega
               jamstvenega in preživninskega sklada ter predstavniki zakonodajno-pravne službe
               državnega zbora. Odboru je bil predstavljeno pisno mnenje zakonodajno-pravne službe,
               ki je predlog zakona proučilo v skladu z ustavnim in pravnim sistemom, ter k
               številnim členom podala konkretne pripombe. Amandma k 3. členu je vložila poslanska
               skupina Liberalne demokracije. Drugih amandmajev s strani vlagateljev ni bilo. Krajša
               razprava članic in članov odbora o predmetnem zakonu se je odvila le ob devetem in
               desetem členu predloga zakona, kjer je bilo izpostavljeno vprašanje, ali je uporaba
               davčne številke skladna z zakonom o varstvu osebnih podatkov. Predstavnica
               predlagatelja je pojasnila, da je uporaba davčne številke omejene narave, to določilo
               pa je v zakonu potrebno, saj so se v praksi doslej prav zaradi tega pojavljale
               težave. Odbor je na podlagi zakonodajno-pravnega mnenja sprejel številne amandmaje. S
               tem je postal tudi amandma poslanskega kluba Liberalne demokracije k 3. členu
               brezpredmeten. Vsi sprejeti amandmaji so vgrajeni v dopolnjen predlog zakona, ki je
               sestavni del tega poročila. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Mag. Majda Potrata bo
               predstavila stališče poslanske skupine Socialnih demokratov. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana gospa državna sekretarka, spoštovani
               poslanci in poslanka! Dovolite, da predstavim stališče socialnih demokratov k
               predlogu zakona o spremembah in dopolnitvah zakona o javnem jamstvenem in
               preživninskem skladu Republike Slovenije, pri čemer pa poudarjam, da se ne bom
               podrobneje zadrževala ob posamičnih vsebinskih rešitvah, ker sodim, da je dodatna
               obrazložitev državne sekretarke in poročilo predsednika odbora predstavilo temeljne
               vsebinske poudarke tega zakona. Zato bom najprej poudarila, da socialni demokrati
               podpiramo sprejem tega zakona, podobno kot smo ob sprejemu zakona o jamstvenem in
               preživninskem skladu Republike Slovenije poudarili pomen sprejetja takega zakona, ki
               pomeni zaščito pravic delavk in delavcev v primeru, ko je njihov delodajalec plačilno
               nesposoben. Prav tako smo izrekli podporo spremembam zakona v prejšnjem mandatu, ko
               se je jamčenje tega sklada vpeljalo tudi za preživnine. Zato se nam zdi sprejem
               evropske direktive, ki bo ob novih gospodarskih razmerah, ko je takih mednarodnih,
               mešanih gospodarskih subjektov ali lastnikov, ki nimajo sedeža v Sloveniji, vse več,
               da se zaščita delavcev prenese tudi na te primere.</p>
               <p>Bi pa rada v imenu poslanske skupine Socialnih demokratov opozorila vendarle na to,
               da bi morebiti vlada pri vlaganju zakonov po skrajšanem postopku vendarle upoštevala
               naše opozarjanje na to, da bi ob zakonih, ki imajo tako malo členov, vendarle
               prihajali v parlament dovolj natančno pripravljeni predlogi, da ne bi bilo treba
               sprejemati na odboru toliko amandmajev kot k temu zakonu. Če s številkami postrežem,
               zakon, ki ima skupaj z zadnjim, nevsebinskim členom, ki govori samo o tem, kdaj začne
               zakon veljati, vsega 14 členov, je doživel popravke v veliki večini členov, samo 6 je
               takih, ki niso od 14-ih bili amandmirani. Kljub zadovoljstvu, da je obseg zaščite
               delavcev širši in usklajen z evropsko direktivo, vendarle kanček kritičnega pogleda
               na te stvari, zlasti v tistih primerih, ko predlagatelj ne upošteva sprememb zakonov
               ali uskladitve zakonov, ki so bili sprejeti v tem mandatu, seveda mislim na zakon o
               registraciji istospolne partnerske skupnosti.</p>
               <p>Še na eno stvar bi rada opozorila, ki se kaže kot nenepomembno opozorilo. Tako kot
               je vlada zastavila projekt zbiranja podatkov, se vedno znova odpira vprašanje, zakaj
               je nekatere podatke treba dajati in ali so ti podatki res nujno potrebni in ne bodo
               uporabljeni, zlasti v tej mreži uporabljenih podatkov, še za kakšne druge namene.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Franc Capuder bo predstavil stališče poslanske skupine Nove Slovenije.
               Prosim.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa, gospod predsednik. Gospa državna sekretarka, poslanke in poslanci.
               Jamstvena institucija, ki jamči za terjatve delavcev v primeru insolventnosti
               delodajalca, deluje v naši državi od konca leta 1997 dalje v sklopu sedanjega javnega
               jamstvenega in preživninskega sklada Republike Slovenije. Ureditev delovanja
               institucije ter pogoji in vsebina pravic so usklajeni s prvotnimi določbami direktive
               Sveta Evrope iz oktobra leta 1980, ki se ukvarja s to problematiko. Glede na
               direktivo je bila septembra leta 2002 spremenjena in dopolnjena z direktivo številka
               74., ki velja za države članice Evropske unije in evropskega gospodarskega prostora.
               Sprememba zakona je v enem delu predvsem vnos zahtev in direktiv iz leta 2002 v naš
               pravni red. V spremenjeni direktivi je tako uveden nov oddelek, ki se nanaša na tako
               imenovane mednarodne situacije. Določeno je, da v primerih, ko je podjetje, ki
               opravlja dejavnost na ozemlju vsaj dveh držav članic, plačilno nesposobno, za
               pokrivanje neporavnanih terjatev delodajalca odgovorna jamstvena institucija v državi
               članici, na ozemlju katere delavci opravljajo delo ali ga običajno opravljajo. V
               izogib zlorabam se nam zdi zelo pomembno tudi sodelovanje in izmenjava podatkov med
               jamstvenimi institucijami različnih evropskih držav. Zaradi tega je v zakon uvedena
               določba, da javni jamstveni in preživninski sklad Republike Slovenije izmenjuje
               potrebne informacije in podatke o izvedenih postopkih in odločitvah s pristojnimi
               sorodnimi institucijami v drugih državah članicah Evropske unije ali evropskega
               gospodarskega prostora predvsem zaradi izvajanja postopkov priznavanja pravic,
               obveščanja in izterjave. V skladu s sedanjo ureditvijo v zakonu lastniki podjetja
               niso izločeni iz jamčevanja za pravice iz naslova insolventnosti delodajalca, zato v
               Novi Sloveniji pozdravljamo odločitev vlade, da je v zakonu določila, navajam,
               <q>"pravic po tem zakonu nima delavec, ki je sam ali skupaj s svojimi družinskimi člani
               večinski lastnik podjetja ali dejavnosti delodajalca, in ima prevladujoč vpliv na
               njegov poslovanje"</q>. Prepričani smo, da lastniki podjetja morajo sprejeti poslovno
               tveganje za poslovanja podjetja in niso upravičeni do sredstev iz sklada. Poleg tega
               pa se bodo tudi preprečile zlorabe instituta jamstva v primerih insolventnosti
               delodajalca. V Novi Sloveniji bomo spremembe zakona podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Stanislav Brenčič bo predstavil stališče poslanske skupine Slovenske
               ljudske stranke.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. S predlogom tega zakona se sicer tako, kot ga mi sprejemamo, malo
               zapoznelo v naš pravni red, ki opredeljuje varstvo delavcev v primeru insolventnosti
               delodajalca, vnaša določba direktive sveta, na podlagi katere se v primeru
               insolventnosti delodajalcev v čezmejnih primerih prevzema obveznosti do delavcev, ki
               so delo opravljali pri delu delodajalčevega podjetja v Republiki Sloveniji, v našem
               jamstvenem preživninskem skladu. Prav zaradi tega se na podlagi določbe predloga tega
               zakona tudi izpostavlja tesno sodelovanje in izmenjava podatkov med jamstvenimi
               institucijami v državah Evropske unije, kar pa se nam v poslanski skupini Slovenske
               ljudske stranke zdi prav; pravično pa je tudi to, da se iz pravic delavcev v primeru
               insolventnosti delodajalca izločajo tisti delavci, ki imajo sami ali skupaj z
               družinskimi člani večinski delež, in je s tem povsem jasno tudi prevladujoč vpliv na
               poslovanje podjetja oziroma delodajalca. V poslanski skupini bomo zakon podprli. S
               tem zakonom se namreč tudi odpravljajo nekatere pomanjkljivosti v obstoječem zakonu,
               ki so potrebne popravkov glede na nekatere sprejete določbe v drugih zakonih, ki se
               iz vsebine sprememb nanašajo tudi na zakon o javnem jamstvenem in preživninskem
               skladu. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče poslanske skupine
               Slovenske nacionalne stranke. Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Zakon je, kot smo danes že slišali, posledica uskladitve z
               evropsko direktivo, ki nalaga državam članicam, da uvedejo jamstvene institucije tudi
               v tako imenovanih mednarodnih situacijah ter njihovo sodelovanje. Tako bo po
               sprejetju te novele Republika Slovenije oziroma jamstveni in preživninski sklad naše
               države vključen v neke vrste mrežo evropskega gospodarskega prostora. Vlada v okviru
               tega zakona z določenimi ukrepi napoveduje tudi večjo zaščito pred morebitnimi
               zlorabami instituta jamčenja iz naslova insolventnosti delodajalca. S tega vidika
               zakon ni sporen in vprašljiv, treba je poudariti, da bodo posledično tudi stroški
               delovanja jamstvenega sklada višji zaradi razširjenega programa s tako imenovano
               mednarodno situacijo. Drugo področje, ki ga zajema osnovni zakon o jamstvenem in
               preživninskem skladu in se ga dotika tudi ta novela, sicer v zelo okrnjeni vsebini,
               pa je preživninski sklad, ki deluje v okviru jamstvenega sklada. Ta novela zakona z
               uvrstitvijo davčne številke v evidenco o nadomestilih preživnine omogoča tudi neke
               vrste večjo preglednost znotraj posameznih institucij oziroma konkretno s strani
               ministrstva za finance. V povezavi s tem in posledično tudi vlogo ministrstva za
               finance bi želela izpostaviti pereč problem izterjave preživnin, ki bi ga vsaj po
               oceni Slovenske nacionalne stranke, v kolikor odpiramo nek zakon z novelo in ga
               spreminjamo, morala vsebovati tudi ta novela. V Sloveniji naj bi bilo po podatkih kar
               za 5,7 milijarde slovenskih tolarjev neizterjanih preživnin, pa se bom tu
               osredotočila na poslansko vprašanje kolega Zagorca. Ta je 7. aprila letos ministrstvo
               za delo oziroma ministra na tem ministrstvu opozoril na omenjeno problematiko in na
               predhodne odgovore s strani treh ministrstev. Ministrstvu za finance oziroma ministru
               za finance se zdi predlog, da bi se vključilo v izterjavo preživnin, nesprejemljiv,
               ker izterjujejo le prihodke v proračun. Ministrstvo za pravosodje je razložilo, da
               veljavna zakonodaja zagotavlja ustrezne mehanizme za učinkovito izvršbo preživnin. Z
               ministrstva za delo pa so sporočili, da izterjava ni v njihovi pristojnosti. Rada bi
               spomnila, da je problematika preživnin tisto področje, ki sodi v okvir pristojnosti
               ministrstva za delo, družino in socialne zadeve. In kljub delovanju preživninskega
               sklada, ki je v letu 2005 izplačal za dobrih 606 milijonov slovenskih tolarjev
               nadomestil preživnin, ima tudi sklad težave z izterjavami, saj je imel konec lanskega
               leta za 3,4 milijarde slovenskih tolarjev terjatev do dolžnikov, medtem ko je v
               šestih letih delovanja uspel izterjati komaj 328 milijonov tolarjev. Gre torej za
               problem, za katerega je odgovorno tako ministrstvo za finance kot ministrstvo za
               delo, družino in socialne zadeve.</p>
               <p>Še en podatek bi rada izpostavila, s katerim prav tako upravičujem, da bi ta zakon
               moral vsebovati tudi bolj natančna določila glede izterjave preživnin. Ob obravnavi
               teh sprememb, torej novele zakona o jamstvenem in preživninskem skladu, je vlada na
               svoji 64. seji 9. marca letos sprejela sklep, s katerim je zadolžila ministrstvo za
               delo, da v sodelovanju z ministrstvom za finance, ministrstvom za pravosodje ter
               davčnim uradom, jamstvenim in preživninskim skladom prouči problematiko izterjave
               preživnin in pripravi predlog ustreznih rešitev. No, danes imamo pred seboj predlog
               zakona, ki rešitev ne opredeljuje. Mene pa vseeno zanima kljub temu, da bomo v
               Slovenski nacionalni stranki to novelo podprli, kakšen je odgovor konkretno s strani
               ministrstva za delo in kakšne rešitve se predlagajo oziroma jih bo ministrstvo
               predložilo, da se bo to področje, torej izterjava preživnin v Republiki Sloveniji,
               končno le uredilo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Franc Žnidaršič bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovana predstavnica vlade, kolegice in kolegi! V poslanski
               skupini DeSUS soglašamo z vladnim predlogom zakona o jamstvenem in preživninskem
               skladu, zato ga bomo tudi podprli.</p>
               <p>Poslanstvo jamstvenega in preživninskega sklada je na eni strani skrb za poravnavo
               obveznosti iz naslova pravic delavcev v primeru insolventnosti delodajalca, ki
               omogoča delavcem uveljavitev svoje temeljne pravice do plačila za delo v primerih
               stečaja podjetja ali postopka prisilne poravnave. Na drugi strani pa terja pravico do
               nadomestila za preživnino otrok. Za delovanje tega sklada sta predvideni slabi 2
               milijardi sit proračunskih sredstev.</p>
               <p>Bistvo novele zakona je prenos evropske direktive v naš pravni sistem, in sicer
               zahteva smiselne spremembe in dopolnitve v tistem delu, kjer bodo države članice
               poskrbele za jamstvo tako imenovanega jamstvenega sklada v mednarodnih primerih
               oziroma situacijah glede uresničevanja oziroma doseganja pravic delavcev v primeru
               insolventnosti delodajalcev <stage xml:id="Redna-17-2006-05-26.stage6">(to je direktiva 2002/74)</stage>. Ob tem je po našem prepričanju
               nedvomno pomembno medsebojno in tesno sodelovanje pristojnih jamstvenih institucij
               ter njihova izmenjava podatkov glede priznavanja pravic delavcem v takšni višini, kot
               si priznavajo po nacionalnem domačem pravu. Po naši presoji se tako medsebojno
               delovanje in obveščanje, sodelovanje in izmenjava podatkov kot usklajeno izvajanje
               postopkov vrši obojestransko, torej povezovanje našega jamstvenega reda in
               preživninskega sklada z ostalimi jamstvenimi institucijami Evropske unije in
               evropskim gospodarskim prostorom. Pri nas je za to pristojen in odgovoren jamstveni
               sklad, ki bo na novo uredil jamčenje za pravice iz naslova insolventnosti
               delodajalca, kjer pa do sedaj lastniki, podjetja, niso bili izločeni, upoštevaje
               odgovornost lastnika glede poslovanja podjetja in prevzemanje poslovnega tveganja.
               Glede instituta jamčenja iz naslova insolventnosti delodajalca pa v naši poslanski
               skupini menimo, da je potrebno sprejeti takšne ukrepe, ki bodo preprečevali zlorabe
               oziroma zmanjševali obveznosti jamstva v primeru neupravičenega izpolnjevanja
               obveznosti med delodajalcem in delavci. Med predlagane spremembe se uvršča tudi
               redakcijski popravek glede usklajenosti terminov z zakonom o delovnih razmerjih.</p>
               <p>Kar zadeva preživninski del zakona oziroma je sklad zavezan poročati in obveščati
               ministrstvo za finance, Durs in stranke v skladu z zakonom o davčnem postopku in
               pravilnikom o dostavi podatkov za odmero dohodnine, za katere potrebuje
               identifikacijsko številko kot davčno številko v skladu z zakonom o varstvu osebnih
               podatkov. In prav zbiranje in vodenje evidenc, davčne številke, iz naslova preživnin
               je predstavljalo točko polemike glede varstva osebnih podatkov, vendar mi mislimo, da
               brez tega ni mogoče nadzorovati upravičenost do pravic po tem zakonu. Pri tem
               poslanci Desusa mislimo, da se davčna številka v evidencah o nadomestilih preživnine
               obdeluje oziroma uporablja izključno in seveda samo za izvrševanje zakonske
               obveznosti javnega jamstvenega in preživninskega sklada in zaradi tega je zato
               potrebno zakonsko dopolnilo.</p>
               <p>V naši poslanski skupini smo vsekakor zagovorniki uresničevanja pravic po tem
               zakonu, zato menimo, da je potrebno omogočiti in zagotoviti čim hitrejšo in
               učinkovitejšo izterjavo preživnin in terjatev, posodobiti organizacijo dela sklada
               ter po našem vedenju boljše sodelovanje s centri za socialno delo. Na podlagi vsega
               navedenega in kot smo že uvodoma dejali, bomo poslanci DeSUS-a ta zakon, dopolnjen
               kot je bil na odboru, podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Robert Hrovat bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala za besedo, gospod predsednik. Spoštovani prisotni! Zakon, ki je pred nami,
               spremembe in dopolnitve zakona o javnem jamstvenem in preživninskem skladu je eden
               izmed tistih, ki upravni red Republike Slovenije prinaša direktive Evropske unije,
               tokrat direktivo sveta o varstvu delavcev v primeru plačilne nesposobnostni
               delodajalca. Jamstvena institucija, ki jamči za terjatve delavcev v primeru
               insolventnosti delodajalca, deluje v Republiki Sloveniji od leta 1997 v skladu
               sedanjega Javnega jamstvenega in preživninskega sklada Republike Slovenije. Trenutni
               sistem jamčenja za terjatve iz naslova insolventnosti delodajalca v Sloveniji ne
               omogoča jamčenja v tovrstnih situacijah. Pravice iz naslova insolventnosti
               delodajalca imajo delavci, ki jim je delovno razmerje prenehalo pri delodajalcu, ki
               je pravna ali fizična oseba s sedežem v Republiki Sloveniji, ki zaposluje delavce. Na
               osnovi direktive predlog zakona na novo določa, da ima pravice po tem zakonu delavec,
               ki je na podlagi podobe o zaposlitvi opravljal delo na ozemlju Republike Slovenije,
               delodajalec pa je imel sedež v eni od drugih držav članic Evropske unije ali
               evropskega gospodarskega prostora. Pomembno je opozoriti, da pravice v skladu s tem
               zakonom nima delavec, ki ima sam ali skupaj s svojimi družinskimi člani večinski
               lastniški delež in ima zato vladajoči vpliv na poslovanje delodajalca. V Slovenski
               demokratski stranski smo prepričanja, da je prav omenjena zakonska rešitev ena v
               vrsti mnogih rešitev, ki vodi do drugačnih odnosov v gospodarstvu. S to spremembo se
               popravljajo napake, ki so mnogokrat omogočale še dodatne možnosti izkoriščanja
               tistim, ki so znali spretno krmariti skozi zakonske luknje. Prav je, da se stvari
               tukaj uredijo na področju celotne Evropske unije.</p>
               <p>Predlog dodatno določa, da je delodajalec insolventen, če v eni od držav članic
               Evropske unije ali evropskega gospodarskega prostora, v kateri ima delodajalec sedež,
               uveden postopek insolventnosti v skladu s predpisi - pogoj za pridobitev pravice, da
               delavec prijavi svojo terjatev. V primeru insolventnosti delodajalca, ki opravlja
               dejavnosti tudi v drugih država Evropske unije ali evropskega gospodarskega prostora,
               javni jamstveni sklad in preživninski sklad Republike Slovenije izmenjujeta potrebne
               informacije in podatke o postopkih z drugimi pristojnimi jamstvenimi institucijami v
               drugih državah članicah. Plačilna nesposobnost delodajalca, žalostna, a resnična
               zgodba v premnogih primerih vsepovsod po Evropi. V Slovenski demokratski stranki
               menimo, da bi morale biti te zadeve že zdavnaj rešene in urejene. Ta in ostale
               podobne direktive Evropske unije bi morale v pravni red Republike Slovenije priti že
               prej, saj je potrebno delavce v primeru plačilne nesposobnosti zaščititi ne glede na
               kraj opravljanja dela.</p>
               <p>V predlog je na novo uvrščena tudi davčna številka, katera se v evidencah o
               nadomestilih preživnin obdeluje le za obveznost sklada, da daje podatke za odmero
               dohodnine ter za namene izterjatve. Mnenje Slovenske demokratske stranke je, da je
               zaradi pospeševanja postopkov ta sprememba oziroma dopolnitev zakona potrebna in
               pomembna. Opozarjamo pa na dejstvo, da smo ljudje v današnjem času čedalje bolj
               občutljivi na osebne podatke, zato je potrebno končno urediti področje osebnih
               podatkov. Davčna številka je po našem mnenju tisti podatek, ki šele omogoča vpogled v
               področje osebnih podatkov.</p>
               <p>Torej, v Slovenski demokratski stranki menimo, da je zakon v skladu z direktivo
               Sveta Evropske unije ter da prinaša pozitivne spremembe, ki bodo omogočale večjo
               transparentnost ter pospešeno reševanje birokratskih ovir. Upamo, da bomo s
               sprejetjem tega zakona rešili kakšno težko življenjsko zgodbo, ki bo prinesla vsaj
               delček zadovoljstva in upanja. Seveda bomo ta zakon tudi podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona. V skladu s 139.
               členom poslovnika bo zbor glasovanje o zakonu opravil v torek, 30. maja 2006, v
               okviru glasovanj. S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O VARSTVU NOVIH SORT RASTLIN.</title> Predlog
               zakona je v obravnavo zboru predložila vlada Republike Slovenije. Besedo dajem
               predstavniku vlade, gospe Mariji Lukačič, ministrici za kmetijstvo, gozdarstvo in
               prehrano, za dodatno obrazložitev. Izvolite.</p>
            </sp>
            <sp who="SDZ4:LukačičMarija">

               <speaker>MARIJA LUKAČIČ:</speaker>

               <p>Hvala za besedo. Spoštovane poslanke, spoštovani poslanci! Pred nami je zakon o
               spremembah in dopolnitvah zakona o varstvu novih sort rastlin. Namen zakona je
               uskladitev nacionalnega sistema za varstvo sort rastlin z evropskim pravnim redom. V
               državah članicah Evropske skupnosti obstajata dva sistema za varstvo sort rastlin in
               sicer na nacionalni ravni in pa na ravni skupnosti. Žlahtnitelji sort rastlin se sami
               lahko odločijo, po katerem sistemu bodo zavarovali nove sorte rastlin. Sistem varstva
               sort rastlin v Skupnosti omogoča zavarovanje sorte z enim postopkom in je veljaven v
               vseh državah članicah Evropske skupnosti. Sorta, zavarovana po nacionalnem sistemu pa
               je veljavna samo na območju Republike Slovenije. Uredba sveta prepoveduje, da bi se
               sorte zavarovane v Skupnosti dodatno zavarovale tudi po nacionalnem sistemu. Uredba
               sveta določa, da uveljavljanje pravic in sodno varstvo poteka na podlagi nacionalnih
               predpisov o varstvu sort rastlin. S spremembo zakona je uveljavljena tudi enakopravno
               obravnavanje upravičencev za varstvo sort rastlin za območje Skupnosti. Zakon se
               usklajuje tudi z določbami zakona o prekrških in določa pristojno sodišče za spore s
               področja varstva sort rastlin. Predlagam, da zakon sprejmemo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval tudi odbor za kmetijstvo, gozdarstvo in prehrano
               kot matično delovno telo. Sledi predstavitev stališč poslanskih skupin. Gospa
               Marjetka Uhan bo predstavila stališča poslanske skupine Nove Slovenije.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Lepo pozdravljeni. Spoštovana ministrica, s sodelavko, poslanke in poslanci.</p>
               <p>Varstvo sort rastlin je oblika varstva intelektualne lastnine, posebej prirejena za
               sorte rastlin. Namen zakona in uskladitev našega nacionalnega sistema za varstvo sort
               rastlin s sistemom v Evropski uniji in prilagoditev zaradi sprememb predpisov v
               Sloveniji. S spremembo zakona je uveljavljeno tudi enakopravna obravnavanje
               upravičencev za varstvo sort rastlin z območja Skupnosti. Zakon je dopolnjen z
               določitvijo posebnega statusa za sorte, ki so bile zavarovane v Republiki Sloveniji
               pred 1. majem 2004 in so zavarovane tudi v Skupnosti. Naziv pristojnega organa, to je
               Fitosanitarna uprava Republike Slovenije, ki je bil sprejet z amandmajem, je usklajen
               s trenutno organiziranostjo državne uprave. Hkrati s temi spremembami se zakon
               usklajuje z določbami zakona o prekrških in določa pristojno sodišče za spore s
               področja varstva sort rastlin. V Novi Sloveniji bomo spremembe zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod predsednik. Spoštovana gospa ministrica s sodelavko. Poslanci in
               poslanske skupine Slovenske ljudske stranke ocenjujemo, da je bilo potrebno
               pripraviti predlog zakona o spremembah in dopolnitvah zakona o varstvu novih sort
               rastlin.</p>
               <p>Glede na to, da je matično delovno telo pri pripravi predloga zakona upoštevalo
               pripombe zakonodajno-pravne službe tega državnega zbora, ki so v sam dopolnjeni
               predlog bile vgrajene, ocenjujemo v poslanski skupini, da zakon o spremembah in
               dopolnitvah zakona o varstvu novih sort rastlin, da je lahko delež tudi naše podpore.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milenko Ziherl bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav gospe ministrici s sodelavko,
               kolegicam in kolegom! Zakon o varstvu novih sort rastlin, sprejet 3. decembra 1998 in
               objavljen v Uradnem listu št. 86/98, s katerim se ureja področje varstva sort rastlin
               oziroma žlahtniteljskih pravic kot del intelektualne lastnine, je treba spremeniti
               zaradi vstopa Slovenije v Evropsko unijo ter zaradi uskladitve zakonodaje na tem
               področju. V njem zakonodajalec opredeljuje temeljne zahteve in pogoje, ki morajo biti
               izpolnjeni, da se nova sorta rastlin zavaruje, opredeljen je obseg varstva sort
               rastlin, katera dejanja pomenijo kršenje žlahtniteljskih pravic, izjeme za uporabnike
               semenskega materiala, pristojnost državnih organov in kazenske določbe.</p>
               <p>V območju Skupnosti od leta 1995 poteka zavarovanje rastlin za celo Evropsko unijo.
               Z vstopom Slovenije v Evropsko unijo uživajo vse sorte, zaščitene v Sloveniji, enake
               pravice kot tiste, ki so zaščitene v Skupnosti. Uredba prepoveduje kopičenje varstva
               sort. To pomeni, da se nova rastlina vpiše samo v register Skupnosti ali pa samo v
               nacionalni register. Spremeni se tudi naziv pristojnega organa, ki skrbi za izvajanje
               zakona ter vodi register prijav in register zavarovanih rastlin. Namesto Urada
               Republike Slovenije za registracijo sort rastlin po novem prehajajo pristojnosti na
               fitosanitarno upravo Republike Slovenije.</p>
               <p>Zakon izenačuje pravice prijaviteljev iz vseh držav Skupnosti. Kršitve zakona
               obravnavajo sodišča kot kratenje pravic intelektualne lastnine. Zaradi zaščite
               intelektualne lastnine so zagrožene visoke kazni. Zakon je usklajen z mednarodno
               konvencijo o varstvu novih sort rastlin iz leta 1991, leta 1999 je Slovenija postala
               članica mednarodne zveze za varstvo novih sort rastlin s sedežem v Ženevi.</p>
               <p>Zaradi vsega navedenega bomo v poslanski skupini Slovenske demokratske stranke zakon
               podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Borut Sajovic bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Spoštovana ministrica s sodelavci, kolegice
               in kolegi! V poslanskem klubu LDS spremembe in dopolnitve zakona o varstvu novih sort
               rastlin ocenjujemo kot potrebne in ustrezne.</p>
               <p>Gre za ureditev pomembnega področja varstva sort rastlin in varstva žlahtniteljskih
               pravic, ki so brez dvoma ena od pomembnejših oblik intelektualne lastnine. Zadeva bo
               še zlasti zanimiva in potrebna v primeru, če se Slovenija zaradi biološkega in
               ekološkega kmetijstva odreče gensko spremenjenim organizmom, ki vsak dan bolj
               pritiskajo na Evropo in na Sloveniji sosednje države, saj bo potem žlahtnenje v
               bistvu edina uradna in dovoljena pot genetskemu napredku. Sprememba je potrebna
               predvsem zaradi uskladitve in prilagoditve z evropsko zakonodajo, saj je danes moč
               nove sorte rastlin zavarovati ali po sistemu varstva sort rastlin v Skupnosti, povsem
               enake pravice pa so možne tudi po slovenskem zakonu o varstvu novih sort rastlin.
               Prepoveduje pa ta sistem kopičenje varstva, saj nobena rastlina ne more biti
               zavarovana hkrati po obeh sistemih naenkrat, kar se mi zdi pomembno in bistveno.
               Bistveno je torej, da se izenačijo pravice za sorte rastlin, ki so zavarovane po
               sistemu varstva žlahtniteljskih pravic v Skupnosti, s sortami, ki so zavarovane po
               slovenski zakonodaji. In pa, kar je najpomembnejše, če smo enotna in skupna država,
               da se to enakopravno obravnava, vse upravičence za varstvo sort rastlin z območja
               celotne Skupnosti. Zdaj, mogoče nepomembno, vendar za splošno vedenje je pomembno
               vedeti, da se tudi spreminja naziv organa za izvajanje tega zakona, ni več
               fitosanitarna uprava, za katero je bilo povedano, da je v sklopu ministrstva za
               kmetijstvo, gospodarstvo in prehrano, uvaja se pa nov organ z imenom, kar je pa
               najbistvenejše, tudi to ostaja v sklopu ministrstva, ki mu to najbolj pritiče.</p>
               <p>Zakon se na koncu, kot je potrebno in prav, tudi usklajuje s spremembami z določili
               zakona o prekrških in določa krajevno pristojnost sodišč. Tak zakon, ki je celovito
               urejen in enoten, bomo poslanci poslanskega kluba LDS z veseljem podprli. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev ni možna razprava o členih, zato razpravo
               zaključujem in s tem tudi drugo obravnavo predloga zakona. V skladu s 139. členom
               poslovnika bo zbor glasovanje o zakonu opravil v torek, 30. maja 2006, v okviru
               glasovanj. S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O VARSTVU TOPOGRAFIJE POLPREVODNIŠKIH VEZIJ.</title> Predlog
               zakona je v obravnavo predložila vlada Republike Slovenije. Predlog zakona je
               obravnaval tudi odbor za gospodarstvo kot matično delovno telo. Prosim podpredsednika
               odbora, gospoda Martina Mikoliča, da predstavi poročilo odbora.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lepo pozdravljeni. Odbor državnega zbora Republike Slovenije za gospodarstvo je na
               16. seji 5. maja kot matično delovno telo obravnaval predlog zakona o spremembah in
               dopolnitvah zakona o varstvu topografije polprevodniških vezij, ki ga je državnemu
               zboru Republike Slovenije v obravnavo in sprejetje po skrajšanem postopku predložila
               vlada Republike Slovenije. K predlogu zakona v skladu s 129. členom poslovnika
               državnega zbora nihče od kvalificiranih predlagateljev ni vložil amandmajev, je bil
               pa odbor seznanjen z mnenjem zakonodajno-pravne službe.</p>
               <p>Zakonodajno-pravna služba je predlog zakona proučila z vidika skladnosti z ustavo in
               pravnim sistemom, ter z zakonodajno-tehničnega vidika k 4. členu in k naslovu
               predloga zakona podala dve pripombi nomotehnične narave. V okviru druge obravnave je
               predstavnik predlagatelja uvodoma podal dopolnjeno obrazložitev predloga zakona, pri
               čemer je poudaril, da so predlagane spremembe veljavnega zakona manj zahtevne narave
               in pomenijo predvsem uskladitev njegovih določb z zakonom o industrijski lastnini in
               hkrati tudi s pravom Evropske unije, to je z direktivo 2004/48 o uveljavljanju pravic
               intelektualne lastnine.</p>
               <p>Glede na to, da je predlog zakona manj zahtevne narave, člani odbora niso
               razpravljali o njegovih predlaganih rešitvah, niti o njegovih ciljih in načelih, je
               pa odbor na podlagi mnenja zakonodajno-pravne službe brez razprave sprejel dva
               amandmaja, in sicer k 4. členu in k naslovu zakona. Oba amandmaja sta nomotehnične
               narave, saj prispevata k izboljšanju zakonskega besedila, z njuno vsebino pa se je na
               seji odbora strinjal tudi predstavnik vlade Republike Slovenije.</p>
               <p>V skladu s sprejetima amandmajem je bil kot sestavni del poročila odbora pripravljen
               dopolnjen predlog zakona. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Ivan Jelen bo predstavil
               stališče poslanske skupine Demokratične stranke upokojencev. Prosim.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Še enkrat lepo pozdravljeni in hvala za besedo, gospod predsednik. V poslanski
               skupini DeSUS bomo vladni predlog zakona o spremembah in dopolnitvah zakona o varstvu
               topografije polprevodniških vezij podprli.</p>
               <p>V poslanski skupini DeSUS menimo, da je področje varstva topografije polprevodniških
               vezij potrebno ustreznih dopolnil in sprememb oziroma usklajenosti tako z evropsko
               direktivo, ki narekuje boljšo in učinkovitejšo administrativno ažurnost v smislu
               prijavljanja registracije topografije polprevodniških vezij in enotne
               harmoniziranosti glede uveljavljanja pravic intelektualne lastnine, procesne določbe
               nacionalnih predpisov v primeru kršitev na enotnem trgu, kot tudi v zakonu v
               industrijski lastnini. Z vidika pravnega varstva je zato potrebno zakonsko preprečiti
               možnost kršitve. Tako bo zagotovljeno učinkovito varstvo imetnikov pravic,
               preprečevanje izgub delovnih mest, davkov in odškodovanje potrošnikov, pa tudi
               ureditev glede kršitev oziroma sodnih postopkov. Predlagane rešitve v skladu z
               zakonom o industrijski lastnini bodo po našem vedenju zagotavljale enak položaj in
               enako smiselno obravnavo vseh imetnikov pravic intelektualne lastnine v civilnih
               sodnih postopkih - uporaba istih institutov. Spremembe, ki jih predlagajo,
               predstavljajo prenos evropske direktive in njeno smiselno umestitev oziroma
               usklajenost v okviru že sprejetega zakona o industrijski lastnini, kateri sovpada
               tudi zakon o avtorskih in sorodnih pravicah.</p>
               <p>Glede prenosa evropskih direktiv v našo zakonodajo, pa v naši poslanski skupini
               opozarjamo, da bi bilo smiselno se držati predpisov, rokov, saj bi nam obravnava
               zamudnikov s strani Evropske unije lahko povzročila nesprejemljive posledice, to se
               pravi, tudi finančne in temu primerne tudi sankcije. Poslanci DeSUS-a bomo tako
               podprli dopolnjeni predlog zakona o varstvu topografije polprevodniških vezij
               matičnega delovnega telesa. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Stane Pajk bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Dober dan, pozdrav prisotnemu predsedniku, predstavnici ministrstva. Predlog zakona
               o spremembah zakona o varstvu topografije polprevodniških vezij spada v širše
               področje intelektualne lastnine. Sedaj veljavni zakon je potrebno spremeniti in
               dopolniti zaradi uskladitve z evropskim pravnim redom, in sicer z direktivo 2004/48.
               Rok za uskladitev je že potekel. Ker so v svetu in na področju Evropske unije kršitve
               pravic intelektualne lastnine pogost pojav in ker so med nacionalnimi predpisi
               znotraj Evropske unije velike razlike, je namen direktive poenotiti uveljavljanje
               pravic intelektualne lastnine. To je razlog, da se spremeni zakon o spremembah zakona
               o varstvu topografije polprevodniških vezij. S tem zakonom se imetnikom pravic po tem
               zakonu zagotavlja, da bodo imeli v civilnih sodnih postopkih enak položaj kot drugi
               imetniki pravic iz naslova intelektualne lastnine. Sledi se težnji, da se vse
               pravice, ki nastajajo iz intelektualne lastnine, smiselno in enako obravnavajo.
               Omenjeni zakon pri nas nima velike teže, saj so prijave registracije topografije
               polprevodniških vezij zelo redke. Za varstvo pravic do sedaj ni bila vložena še
               nobena prijava in to vse od leta 1995 dalje.</p>
               <p>V poslanski skupini Slovenske demokratske stranke menim, da je predlagan zakon dober
               in usklajen z evropskim pravnim redom na tem področju, zato bomo omenjeni zakon
               podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče poslanske skupine Nove
               Slovenije. Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. V poslanski skupini Nove Slovenije bomo predlagane spremembe zakona
               podprli. Varstvo topografije polprevodniških vezij je pomemben segment na področju
               tako imenovane intelektualne lastnine. Zanimivo pa je, kar je pokazala praksa tako v
               državah članicah Evropske unije kot tudi v Sloveniji, da varstvo topografije
               polprevodniških vezij očitno nima neke velike tržne vrednosti, saj so prijave
               registracije topografije polprevodniških vezij zelo redke. V začetku letošnjega leta
               smo v tem državnem zboru sprejeli spremembe in dopolnitve zakona o varstvu
               intelektualne lastnine in ga tako uskladili z določbo evropske direktive 2004/48.
               Sedaj vnašamo v predlagano novelo smiselne uporabe določil iz dopolnjenega zakona o
               industrijski lastnini, ki se nanaša na omenjeno direktivo. S tako rešitvijo se za
               uveljavljanje pravic po zakonu o varstvu topografije polprevodniških vezij
               uporabljajo iste rešitve kot v dopolnjenem spremenjenem zakonu o industrijski
               lastnini, kar zagotavlja, da bodo imeli v civilnih postopkih vsi imetniki pravic
               intelektualne lastnine enak položaj in da bodo vse pravice intelektualne lastnine
               smiselno enako obravnavane.</p>
               <p>V poslanski skupini Nove Slovenije se s predlaganimi rešitvami strinjamo, zato bomo
               tudi predlagane spremembe zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona niso bili vloženi amandmaji, ni možna razprava o členih, zato
               razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu z časovnim potekom seje zbora opravili danes v okviru glasovanj,
               pol ure po prekinjeni 22. točki dnevnega reda. S tem prekinjam to točko dnevnega
               reda.</p>
               <p>Prehajamo na <title>20. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O VRAČANJU VLAGANJ V JAVNOTELEKOMUNIKACIJSKO OMREŽJE -
                  skrajšani postopek.</title> Predlog zakona je v obravnavo predložila vlada Republike
               Slovenije. Besedo dajem predstavnici vlade za dodatno obrazložitev.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala lepa, gospod predsedujoči. Spoštovane poslanke in poslanci. Predlog tega zakona
               vsebuje predlog sprememb in dopolnitev sedaj veljavnega zakona o vračanju vlaganj v
               javno telekomunikacijsko omrežje, s katerim se predvsem želijo odpraviti določene
               nepravilnosti, ki so se pokazale med izvajanjem sedaj veljavnega zakona in kažejo na
               to, da dosledno izvajanje zakona ne ustreza v celoti namenu tega zakona. V splošnem
               se s spremembami zakona poenostavlja postopek pri dokazovanju upravičenosti, kar je
               tudi eden ključnih ciljev.</p>
               <p>Do 12.1.2006 je bilo na državnopravobranilstvo vloženih 32.805 zahtevkov za vračilo
               vlaganj, v obdobju od 1.10.2005 do 25.4.2006 pa je bilo z upravičenci že sklenjenih
               635 poravnav. Med nepravilnostmi, ki kažejo, da dosledne izvajanje zakona ne ustreza
               v celoti namenu zakona, je na primer visoka cena, ki jo je treba plačati v Murski
               Soboti za pridobitev telefonskega priključka, ki je bila hkrati tudi uradna cena
               priključnine. V tem primeru imetniki telefonskih priključkov niso upravičeni do
               povrnitve sredstev, vloženih v javnotelekomunikacijsko omrežje. Ti primeri so zajeti
               v skupni vsoti zavrnitev, ki jih je bilo 15.836. Obstaja tudi določen krog fizičnih
               oseb, ki so brez sklenitve pogodbe s pravnimi predniki Telekoma Slovenije dejansko
               postavile na določenih področjih infrastrukturo javnega telekomunikacijskega omrežja,
               ki ga je nato v last in posest prevzel Telekom Slovenije oziroma njegovi pravni
               predniki. Ne obstaja noben utemeljen razlog za razlikovanje teh oseb od kroga
               fizičnih oseb po zakonu o vračanju vlaganj v javno telekomunikacijsko omrežje. Zato
               je prav tako potrebna sprememba zakona, s čimer se uresničuje ustavna pravica do
               enakosti iz 14. člena ustave Republike Slovenije.</p>
               <p>Cilji zakona, ki ga predlagamo, so: odpraviti nejasnosti, ki so se pokazale pri
               izvajanju obstoječega zakona; razširiti nabor listin, na podlagi katerih se dokazuje
               obstoj pravice do vračila vlaganj in pogodbena vrednost; vključiti tiste subjekte v
               krog potencialnih upravičencev, ki so plačali visoko ceno priključnine in je bila ta
               hkrati tudi uradna cena priključnine; vključiti tiste subjekte v krog potencialnih
               upravičencev, ki nimajo dokazil o sklenjenem pravnem poslu, lahko pa dokažejo
               vlaganja v javno telekomunikacijsko omrežje; urediti reševanje sporov v primerih, ko
               je bila pogodba sklenjena zunaj obdobja, ki je predvideno v zakonu; in določiti rok
               za pripravo predloga za sklenitev pisne poravnave. Načelo predlaganega zakona je
               pravzaprav v celoti izenačiti pogoje za pridobitev telefonskega priključka na ravni
               bivših poslovnih enot organizacij PTT, poenostaviti postopek pri dokazovanju
               upravičenosti za povrnitev sredstev do sklenitve poravnave in določiti končni rok za
               pripravo predloga poravnave. Krog upravičencev je razširjen z organizacijami fizičnih
               oseb in njihovimi pravnimi nasledniki, kamor sodijo, na primer, tudi stanovanjske in
               kmetijske zadruge, ki jih prvotni zakon sicer ni vključeval, pri izvajanju zakona pa
               se je to pokazalo kot velika pomanjkljivost. Besedilo 4. člena zakona je pri
               izračunavanju višine vračila dopolnjeno z vključitvijo tistih subjektov v krog
               potencialnih upravičencev, ki so plačali visoko ceno priključnine in je bila ta
               hkrati tudi uradna cena priključnine.</p>
               <p>Zakonodajno-pravna služba državnega zbora je podala pripombe k več členom tega
               predloga zakona, ki pa so bile pretežno redakcijske narave. Pripombe smo uskladili in
               jih je kot take sprejel tudi odbor za gospodarstvo, tako da predlagam državnemu
               zboru, da sprejme predlagani zakon. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Kosem Starina, državni sekretarki v ministrstvu za gospodarstvo. Odbor
               za gospodarstvo kot matično delovno telo je obravnavalo ta predlog. Prosim
               podpredsednika odbora, gospoda Martina Mikoliča, da predstavi poročilo odbora.
               Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Še enkrat hvala za besedo in lepo pozdravljeni. Odbor za gospodarstvo je kot matično
               delovno telo na 16. seji 5. maja obravnaval predlog zakona o spremembah in
               dopolnitvah zakona o vračanju vlaganj v javno telekomunikacijsko omrežje, ki ga je
               državnemu zboru Republike Slovenije v obravnavo in sprejetje po skrajšanem postopku
               predložila vlada Republike Slovenije. V skladu s 129. členom poslovnika državnega
               zbora so k predlogu zakona amandmaje vložili poslanec Bojan Kontič in poslanske
               skupine SDS, NSi in DeSUS. Amandmaji poslanskih skupin so bili večinoma pripravljeni
               na podlagi mnenja zakonodajno-pravne službe. Člani odbora so prejeli tudi nekaj
               predlogov za amandmaje odbora, ker so bile nekatere pripombe zakonodajno-pravne
               službe proučene še naknadno, to je po izteku roka za vlaganje amandmajev. Odbor je
               bil seznanjen tudi z mnenjem zakonodajno-pravne službe.</p>
               <p>V okviru druge obravnave je predstavnik predlagatelja uvodoma podal dopolnilno
               obrazložitev predloga zakona, pri čemer je poudaril, da se z njegovim sprejetjem želi
               odpraviti določene nepravilnosti oziroma nejasnosti, ki so se pokazale med izvajanjem
               veljavnega zakona. Te nepravilnosti namreč kažejo na to, da dosledno izvajanje zakona
               ne ustreza v celoti prvotnemu namenu zakona. S predlagano novelo se tako poenostavlja
               postopek pri dokazovanju upravičenosti, to pa ne pomeni nekaj bistvenih konceptualnih
               sprememb veljavnega zakona. Ob zaključku je še poudaril, da kaže poleg predlaganih
               določb predloga zakona podpreti tudi amandmaje poslanskih skupin SDS, NSi in DeSUS
               ter predloge za amandmaje odbora, saj povzema pripombe zakonodajno-pravne službe.</p>
               <p>V zvezi z amandmaji poslanca Bojana Kontiča k 2. členu je predstavnik vlade
               poudaril, da vlada lahko podpre amandma k drugemu odstavku predlaganega novega 4.
               člena, saj se z njim le natančneje opredeljuje določba tega člena. Amandmaja k
               napovedanem stavku tretjega odstavka predlaganega novega 4. člena pa ne bi kazalo
               podpreti, ker bi s tem prišlo do nekonsistentnosti besedila določbe tretjega
               odstavka. Poleg tega je ta amandma neustrezen tudi z vsebinskega vidika.</p>
               <p>V zvezi z navedenima amandmajema je predstavnik zakonodajno-pravne službe opozoril,
               da je treba predložene rešitve pretehtati zlasti z vidika potrebe jasnosti zakonskega
               besedila. Prvi amandma bi tako kazalo le nekoliko popraviti, da bi postal bolj jasen,
               drugi pa bi terjal bolj korenite popravke, saj je nerazumljiv.</p>
               <p>Glede na navedena stališča vlade in zakonodajno-pravne službe je odbor sprejel svoj
               amandma k prvemu amandmaju poslanca Kontiča ter tudi sam amandma, drugega amandmaja
               pa zaradi njegove nerazumljivosti ni sprejel. Poudarjeno je pa bilo, da bo zaradi
               sprejetja amandmaja 2. člena dopolnjenega predloga zakona mogoče amandmirati pet dni
               pred sejo državnega zbora, tako bodo lahko zainteresirani kvalificirani predlagatelji
               amandmaja imeli možnosti v sodelovanju s predstavniki vlade amandma oblikovati na
               takšen način, da bo postal bolj jasen in s tem morebiti tudi sprejemljiv. Odbor je v
               skladu z drugim odstavkom 130. člena poslovnika državnega zbora obravnaval vse
               vložene amandmaje ter poleg že omenjenega sprejel vse amandmaje poslanskih skupin
               SDS, NSi in DeSUS, z izjemo amandmaja k 4. členu, ki je zaradi sprejetja amandmaja
               odbora k temu členu postal brezpredmeten. V skladu s sprejetimi amandmaji je bil kot
               sestavni del poročila odbora pripravljen dopolnjen predlog zakona.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Besedo ima gospod Bogdan
               Barovič, ki bo predstavil stališče poslanske skupine Slovenske nacionalne stranke.
               Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Dober dan! Hvala lepa za besedo, predsedujoči, gospod predsednik. Kolegice in kolegi!
               Zgodba o vračanju vlaganj v javno telekomunikacijsko omrežje sega v leto 2002; to
               veste ali vedo tisti, ki so takrat o tem govorili. Takrat smo bili enotnega mnenja,
               da je treba vračanja udejanjiti. Takrat smo bili enotnega mnenja, da je potreben
               referendum. In referendum je osnova za uresničitev tega zakona. Sicer se sprašujem,
               je štiri leta od takrat, pa se zgodilo pravzaprav ni še nič. Danes imamo zakon po
               skrajšanem postopku, toda - dobro, naj gredo stvari počasi in naj se uredijo. No,
               končno je tu čas, ko moramo predlog zakona o spremembah in dopolnitvah zakona o
               vračanju vlaganj v javno telekomunikacijsko omrežje udejanjiti.</p>
               <p>Razlogov za udejanjenje tega zakona je veliko. Prvi in osnovni je referendumska
               volja ljudi. Z njo, moram poudariti tudi to, smo se Slovenci zaščitili pred divjo
               privatizacijo, za vse, kar je bilo vloženo do leta 2002, vemo pa, da je bilo
               vloženega veliko denarja, veliko sredstev, veliko živcev in veliko truda. Mislim, da
               je bilo vloženih okoli 35.000 - lahko me popravite - zahtevkov. Zakon naj bi doživel
               spremembe zaradi nekaterih nejasnosti, razlike med cenami priključka, potem so bile
               med nejasnostmi tudi različne cene priključnin. Ni bilo jasno, kateri subjekti se
               lahko vključijo v zahtevke. Obstajali so tudi tisti, ki nimajo dokazil o sklenjenem
               pravnem poslu, lahko pa dokažejo vlaganja v javno telekomunikacijsko omrežje, in to
               naj bi ta zakon rešil. Ta zakon izenačuje pogoje za pridobitev telefonskega
               priključka, torej uresničuje tisto, kar govorimo, poenostavlja postopek pri
               dokazovanju upravičenosti, poudarja referendumski izid in ga uresničuje in razširja
               podlago za dokazovanje obstoja pravice do vračanja vlaganj.</p>
               <p>Vsekakor zakon ima ali pa bo imel finančne posledice, zato mislim, da bi bilo v
               poročilu predlagatelja zelo korektno opredeliti, da nekatere posledice bodo oziroma
               če že ocenjuje, da ne bodo, zakaj ne, da so že opredeljene ali pa evidentirane, česar
               pa seveda nisem, na žalost, imel časa preveriti. Tu delimo v Slovenski nacionalni
               stranki nekoliko skeptično mnenje do ocene finančnih posledic, ki so nujni del
               predloga zakona. V Slovenski nacionalni stranki zakon podpiramo, hkrati pa izražamo v
               imenu vseh tistih, tam nekje 35 tisoč vlagateljev, njihov protest proti temu, da
               čakajo opravičenci že predolgo na upravičeno vrnjen denar.</p>
               <p>Vsekakor je, kolikor smo lahko opazili, dobro tudi to, da so bile pripombe
               zakonodajno-pravne službe tega državnega zbora upoštevane pri oblikovanju predloga
               zakona, seveda pa je bilo največ govora, tako kot je bilo že omenjeno danes, k
               drugemu odstavku amandmaja 4. člena, za katere je zakonodajno-pravna služba ocenila,
               da je treba predložene rešitve pretehtati. Predlagala je, da bi bilo treba besedilo
               zadnjih treh postavk, to je konkretna navedba, zaradi jasnosti nadomestiti z
               dejanskim besedilom teh postavk.</p>
               <p>Skratka, prav je, da se po 5-ih letih skorajda pogovora in referendumske odločitve,
               poudarjam, dejansko zakon udejanji. Ta je oblikoval jasno določila in v Slovenski
               nacionalni stranki mu nasprotovali ne bomo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala. Ko bi vračanje vlaganj v telekomunikacijo teklo tako gladko kot današnja seja,
               bi bile Slovenske in Slovenci najbolj zadovoljni, potem bi bila stvar pravzaprav že
               končana in nam sploh ne bi bilo treba tega spreminjanja potrjevati.</p>
               <p>Sicer pa, naše stališče je takšno. Izvajanje zakona je pokazalo v resnici številne
               pomanjkljivosti, to smo čutili še zlasti močno tisti, ki moramo delati tudi v občinah
               in zlasti upravni delavci v občinah, ki so imeli silne težave v zvezi s tem in ki so
               morali tudi marsikakšno jezo upravičencev prenesti, pa sami niso bili nič krivi,
               razen tega da so pač morali delo opravljati. Nove krivice so se pojavljale, tako
               ocenjujemo, v zvezi z izvajanjem tega ne dovolj dobro domišljenega zakona, celo nekaj
               nesmislov in veliko število zavračanja vlog in nepotrebne administracije, skratka
               precej rečemo temu tako entropije, je bilo na tem področju, zapravljanja energije
               tako rekoč v prazno.</p>
               <p>Nekaj se je pa le pokazalo, pokazalo se je, kaj je treba storiti, da se bo osnovni
               namen, torej odpraviti krivice, ki so se dogajale, in vračati sredstva, ki so bila
               tako rekoč preplačila, vendarle lahko realiziral. Sedaj popravljamo to, kar je bilo
               ne dovolj dobro narejeno. Šele sedaj, tako pravi predlagatelj, pa bomo tudi omogočili
               zagotovitev ustavne pravice vseh, da bodo v resnici enaki pred zakonom, kajti
               izenačujemo pogoje, ki so bili takrat, ko so ljudje pridobivali to možnost telefonski
               priključkov, izrazito različne in diskriminatorne po različnih delih Slovenije.
               Pomagati skuša predlagatelj na ta način, da se razen izenačevanja pogojev tudi širi
               krog upravičencev in da se olajšuje postopek dokazovanja upravičenosti do povračila
               sredstev. Kdaj bodo te krivice opravljene, bi najbrž danes bilo preroško povedati
               zato, ker bo sedaj zavrten nov ciklus, najprej tako, da bo komisija morala pripraviti
               novo tabelo, predlog šele nove tabele za izračun, potem bo morala ponoviti, kakor
               preberemo, poziv vlagateljem, da ponovno vlagajo in ko bo vse to administriranje
               urejeno, potem bo treba zagotoviti še tak čisto realni vir, iz katerega se bodo
               črpala sredstva za povračilo.</p>
               <p>Mi v poslanski skupini DeSUS predlog zakona podpiramo, ker bi bila po njem povračila
               pravičnejša, ker bi bilo dokazovanje lažje, ker se realizacija vendarle nekoliko
               približuje s tem, do takrat, ko se bo privatiziral Telekom, ko bomo imeli sredstva za
               to, da bomo to, kar smo se namenili, tudi uresničili, pa moramo prositi upravičence
               za veliko mero potrpežljivosti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Sušnik bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala lepa. Spoštovani predsednik, spoštovani zbor! V Slovenski demokratski stranki
               smo si ves čas aktivno prizadevali za razrešitev problema, zelo perečega problema
               prekomernih vlaganj v javno telekomunikacijsko omrežje. Naša prizadevanja so bila in
               so še vedno usmerjena v poravnavo krivično visokih prispevkov, ki so jih za
               pridobitev telefonskega priključka vse do sredine 90-ih let morali plačevati in so
               jih plačevali številni posamezniki. Visoke cene za priključitev in pridobitev
               telefonskega priključka so morali plačevati predvsem prebivalci podeželja in
               odročnejših krajev.</p>
               <p>Vladni zakon, ki je imel ambicijo razrešiti problematiko vlaganja, je bil sprejet že
               v letu 2002, je bil vsebinsko tako zasnovan, da vlagateljem ni prinašal ustrezne
               rešitve problema, ta vladni zakon je več prinesel kot odnesel. Ni odveč še enkrat
               poudariti, da smo zato poslanci Slovenske demokratske stranke že takrat predlagali
               spremembo zakona o vračanju vlaganj v javno telekomunikacijsko omrežje. Ministrstvo
               za informacijsko družbo s takratnim ministrom Pavlom Gantarjem je sprejemu sprememb
               in dopolnitev zakona, ki bi celovito uredil problematiko vračanja, ostro in odločno
               nasprotovalo. Zato je vseslovensko združenje z našo podporo izsililo razpis
               referenduma, ki je bil izveden v januarju 2003 in katerega pozitiven rezultat je vsem
               poznan. Kljub izglasovanemu referendumu se odnos informacijskega ministra do
               problematike vlaganja ni spremenil in tudi zaradi tega je nujno treba s sprejemom
               sprememb in dopolnitev, ki jih obravnavamo danes, odpraviti določene nepravilnosti in
               nejasnosti, ki so se pojavile in pokazale med izvajanjem veljavnega zakona kot
               neustrezne. Zaradi nasprotovanja in nekooperativnosti ministra in uslužbencev
               informacijskega ministrstva so bile v osnovnem zakonu sprejete rešitve in očitne
               nepravilnosti, ki so se pokazale v praksi pri izvajanju zakona kot neustrezne glede
               na prvotni in osnovni namen zakona. Iz uvodne obrazložitve predstavnice ministrstva
               ste lahko slišali, kakšni problemi se pri izvajanju zakona pojavljajo.</p>
               <p>S predlagano novelo se poenostavlja postopek pri dokazovanju upravičenosti do
               vračila, kar pa v bistvu ne pomeni bistvenih konceptualnih sprememb zakona. Glede na
               to, da smo v Slovenski demokratski stranki trdno odločeni pripeljati zgodbo vračanja
               vlaganj v javno telekomunikacijsko omrežje do srečnega konca, kar navsezadnje
               dokazuje tudi sprejeti sklep vlade Republike Slovenije iz meseca maja, s katerim se
               opredeljujejo strateške usmeritve vlade Republike Slovenije pri odprodaji državnega
               deleža v družbi Telekom Slovenije d.d. - mimogrede, pričetek privatizacije Telekoma
               je v skladu z zakonom, ki ga dopolnjujemo, pogoj za pričetek vračanj vlaganj - in s
               temi sprejetimi strateškimi usmeritvami za odprodajo državnega deleža v Telekomu je
               ta privatizacija tu, se je torej vračanje praktično že začelo.</p>
               <p>V Slovenski demokratski stranki smo se - to še enkrat poudarjam - zavezali storiti
               vse za povrnitev sredstev vlagateljem v razvoj omrežja Telekoma Slovenije, skladno z
               referendumsko voljo in zavezali smo se storiti vse za poenostavitev postopkov pri
               dokazovanju upravičenosti za povrnitev sredstev vlagateljem do izgradnje omrežja
               Telekoma Slovenije. Zato bomo novelo zakona o spremembah in dopolnitvah zakona o
               vračanju vlaganj v javno telekomunikacijsko omrežje tudi podprli. Prepričani smo, da
               je to tisto, kar je potrebno narediti, da se problematika vračanj zadovoljivo,
               predvsem v korist upravičencev reši. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovana gospa državna sekretarka. Moram reči, da
               sem jaz osebno pa tudi v poslanskem klubu LDS pričakovali, da bomo prej ali slej
               dobili v državnozbornsko proceduro zakon o spremembah in dopolnitvah zakona o
               vračanju vlaganj v javno telekomunikacijsko omrežje prav z usmeritvijo, ki je v tem
               zakonu predlagana, namreč da se širi krog opravičencev do tega vračanja tudi na tiste
               institucije oziroma organizacije, ki so imele v času, ko se je vlagalo, se pravi, še
               v času socializma, status, ki bi ga danes imenovali javno-pravni status, kot recimo,
               ko so imeli kmetijske zadruge ali kaj podobnega. Mislim, da bi bilo to treba sedaj
               razširiti tudi na vrtce, šole in vse podobne institucije in nič se ne bi zmotili, in
               da se bo seveda tudi olajšalo dokazovanje opravičenosti do vračanja vlaganj.</p>
               <p>Zunanjemu opazovalcu se ta situacija kaže kot prav paradoksna in včasih tudi
               nerazumljiva. V času, ko vsi hitijo z graditvijo optičnih dostopovnih omrežij, se mi
               ukvarjamo s tem, da vračamo nekdanja vlaganja v bakrena omrežja, namesto da bi naše
               vasi in podeželje, o mestih tu sploh ne govorim, opremljali z optiko, ki prav v
               odmaknjenih krajih ustvarja možnosti za hitrejši elektronski dostop do storitev in
               uslug, ki jih ponuja današnje in še bolj prihodnje stanje razvoja informacijske
               družbe, kot recimo zakon, ki smo ga pred tem sprejemali. Toda takšna je bila volja
               ljudstva na referendumu in meni osebno pravzaprav ni nič žal, da sem v zvezi s tem
               vprašanjem vedno plaval proti toku, ne glede na politično ceno, čeprav sem vedno
               menil, da je treba preveč vplačana vlaganja vrniti, in sicer tako, da bi Telekom
               omogočil hitrejšo in boljšo dostopnost v teh krajih, z vlaganjem v infrastrukturo.</p>
               <p>Spremembe, ki jih prinaša zakon, naj bi odpravil nekatere nejasnosti, nepravilnosti
               pri izvajanju zakona in zato razširi krog opravičencev. V resnici bo zakon stvar nove
               nejasnosti, in to način, da bodo, hočeš nočeš, lahko do <q>"vračanja vlaganj"</q>, v
               narekovaju, prišli tudi tisti, ki ne razpolagajo s kolikor toliko verodostojnimi
               dokumenti. Dovolj bo že notarsko overjen zapis, ki ga bo tisti, ki ne razpolaga z
               dokumenti, predložil javnemu pravobranilcu in sprožila se bo procedura. Telekom bo
               pravzaprav imel glaven posel, birokratski posel. Daleč od tega, da bi mislil, da smo
               vsi ali pa da so vse Slovenke in Slovenci nagnjeni h goljufanju, sploh ne. Toda
               tistih nekaj, ki pa so, pa bodo dobili priložnost, če jo bodo hoteli izkoristiti. Sam
               notarski dopis ne bo ugotavljal dejanskosti realnega stanja, ampak samo bo overil
               identiteto tistega, ki je takšno zahtevo sestavil. Znotraj tako opredeljenega okvira
               zakona, bi kot edino smiselno podprl rešitev, ki odpravlja nesorazmerja pri
               drastičnih cenah priključnine, kot je to primer že omenjenega murskosoboškega
               območja, dejansko za te vidike drastične razlike takrat nismo vedeli. Upam, da je ta
               rešitev v novem - mislim, da je v 4. členu, v 2. členu kolikor toliko razumljiva, da
               se jo bo dalo izvesti. Sicer pa, kot sem prebral program odprodaje državnega deleža
               Telekoma Slovenije, ki mi ga je minister moral na osnovi odločbe informacijske
               pooblaščenke izročiti, je jasno - ne vem, koliko jih je ta dokument prebralo od vas,
               jaz sem ga seveda - , je jasno, da je privatizacija precej oddaljena zadeva, moj
               spoštovani kolega Sušnik, in se s tem v prihodnost odmika tudi vračilo vlaganj. Zato
               ta zakon, če rečem figurativno, ponuja goloba na strehi, namesto da bi zagotovil, da
               bi mogoče vendarle vrnili čim prej vrabca v roki. Vendar, ker se bližajo lokalne
               volitve, ker ni kakšnih velikih tem, s katerimi bi se koalicija znala in zmogla
               pohvaliti pred volitvami, je to tudi bolje kot nič. To je predvolilni zakon, stroške
               pa prenaša v prihodnost. Ker pa ima zakon kot celota osnovno v referendumu, mu v
               LDS-u ne bomo nasprotovali. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič, bo predstavil stališče poslanske skupine Nove
               Slovenije. Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Še enkrat hvala za besedo. Nova Slovenija je že v letu 2002 z amandmaji podpirala
               sprejetje zakona o vračanju vlaganj v javno telekomunikacijsko omrežje, ki bi
               omogočil vračilo sredstev čim širšemu krogu tistih, ki so s svojimi neposrednimi
               vlaganji pomagali graditi družbo Telekom d.d. in njeno omrežje. Zato je Nova
               Slovenija že leta 2002 predlagala dva amandmaja, in sicer razširiti nabor listin, ki
               so podlaga za dokazovanje vlaganj, ter med upravičene stroške vlaganj zajeti tudi
               vloženo delo in materialna sredstva, ki so jih upravičenci vlaganj pri pridobitvi
               telefonskega priključka vložili. Ta amandmaja takrat nista bila upoštevana, zato smo
               v Novi Sloveniji še posebej zadovoljni, da so se omenjeni predlogi vključili v
               predlagane spremembe in dopolnitve zakona. Dopolnjen zakon pomeni pravičnejšo
               razdelitev dela sredstev med tiste upravičence, ki so vlagali svoja sredstva, delo in
               material v izgradnjo Telekoma oziroma njegovega omrežja. Prav tako se s predlaganimi
               spremembami in dopolnitvami želijo odpraviti težave, ki so se pokazale med izvajanjem
               tega zakona. Praksa je namreč pokazala, da veljavni zakon ni bilo mogoče izvajati,
               saj zakon ni predvideval vseh situacij, ki so se pokazale v trenutku, ko se je
               pričelo z njegovim izvajanjem. Tako je določen ponovni rok za vložitev zahtevkov, ker
               predlog zakona določa nekatere nove pogoje, s katerimi se krog upravičencev širi.
               Dopolnjen zakon je namreč povečal nabor dokumentov, s katerimi lahko upravičenci
               dokazujejo pravni posel oziroma svoj vložek. Po prejšnjem zakonu je bila pogodba
               edini z zakonom določen dokument, po novem pa bo to lahko vsaka verodostojna listini,
               ki dokazuje obstoj pravnega posla, na primer računi, dobavnice in tako dalje. V
               kolikor jih ni pa vlagatelj lahko pravobranilcu predloži notarsko overjeno izjavo, ki
               je podlaga za pridobitev podatkov Telekoma. V nejasnih primerih se predvideva
               vključitev cenilca, ki ne bo bremenila vlagatelja.</p>
               <p>V poslanski skupini Nove Slovenije smatramo, da je ustrezno, predvsem pa pravičnejše
               rešen problem neenotne cenovne politike v posameznih PTT enotah glede priključnine,
               saj vemo, da je v letih, ko se je gradilo telefonsko omrežje, ni bilo enotne cenovne
               politike glede priključnine. Tako smo imeli primer, da je bila leta 1990 priključnina
               v Murski Soboti 5.000 mark, v ostalih PTT enotah po Sloveniji nekje od 700 do 1500
               nemških mark. Po prvotnem zakonu so bili upravičenci upravičeni do vračila doplačila
               cene nad priključnino cen po ceniku ne glede na dejstvo, da je bila ponekod že cena
               po ceniku, to je priključnina nekajkrat višja od povprečja v Sloveniji. Uradna
               priključnina, določena s ceniki, se ni vračala, čeprav so imele nekatere enote PTT to
               izjemno visoko določeno. Ta prvotni način ugotavljanja vložka pa se je izkazal za
               nepravičnega do tistih upravičencev, ki so živeli na območjih, kjer je bila že
               priključnina po ceniku višja od povprečja. To pomeni, da je bil del doplačila že
               vračunan v priključnino in se po prvotnem zakonu ni mogel vračati. Novi zakon zato
               uvaja nov način izračuna, ki omogoča tri računske modele, pri čemer mora
               pravobranilstvo izbrati tistega, ki je za upravičenca najugodnejši oziroma tisti, na
               osnovi katerega dobi upravičenec povrnjen večji del vložka. Zakon tako na nek način
               korigira neenakost cen telefonskega priključka iz časa, ko se je gradilo telefonsko
               omrežje.</p>
               <p>Pa da zaključim. Spremembe zakona vsebujejo rešitve, za katere smo si v naši
               poslanski skupini vseskozi prizadevali oziroma se borili za njih, zato bomo tudi
               predlagane spremembe zakona podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovani minister s sodelavko. Spoštovane kolegice
               in kolegi!</p>
               <p>Tudi v poslanski skupini Slovenske ljudske stranke smatramo, da je predlog zakona o
               spremembah in dopolnitvah zakona o vračanju vlaganj v javno telekomunikacijsko
               omrežje potrebno podpreti, saj se s temi spremembami odpravljajo določene
               nepravilnosti oziroma nejasnosti, ki so se pokazale med izvajanjem veljavnega zakona.
               Dejstvo je, da upravičenci že predlogo čakajo na vračilo njihovih vlaganj v javno
               telekomunikacijsko omrežje, saj se vsi ti postopki že predlogo vlečejo in prepričani
               smo, da se bo reševanje teh postopkov s temi predlogi zakona tudi pospešilo. Še
               posebej je treba pozdraviti, da poleg odprave nejasnosti, ki so se že pokazale pri
               izvajanju tega zakona, ta predlog prinaša tudi oziroma širi nabor listin, na podlagi
               katerih se dokazujeta obstoj pravice do vračila vlaganj in pogodbena vrednost, potem
               vključuje tudi tiste subjekte v krog potencialnih upravičencev, ki so plačali visoko
               ceno priključnine in je bila to hkrati tudi uradna cena priključnine. Še posebej je
               pomembno, da predlog vključuje tudi tiste subjekte v krog potencialnih upravičencev,
               ki nimajo dokazil o sklenjenem pravnem poslu, vendar pa lahko dokažejo vlaganja v
               javno telekomunikacijsko omrežje.</p>
               <p>Pomembno se nam zdi tudi to, da predlog zakona določa tudi skrajni rok za pripravo
               predlogov pisnih poravnav, in sicer to pomeni, da do 30.9.2006 za vse zahtevke,
               vložene do 7.12.2004, za vse zahtevke, vložene na novo, v skladu s predlogom tega
               zakona, pa je kot končni rok predviden 30.11.2006. Pa mogoče še ena prednost tega
               predloga: krog upravičencev je razširjen tudi z organizacijami fizičnih oseb in
               njihovimi pravnimi nasledniki, kamor sodijo tudi, na primer, kmetijske zadruge, ki
               jih prvotni zakon sicer ni vključeval pri izvajanju zakona, pa se je pokazalo, da je
               to bila tudi velika pomanjkljivost. Kot že rečeno, v poslanski skupini Slovenske
               ljudske stranke bomo ta predlog zakona podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona niso bili vloženi amandmaji, ni možna razprava o členih. Zato
               razpravo zaključujem in s tem tudi drugo obravnavo predloga zakona.</p>
               <p>Glasovanje o zakonu bomo v skladu s časovnim potekom seje zbora opravili danes v
               okviru glasovanj, pol ure po prekinjeni 22. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  ZAKONA O GLASBENIH ŠOLAH.</title>
               </p>
               <p>Predlog zakona je v obravnavo zboru predložila vlada Republike Slovenije. Predlog
               zakona je obravnaval tudi odbor za kulturo, šolstvo in šport kot matično delovno
               telo. Prosim predsednika odbora mag. Branka Grimsa, da predstavi poročilo odbora.
           </p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Poročilo bo zelo kratko.</p>
               <p>Odbor za kulturo, šolstvo in šport je na svoji 13. redni seji, dne 9. maja,
               obravnaval predlog zakona o spremembah zakona o glasbenih šolah, ki ga je državnemu
               zboru v obravnavo predložila vlada Republike Slovenije. Ugotovil je, da sprememba
               zakona omogoča bolj poudarjeno uresničevanje vzgojnih programov, odpravlja
               ocenjevanje znanja na predšolski stopnji in pripravnici glasbene šole in s tem
               omogoča način delovanja, ki je za to starostno obdobje otrok kot tudi status samega
               programa bistveno boljši od dosedanje ureditve.</p>
               <p>Na tej osnovi je odbor brez razprave glasoval o vseh členih zakonskega predloga
               skupaj in jih sprejel, zato predlaga državnemu zboru, da predlagano besedilo zakona v
               drugi obravnavi oziroma po skrajšanem postopku sprejme.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospa Alenka Jeraj bo
               predstavila stališče poslanske skupine Slovenske demokratske stranke. Prosim.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Lep pozdrav vsem! Hvala za besedo. V poslanski skupini Slovenske demokratske stranke
               podpiramo spremembe zakona o glasbenih šolah. Že v koalicijski pogodbi smo se
               podpisniki zavezali, da bomo proučili vse administrativne postopke, povezane z
               delovanjem šol, tako za vodstva šol kot za učitelje, jih poenostavili in tako
               omogočili šolam, da se bodo ukvarjale s temeljnim poslanstvom, z vzgojo in
               poučevanjem.</p>
               <p>Kaj spremembe zakona o glasbeni šoli prinašajo? Sprememba odpravlja ocenjevanje
               znanja na predšolski stopnji in v pripravnici glasbene šole. Sprememba tako omogoča
               bolj poudarjeno uresničevanje vzgojnih ciljev programov, kar je za starostno obdobje
               otrok, to so petletni predšolski otroci in 6 do 8 letni učenci, kot tudi status
               neobveznega vzgojno izobraževalnega programa, njegovo trajanje in obseg tedenskega
               dela, za kar je to zelo pomembno.</p>
               <p>Z odpravo ocenjevanja znanja predšolskih otrok in v pripravnici, se bo učencem ob
               koncu pouka v šolskem letu izdalo potrdilo o končanem programu, razvoj otrok pa bodo
               učitelji spremljali, vrednotili in beležili v predpisano šolsko dokumentacijo, z
               opažanji pa starše seznanjali na govorilnih urah, roditeljskih sestankih in šolskih
               nastopih učencev. Glede na navedeno spremembo je potrebno ustrezno spremeniti tudi
               prvi odstavek 36. člena zakona o glasbenih šolah, in sicer tako, da se obstoječe
               določilo o napredovanju učencev v plesni pripravnici v naslednji razred črta.</p>
               <p>V poslanski skupini Slovenske demokratske stranke podpiramo spremembe zakona o
               glasbenih šolah in bomo predlog sprememb zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka uhan bo predstavila stališče poslanske skupine Nove Slovenije.
               Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>V predlogu zakona o spremembah zakona o glasbenih šolah se odpravlja ocenjevanje na
               predšolski stopnji in pripravnici glasbene šole. Do sedaj so učenci v glasbeni plesni
               pripravnici ob koncu pouka v šolskem letu bili ocenjeni in dobili spričevalo z opisno
               oceno. Glede na mnenje strokovne javnosti, da je problematično ocenjevanje
               predšolskih otrok v glasbenih in plesnih šolah in da je običajno v njihovi starosti
               sorazmerno veliko večje razumevanje in dojemanje glasbe in plesa, kot pa so to
               sposobni ubesediti in dati na papir, zato se ukinja ocenjevanje učencev na predšolski
               stopnji in pripravnici.</p>
               <p>V Novi Sloveniji bomo predlagane spremembe zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske
               Ljudske stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo,še enkrat gospod predsednik. Spoštovani predstavniki vlade,
               spoštovane kolegice in kolegi! Poslanci Slovenske ljudske stranke bomo podprli
               predlagano spremembo zakona o glasbenih šolah, ker menimo, da ta sprememba omogoča
               bolj poudarjeno uresničevanje vzgojnih ciljev, programov za glasbeno in plesno vzgojo
               otrok. Zdi se nam primerno, da s spremembo tretjega odstavka 32. člena odpravljamo
               ocenjevanja znanja učencev na predšolski stopnji in v pripravnici. Ta pouk sicer
               poteka le enkrat tedensko, vendarle pa gre za programe, v katere so vključeni 5 letni
               predšolski otroci in šest do osemletni učenci, zato je na tej stopnji ocenjevanje
               neprimerno.</p>
               <p>Potrebnost in prednost takega načina glasbene in plesne vzgoje v predšolski dobi in
               pripravnici potrjuje tudi mnenje mednarodne zveze za glasbeno izobraževanje. Večina
               raziskovalcev glasbene vzgoje je namreč ugotovila, da majhni otroci vedo in razumejo
               mnogo več glasbe, kot pa to lahko pokažejo s svojimi sposobnostmi izražanja.
               Najprimernejše metode po priporočilih za ocenjevanje glasbenega znanja, veščin in
               izražanja razpoloženja niso vezane na šolski tip ocenjevalnih lestvic. Priporočljive
               so druge oblike, ki omogočajo, da se otrokov v glasbeni profil izdela na podlagi
               glasbenega listovnika, ki lahko vsebuje primere opažanj, opisnega ocenjevanja, avdio
               in video posnetkov in podobno. Strinjamo se, da je dovolj, da se bo učencem ob koncu
               pouka v šolskem letu izdalo potrdilo o končanem programu, razvoj otrok pa bodo
               učitelji še naprej spremljali, vrednotili in beležili v predpisano šolstvo
               dokumentacijo.</p>
               <p>Pomembno pa se nam zdi, da bodo učitelji z opažanji in ugotovitvami o napredku
               otroka redno seznanjali starše na govorilnih urah, roditeljskih sestankih in šolskih
               nastopih učencev.</p>
               <p>Kot že povedano v Slovenski ljudski stranki bomo predlagane spremembe zakona o
               glasbeni šoli podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona matično delovno telo ni sprejelo nobenega amandmaja, ni možna
               razprava o členih, zato razpravo zaključujem in s tem tudi drugo obravnavo predlogo
               zakona. Glasovanje o zakonu bomo v času s časovnim potekom seje zbora opravili danes
               v okviru glasovanj pol ure po prekinjeni 22. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>22. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O OSNOVNI ŠOLI - skrajšani postopek.</title> Predlog zakona je
               v obravnavo zboru predložila vlada Republike Slovenije. Besedo dajem predstavniku
               vlade za dodatno obrazložitev predloga zakona. Dr. Milan Zver, minister za šolstvo in
               šport, imate besedo.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Spoštovani gospod predsednik državnega zbora, spoštovane poslanke in poslanci!</p>
               <p>Hvala lepa za priložnost, da lahko predstavim novelo zakona o osnovni šoli. Danes
               ste očitno zelo hitri pri sprejemanju parlamentarnih odločitev, tako da sem zamudil
               prejšnjo novelo zakona o glasbenih šolah, kjer pa je šlo bolj za manjšo spremembo,
               tako da verjetno ni bilo nekih velikih nasprotovanj ali nasprotujočih si mnenj.</p>
               <p>Zakon o osnovni šoli oziroma zadnja novela, pa se temeljiteje dotika samega dela,
               organiziranja pouka v osnovni šoli. Že na matičnem odboru parlamenta smo lahko
               videli, da je materija izjemno zanimiva tudi za poslanske skupine, tudi za strokovno
               javnost, ne samo za politično, in tam smo se soočili s kar precej nasprotujočimi si
               stališči in mnenji. Kljub temu menimo, da je ubrana pot, ki jo želimo uvesti s to
               novelo zakona, popolnoma upravičena. Deloma smo se oprli pri tem tudi na tuje
               izkušnje, deloma pa so nas peljale do te odločitve, do tega predloga zakona
               ugotovitve in stališča in tudi sama praksa iz slovenske osnovne šole.</p>
               <p>Dejstvo je, da smo pred leti dobili uzakonjeno zgolj eno obliko diferenciacije, in
               to zunanje diferenciacije, nivojski pouk, ki je močno vplivala na organizacijo pouka,
               nekatere šolske zavode je močno prizadela in so imeli mnogi kar precejšnje
               organizacijske, kakor tudi kadrovske in pa prostorske težave pri uresničitvi te norme
               oziroma novega sistema. Danes odpiramo vrata še drugim oblikam diferenciacije. Na
               ministrstvu smo temeljito proučili to zadevo in menimo, da s tem, ko omogočamo
               zavodom izbiro, omogočamo hkrati vodstvom šol, da izberejo optimalno možnost, glede
               na lastne resurse, ki jih imajo. Šele takšen pristop po našem mnenju omogoča
               optimalno izrabo vseh potencialov, ki jih imajo slovenske osnovne šole in šele to bo
               po mojem mnenju tista prava podlaga ali pa sistemska podlaga, ki bo spodbudila dvig
               kvalitete. Velja namreč splošno pravilo, da so dobre šole v svetu tudi v okviru
               študij OECD samo tiste šole, v tistih nacionalnih sistemih, tistih šolskih sistemih,
               ki omogočajo optimalno stopnjo avtonomije. To so večinoma res anglosaksonske države,
               vendar se tudi druge države, tudi s kontinentalnega dela Evrope, približujejo temu
               cilju oziroma temu mehanizmu.</p>
               <p>Ko omogočamo različne oblike diferenciacije, želimo povečati kvaliteto, kakovost
               pouka in olajšati zavodom, da izberejo optimalno pot za dosego skupnih ciljev, to pa
               je, da se učenec posameznik maksimalno opremi z znanji, kompetencami, krepostmi in
               vrednotami, ki jih pridobi tekom vzgojno-izobraževalnega sistema. Gre predvsem za 2.
               člen, ki se nanaša na 40. člen zakona o osnovni šoli, kjer govori o vseh dodatnih,
               alternativnih oblikah diferenciacije, organizacijskih oblikah, za učne skupine, za
               dva učitelja, ter ohranjamo tudi nivojski pouk, kakor tudi omogočamo izbiro
               kombinacije le-teh. Nivojskega pouka torej ne odpravljamo, to že vnaprej povem, ker
               se bo v razpravi, se bojim, velikokrat slišala ta opazka - ne odpravljamo nivojskega
               pouka. Ponekod, zlasti v nekaterih tipih osnovne šole se je izkazal kot dober,
               učinkovit. Težko je reči, kakšna je stopnja zadovoljstva, ker nimamo natančnih
               podatkov, težko je reči, kakšna je učinkovitost nivojskega pouka, ker ni mogoče imeti
               natančnih podatkov, će ne gre za mnenjske baze podatkov, katerih domet pa je seveda
               omejen. Menimo pa, da te oblike front nima smisla odpravljati. Tako kot smo ga
               frontalno uvedli, nivojski pouk, kar je bila napaka v preteklosti, bi bila zdaj
               podobna napaka, če bi ga odpravili. Sledili smo švedski izkušnji, ki je prav tako
               omogočala pluralizem orientacijskih oblik in s tem zavodom dala možnost, da se sami
               odločijo, katero pot pri diferenciaciji bodo ubrali.</p>
               <p>4. člen, ki je prav tako nekoliko bolj vsebinski, pa določa način ali pa opredeljuje
               pot, po kateri minister določi tretji predmet pri zunanjem nacionalnem preverjanju
               znanja. Določa, da meseca septembra izmed obveznih predmetov v 8. in 9. razredu
               določi ta predmet. Odločili smo se za to, da ni na celotni državni ravni zgolj enega
               predmeta, ker bi kasnejša evalvacija, analiza, recimo, ali pa spremljanje znanja
               učencev bila otežkočena, zlasti longitudinalna, ker bi bili vezani na desetletje ali
               pa vrsto let bi morali čakati, da bi se preverjanje iz nekega predmeta ponovilo in
               potem bi seveda šolski sistem dobil zelo zakasnele podatke. Odločili smo se za
               vzorčni model, pristop. Oblikovali bomo štiri vzorce, ki bodo po vseh svojih
               dimenzijah odgovarjali celotni populaciji slovenskega šolskega sistema, kar hkrati
               pomeni, da bomo lahko izsledke ali pa rezultate, dobljene na teh vzorcih, lahko
               posploševali na celotno populacijo, s tem si bomo pa za štirikrat skrajšali to
               obdobje preverjanja in hkrati lažje spremljali kvaliteto ali pa standarde znanj, ki
               jih imajo učenci po vsej državi na nacionalni ravni. To je tudi ključni smisel poleg
               avtonomije, ki je nek sistemski mehanizem in ki lahko zagotavlja kvaliteto, je drugo
               tako načelo, ki je pomembno za zagotavljanje kvalitete šol, tudi so določene oblike
               zunanjega preverjanja znanj in kompetenc. In ta institut, o katerem sedaj govorimo,
               je zagotovo ta. So bili pa nekateri očitki tudi v času javne razprave, da imajo
               učenci premalo izbire, nekateri učenci bi kar izbirali tretji predmet, vendar to
               svoboščino izbire prepuščamo drugim ravnem, ne morejo pa izbirati recimo predmeta pri
               nacionalnem preverjanju znanja, kar je samo po sebi popolnoma logično.</p>
               <p>Jaz menim, da smo sedaj z lansko spremembo zakona in pa s to dopolnitvijo nekako
               zaokrožili to spreminjanje nacionalnega preverjanja znanja. Sem prepričan, da bomo
               lahko tudi s takšno normo, s takšno normativno ureditvijo dobili vse tisto, kar smo
               si želeli iz nacionalnih preizkusov znanja, tako da bodo odigrali otpimalno funkcijo,
               nepretirane, kot je bilo prvotno mišljeno v prvotnem zakonu, ki je omogočil, da
               uvajamo neko svojevrstno maturo, močno maturo na koncu osnovne šole. Hkrati pa tudi
               zagotavljamo s to novelo dovoljšnjo stopnjo te zunanje regulative ali pa preverjanja
               znanja, ki bo dalo dovolj veljavne rezultate. Toliko za predstavitev. Hvala lepa,
               gospod predsednik.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Predlog zakona je obravnaval odbor za kulturo, šolstvo in
               šport kot matično delovno telo. Prosim predsednika odbora mag. Branka Grimsa, da
               predstavi poročilo odbora.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala še enkrat za priložnost, da spregovorim. Tudi ta zakon je odbor za kulturo,
               šolstvo in šport obravnaval na svoji 13. redni seji 9. maja 2006. Seznanil se je z
               različnimi stališči, tako z mnenjem zakonodajno-pravne službe, državnega sveta,
               komisije za narodnostni skupnosti in dopisom sindikata ter Aktiva sveta staršev. V
               razpravi pa je potem temeljna načela z večino glasov podprl. Sprejel je dva
               amandmaja, in sicer najprej k 1. členu ob soglasju komisije za narodnosti, in sicer
               ta amandma določa, da na narodno mešanih območjih lahko pri pouku pri slovenščini,
               italijanščini in madžarščini oziroma tujem jeziku hkrati poučujeta po dva učitelja
               predmetnega pouka. Sprejel pa je tudi svoj lastni amandma, in sicer amandma, ki ureja
               veljavnost pravilnika, tako, da ne bi prišlo do pravne praznine. Točke, ki so v
               nasprotju z novelo zakona se s sprejetjem oziroma uveljavitvijo te novele
               razveljavijo, vendar se določbe 1., 3. in 5. člena pravilnika uporabljajo do
               zaključka pouka v šolskem letu 2005/2006. Ob seznanitvi s stališči, ki so bila
               različna, je spregovorila tudi predstavnica staršev, združenih v društvo za šolo po
               meri človeka in potrdila, da predlagane spremembe podpirajo, sledila pa je obširna
               polemična razprava, po kateri pa se je odbor z večino glasov odločil, da predlagane
               spremembe skupaj z izglasovanima amandmajema potrdi in da predlaga državnemu zboru,
               da tako dopolnjeno besedilo zakona sprejme. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospa Alenka Jeraj bo
               predstavila stališče poslanske skupine Slovenske demokratske stranke. Prosim.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Še enkrat lep pozdrav vsem. Hvala za besedo. Spremembe, ki jih predlaga vlada v
               zakonu o osnovni šoli, v poslanski skupini SDS podpiramo in smo jih skladno s tem na
               matičnem delovnem telesu tudi podprli. V Beli knjigi o vzgoji in izobraževanju v
               Republiki Sloveniji v letu 1995 smo zapisali, da mora država vzpostaviti mehanizme za
               uveljavljanje pluralizma in možnosti izbire na vseh ravneh, pestrejši izbor vsebin in
               dejavnosti, večjo fleksibilnost v prostorski in časovni organizaciji. Imamo celo
               poglavja o avtonomnosti šol, ki pa so bile v zadnjih časih čedalje manj avtonomne,
               saj smo šolam vse predpisali in so morali pouk izvajati tako, kot se je odločila
               politika. Sedaj s spremembami ravnamo drugače, šolam vračamo avtonomijo in s tem
               odgovornost, da tisto, kar delajo, delajo dobro. Zaupati moramo ravnateljem in
               učiteljem, da se bodo odločali glede na mlade, na otroke, ki jih imajo v razredu pred
               seboj. Oni jih poznajo, vedo, kako funkcionirajo v skupini, kako bi funkcionirali ali
               pa funkcionirajo razdeljeni po nivojih, ločeni v različnih skupinah. Pri enem razredu
               v skupini 25-ih otrok je lahko učinkovit en sistem, pri drugi skupini pa drug. Po
               predlogu učitelj od prvega do devetega razreda pri pouku in pri drugih oblikah
               organiziranega dela diferencira delo z učenci glede na njihove zmožnosti. Govorimo o
               notranji diferenciaciji. Šola lahko v 4., 5., 6. in 7. razredu pri slovenskem jeziku
               in italijanskem ali madžarskem jeziku na narodno mešanih območjih ter pri matematiki
               in tujem jeziku izvaja fleksibilno diferenciacijo. Šola lahko v 8. in 9. razredu pouk
               organizira z razporeditvijo učencev pri navedenih predmetnih v učne skupine, s
               hkratnim poučevanjem dveh učiteljev kot nivojski pouk ali kot kombinacijo navedenih
               oblik diferenciacije. S spremembo zakona bo učencem omogočeno, da raven zahtevnosti
               spremenijo ne le ob začetku ocenjevalnih obdobij pač pa kadarkoli med šolskim letom.
               Možnost, da se šola odloči za tako diferenciacijo pouka, ko poučujeta v oddelku
               hkrati dva učitelja v 8. in 9. razredu, je razlog, da se zakon o osnovni šoli dopolni
               v delu, ki določa izvajanje vzgojno-izobraževalnega dela v posameznih obdobjih.</p>
               <p>Predlagatelj s predlogom spremembe zakona natančneje opredeljuje tudi določitev
               tretjega predmeta, ki se preverja z nacionalnim preverjanjem znanja ob koncu tretjega
               vzgojno- izobraževalnega obdobja. Minister tretji predmet določi tako, da v mesecu
               septembru izmed obveznih predmetov 8. in 9. razreda po predhodni pridobitvi mnenja
               strokovnega sveta Republike Slovenije za splošno izobraževanje določi največ 4
               predmete, iz katerih se bo v tekočem šolskem letu izvedlo nacionalno preverjanje
               znanja. V mesecu marcu nato minister določi, iz katerega tretjega predmeta se bo
               preverjalo znanje z nacionalnim preverjanjem znanja na posamezni osnovni šoli. Z
               določitvijo nabora štirih predmetov bo hitreje pridobljena informacija o znanju
               učencev iz vseh obveznih predmetov na nacionalni ravni in s tem zagotovljena možnost
               evalviranja šolskega sistema ter možnost ugotavljanja in zagotavljanja kakovosti
               vzgojno-izobraževalnega procesa in načrtovanja uvajanja potrebnih sprememb. Mogoča bo
               tudi primerjava z dosežki v mednarodnih raziskavah.</p>
               <p>Predlog zakona o osnovni šoli opredeljuje pristojni strokovni organ, ki poda mnenje
               o naboru predmetov za tretji predmet. V skladu s 25. členom zakona o organizaciji in
               financiranju vzgoje in izobraževanje je strokovni svet Republike Slovenije za splošno
               izobraževanje pristojen za odločanje o strokovnih zadevah oziroma dajanje strokovne
               pomoči pri sprejemanju odločitev. Tako poleg potrjevanja, sprejemanja določenih
               programov, predmetnikov, izpitnih katalogov daje tudi mnenje in predlaga ministru v
               sprejem določenih odločitev in opravlja druge naloge v skladu z zakonom. Glede na
               namen določitve tretjega predmeta, to je pridobiti dodatno informacijo o znanju
               učencev pri določenem predmetu, je pridobitev mnenja strokovnega sveta o določitvi
               tega predmeta strokovne narave. Člani tega sveta so strokovnjaki iz različnih
               vsebinskih področjih vzgoje in izobraževanja.</p>
               <p>V poslanski skupini SDS podpiramo spremembe zakona o osnovni šoli in bomo predlog
               sprememb zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Dr. Slavko Gaber bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Spoštovani, gospod predsednik, gospod minister, gospe in gospodje. Danes ta parlament
               razpravlja o novem, bistvenem posegu v ureditev osnovne šole na Slovenskem. Z njim
               nadaljuje proces razgradnje osnovnega šolstva v tej državi. Ko smo brez pravega
               premisleka in z veliko besed o postopnosti in domišljenosti že odpravili zunanje
               preverjanje v njegovi prvotni funkciji in se že danes kažejo škodljive posledice tega
               posega, se minister odloča za nov radikalen poseg. Zanimivo pri tem je, da se tudi
               tokrat skriva pod postopek, ki je skrajšan, da se mu tudi tokrat zelo mudi. Pri tem
               ga seveda vodi želja po razvrednotenju nivojskega pouka v tej državi. In res je, ko
               pravi, da ga ne odpravlja. Res je, ne odpravlja ga, devalvira ga, poskuša ga
               razvrednotiti. Na odboru smo dostikrat slišali, kako bi ga pravzaprav želeli
               odpraviti, ampak ker ni zadosti poguma v tej koaliciji, da bi svoje predvolilne
               obljube uveljavljala neposredno, direktno, jih uveljavlja tako, da poskuša
               demantirati bistvene elemente sistema in to ji, tudi priznam, dokaj dobro uspeva.
               Ministra pri tem prav nič ne moti, da so proti temu ukrepu po skrajšanem postopku
               starši osnovnih šol, predpostavljam pa, da bo kasneje, veliko govoril o tem, kako
               njihovo mnenje šteje, da so tudi starši aktiva osnovnih šol Primorske proti. Nič ga
               ne moti, da je proti temu strokovna javnost, oddelek za pedagogiko praktično
               enoglasno, nič ga ne moti, da ga opozarjajo na to, da je ta ukrep nedomišljen,
               združenja ravnateljev, nič ga ne moti, da je proti temu sindikat, skratka on je za in
               koalicija je za, to za demontažo šolskega sistema očitno zadošča. Ne moti ga tudi
               dejstvo, da študije, ki so na razpolago, in samo s tistimi lahko operiramo, verjetno
               je tudi za to, da stvari spreminjaš, treba imeti kaj argumentov, ne samo zato, da jih
               uvajaš, kažejo, da 70% učiteljev verjame, da tistim učenkam in učencem, ki
               potrebujejo dodatno pomoč, da bi še ujeli priključek s temeljnimi standardi v osnovni
               šoli, da je ta pouk ustrezen, da tako lahko naredijo za njih več. Ti isti učitelji,
               tudi okrog 70% jih je, verjamejo, da bodo bolj uspešni tudi učenci, ki jim je uspelo
               se dosti naučiti in verjamejo, da bi jim kazalo omogočiti, da se naučijo še več.
               Slovenija potrebuje oboje, tako priključek tistih, ki se trudijo, da bi vendarle si
               izborili dobro štartno osnovo za življenje, tem je treba nuditi pomoč in mi moramo
               nuditi pomoč tudi tistim, ki bodo predstavljali špico v tej naciji tistih najbolj
               prodornih. Človek bi pričakoval, da bi to razumeli tudi tisti, ki sebe razglašajo za
               neoliberale ali pa kaj podobnega. Če bi jim šlo zares za dobrobit otrok in za
               dobrobit te države, bi prej, preden devalvirajo sistem, ki ga je zelo težko
               uveljaviti, je zelo zahteven, zahteva dodatna prizadevanja učiteljstva, zahteva
               dodatna prizadevanja vodstva šol in zahteva tudi ustrezne finance, tega sistema
               seveda ne bi kar tako lahko spustili iz rok. Ta sistem res, da ne garantira na sebi
               uspeha, vendar pa je v mednarodnih raziskavah iks-krat bilo dokazano, da enotna šola
               ni uspešna pri zagotavljanju tistega napredka, ki ga potrebujemo v zadnjem delu
               osnovne šole, da bi vendarle vsi dosegli optimalen še mogoč izplen v tem delu. Pod
               krinko avtonomije se počne torej demontaža osnovne šole v Sloveniji in gre za tipičen
               primer bega ljudi, ki bi morali prevzeti odgovornost za sistem v tej državi, pred
               lastno odgovornostjo. Edino, kar jih zanima, je izvajanje svoje politične predvolilne
               zgodbe. Mi tega zakona zato ne bomo podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Majda Potrata bo predstavila stališče poslanske skupine Socialnih
               demokratov. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci, spoštovani
               gospod minister! Predstavljam stališče poslanske skupine Socialnih demokratov k
               predlogu zakona o spremembah in dopolnitvah zakona o osnovni šoli in na začetku
               poudarjam, da poslanska skupina Socialnih demokratov tega predloga ne bo podprla.</p>
               <p>Razlogov za to je več, pa naj jih najprej samo naštejem, potem jih bom pa še
               pojasnjevala. Prvi razlog je skrajšan postopek za spremembe, ki so tako globoke, da
               bi morali spreminjati, če že spreminjamo, zakon po rednem postopku. Drugič, resnični
               razlogi za vpeljane spremembe, ne tisti, ki so deklarirani. Tretjič, upoštevanje
               stroke pri predlaganih spremembah in dopolnitvah, bolje bi bilo reči, neupoštevanje
               stroke. Četrtič, nekoherentnost predlaganih sprememb. Petič, neupoštevanje vseh
               partnerjev, ki jih zakonske spremembe zadevajo. In šestih, neenake možnosti za
               udeležence izobraževanja, se pravi, za učenke in učence.</p>
               <p>Zapisano je, da gre za manj zahtevne spremembe in dopolnitve, pa poseg v tako zelo
               pomembno sestavino, kot je nivojski pouk, zagotovo ni nepomembna sestavina. Drugi
               poseg je poseg v eksterno preverjanje, ki je pravzaprav popravek neke prehitre
               rešitve, pa tudi ni majhna sprememba. Torej ta razlog, ki ga navajajo predlagatelji,
               ne zdrži presoje. Resnični razlogi so predvsem organizacijski razlogi in učinkovitost
               ali cena šolskega sistema. Če namreč te zakonske spremembe povežemo z nekaterimi
               okrožnicami in drugimi izjavami ministra za šolstvo ali drugih predstavnikov, ki
               marsikdaj v bolj sproščenem nagovoru uporabljajo za šolo izraz, da je podjetje, potem
               je treba videti te ukrepe, da bodo organizacijske razmere tiste, kadrovska zasedba na
               šolah, ki bo narekovala, katero od predlaganih oblik nivojskega pouka bo šola
               izbrala. In to po tistem, ko bi starši mogli zaradi določene oblike nivojskega pouka
               izbrati drugo šolo in otroka prešolati. Upoštevanje ali neupoštevanje stroke. Ko
               uporabljam besedo stroka, jo uporabljam kot skupni, nešteven samostalnik, ki upošteva
               najrazličnejše strokovne poglede na stvari. Žal je nemogoče reči, da so bile
               upoštevane strokovne odločitve, ko gre za tako zahtevno problematiko, kot je nivojski
               pouk. Ni čudno, v koalicijski pogodbi so v poglavju, ki zadeva osnovno šolo,
               koalicijski partnerji zapisali, da bodo odpravili zunanjo diferenciacijo, v oklepaju,
               homogeno grupiranje, in namesto tega razvijali notranjo fleksibilno diferenciacijo.
               Če je to res, niso skladni sami s seboj, ker v predlagani spremembi zakona se tudi
               fleksibilni odrekajo, ker jo postavljajo za besedo lahko in je tista diferenciacija,
               ki jo upoštevajo kot obvezno od 1. do 9. leta, štejejo samo notranjo diferenciacijo.
               Tako da ne govorim o diferenciaciji v 8. in 9. letu, kjer je strokovnih
               nedomišljenosti v zdaj predlaganem členu toliko, da bi veljalo malo več se ukvarjati
               s tem in o tem več razpravljati. Nemogoče je spregledati, da je bilo v istem
               predlogu, ki ima vsega skupaj devet členov, od tega so samo štirje vsebinski, pet jih
               je v prehodnih določbah, upoštevano dvoje različnih načel. V prvem delu je govora o
               tem, kako velika mora biti avtonomija, kako se mora slediti željam staršev in
               učencev, v predlogu, ki govori o tem, kdo bo predlagal izbirni predmet za
               preverjanje, je vloga ministra odločilna. Neupoštevanje vseh partnerjev sem rekla,
               seveda, svet staršev ljubljanskih osnovnih šol kot partner ni bil upoštevan.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Potrata<gap n="..."/></p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Drugi že. In še zadnja stvar, neupoštevanje enakih možnosti za vse udeležence
               izobraževanja. Ampak saj je vse tako bob ob steno!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan, bo predstavila stališče poslanske skupine Nove Slovenije.
               Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Lepo pozdravljeni še enkrat. Spoštovani minister s sodelavko in vsi ostali!</p>
               <p>Spremembe zakona se nanašajo na organizacijo pouka v 8. in 9. razredu in nacionalnem
               preverjanje znanja v 9. razredu oziroma določitev tretjega obveznega predmeta za
               preverjanje znanja. V dosedanjem zakonu se je v 8. in 9. razredu izvajal nivojski
               pouk, ki je otroke grupiral po znanju in dosežkih pri materinem jeziku, matematiki in
               tujem jeziku. Pri vseh teh predmetih in pri vseh urah so bili otroci razdeljeni v tri
               nivoje: slabi, dobri in najboljši, bi lahko rekli. Vsako uro so se pri teh predmetih
               razdelili po svojih sposobnostih. Nivo se določi pred začetkom leta in prestop med
               letom praktično ni bil mogoč. Z novelo zakona pa se daje šolam še vedno možnost, da
               ohranijo sedanji nivojski pouk, torej se ga ne ukinja, to se pravi zunanjo
               diferenciacijo otrok. Obenem pa novela zakona ponuja šolam tudi druge možnosti, kot
               so razvrščanje otrok v manjše skupine, heterogene skupine, brez zunanje
               diferenciacije, pa tudi tretja možnost, da v razred hkrati prihajata dva učitelja,
               pri podajanju snovi se dopolnjujeta ali pa se eden ukvarja z večino, drugi pa z
               nadarjenimi učenci ali učenci, ki težje sledijo snovi. Šola pa lahko izbere tudi
               kombinacijo različnih oblik izvajanja pouka. Če šola ohrani nivojski pouk, so prehodi
               iz enega nivoja v drugega možni tudi nad letom.</p>
               <p>V Novi Sloveniji nismo navdušeni nad nivojskim poukom predvsem zaradi ločevanja
               otrok v osnovni šoli po trenutnih enoletnih dosežkih in znanju, in to ravno v času,
               ko so otroci v najbolj občutljivi razvojni dobi, ko so mnogokrat ocene odraz
               trenutnega razpoloženja, pri mnogih tudi odraz socialnega, kulturnega okolja, ne pa
               njihove zmožnosti in sposobnosti. Morda jih le trenutno ne zanima snov in so
               obremenjeni z drugimi stvarmi, pa so naslednjič boljši lahko in čisto drugače
               sprejemajo in reagirajo pri podajanju snovi. Nivoji imajo prilagojeno podajanje snovi
               in tako imenovani nižji nivo ne sliši vse snovi, kar pa pomeni, da jim tudi niso
               dostopne najboljše ocene. Otroci so prikrajšani za določeno snov, mnogokrat tudi manj
               motivirani za napredovanje in že v osnovi šoli označeni za manj sposobne. Pri
               nivojskem pouku se ločujejo otroci in tudi zaznamujejo, eni kot nekaj več, drugi kot
               slabi, a zgolj povprečni. To so čustvene posledice, ki ne doprinašajo k samozavesti
               in motivaciji kot tudi ne k sprejemanju dejstva, da smo družba različnih ljudi in se
               eni od drugih učimo in smo tudi drug drugemu potrebni.</p>
               <p>V Novi Sloveniji bomo predlagane spremembe podprli predvsem zato, ker prinašajo tudi
               druge možne oblike, ki ne temeljijo na zunanji diferenciaciji, ampak na notranji.
               Otroci se delijo v manjše skupine in delo z njimi je lažje in lahko tudi bolj
               učinkovito. Pa tudi s tega vidika bomo novelo zakona podprli, ker bi se ob morebitni
               ukinitvi nivojskega pouka na cesti znašlo mogoče nekaj 100 učiteljev. Podpiramo ta
               zakon, kajti število učiteljev ostaja enako, število ur ostaja nespremenjeno, učni
               načrti se ne spreminjajo. Sedaj je šolam prepuščeno odločanje, pa tudi odgovornost.
               Sveti šol bodo izbrali obliko izvajanja pouka na predlog ravnatelja, le-ta pa bo
               moral pridobiti mnenje sveta staršev in učiteljev. Če do sedaj starši niso imeli
               možnost vpliva kot tudi ne učitelji, pa je sedaj odgovornost na obeh, da sodelujejo,
               da učitelji strokovno temeljijo katerokoli obliko, da pa jim starši zaupajo. Same
               šole tudi najbolj poznajo razmere na šoli, od prostorov do strokovnih kadrov, učencev
               ter želja staršev. V Novi Sloveniji si tudi ne delamo iluzij, da se bo že letos ne
               vem kaj spremenilo, da bodo šole množično zamenjale zunanjo diferenciacijo z
               notranjo, pa se bo to mogoče spremenilo z leti, tudi nekatere skandinavske države so
               opustile zunanjo diferenciacijo, ker se je pokazala kot slaba za razvoj otrok, pa
               vendar prav otroci iz teh držav po rezultatih KINS-a, presegajo znanje slovenskih
               otrok. Kakršnokoli obliko izvajanja pouka bodo že izbrale šole, pa poročilo ostaja.
               Učitelj pomaga učencu doseči in preseči standarde znanja na posamezni ravni
               zahtevnosti, mi pa dodajamo v Novi Sloveniji, učitelj naj jih tudi vzgaja in oblikuje
               dobro osebnost. V Novi Sloveniji bomo podprli predlagane spremembe.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc, bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala za besedo, gospod predsednik. Spoštovani minister, sodelavci, spoštovane
               kolegice in kolegi! V poslanski skupini Slovenske ljudske stranke bomo predlog zakona
               o spremembah in dopolnitvah zakona o osnovni šoli, ki ga predlaga Vlada Republike
               Slovenije, podprli. Novela zakona v prvi vrsti upošteva mehek prehod v okviru oblik
               diferenciacij. Predlagane spremembe zakona zagotavljajo večjo avtonomijo osnovnim
               šolam, saj jim dajejo večje možnosti samostojnega odločanja o izvajanju različnih
               oblik diferenciacije. V tej smeri se v predlogu spreminja 40. člen obstoječega zakona
               o osnovni šoli. Tako bo učitelj od prvega do devetega razreda pri pouku diferenciral
               delo z učenci glede na njihove zmožnosti. V četrtem, petem, šestem in sedmem razredu
               pa bodo šole pri slovenskem jeziku, matematiki in tujem jeziku pouk lahko
               organizirale kot nivojski pouk. Ob tem bi rad poudaril, da predlagane spremembe ne
               ukinjajo nivojskega pouka, tako kot mnogi očitajo, pač pa daje šoli možnost, da se
               sama odloči, ali bodo z nivojskim poukom še nadaljevali. Vsekakor predlog zakona
               prinaša in širi oblike diferenciacije, saj bo šola lahko v osmem in devetem razredu
               pouk organizirala z razporeditvijo učencev pri matematiki, materinem in tujem jeziku
               v učne skupine, s hkratnim poučevanjem dveh učiteljev, kot nivojski pouk ali pa kot
               kombinacijo navedenih oblik diferenciacije.</p>
               <p>V spremembi zakona pa v Slovenski ljudski stranki pozdravljamo tudi spremembo, ki
               bolj natančno opredeljuje določitev tretjega predmeta, ki se preverja z nacionalnim
               preverjanjem znanja ob koncu tretjega vzgojno-izobraževalnega obdobja. Tako bo
               minister na osnovi mnenja Strokovnega sveta Republike Slovenije za splošno
               izobraževanja že v jeseni določil 4 predmete, iz katerih se bo v tekočem šolskem letu
               izvedlo nacionalno preverjanje znanja.</p>
               <p>Ob sprejemanju predloga sprememb zakona o osnovni šoli pa nikakor ni zanemarljivo,
               da omenjene spremembe podpira tudi društvo za šolo po meri človeka.</p>
               <p>Naj poudarim še enkrat, da v Slovenski ljudski stranki še posebej pozdravljamo
               dejstvo, da omenjene spremembe zagotavljajo osnovnim šolam večjo avtonomijo. To pa
               tako od ravnateljev kot tudi učiteljev zahteva tudi veliko mero odgovornosti.
               Prepričan sem, da vse to prinaša tudi večjo kvaliteto vzgojno-izobraževalnega procesa
               v osnovnih šolah. Zavedati se moramo, da je država zgolj s predpisi, ki jih je
               diktirala osnovnim šolam, zelo omejevala učitelje pri njihovi avtonomnosti in
               inovativnosti. S temi spremembami pa se ravnatelj in učitelji ne bodo mogli več
               izgovarjati zgolj na predpise pač pa bodo za uspeh vzgojnega in izobraževalnega dela
               na svojih šolah odgovarjali tudi sami. Spremembe zakona v tej smeri pa podpirajo tudi
               številni ravnatelji, saj jim omogoča tudi lažjo pripravo urnikov in s tem same
               organizacije pouka.</p>
               <p>Naj povem še enkrat, da bomo v poslanski skupini Slovenske ljudske stranke spremembe
               zakona podprli. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče poslanske skupine
               Slovenske nacionalne stranke.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, kolegi, minister in seveda tudi
               predstavniki ministrstva!</p>
               <p>Spremembe v okviru osnovnošolskega izobraževanja so se z novo vlado pravzaprav
               začele v okviru zakona o financiranju vzgoje in izobraževanja in s takratnimi
               spremembami glede preverjanja znanja po različnih triletnih obdobjih. Že takrat smo v
               slovenski nacionalni stranki opozarjali na nedorečenosti in možne slabosti ureditve,
               ki jo je predlagalo ministrstvo za šolstvo.</p>
               <p>Danes spreminjamo pravzaprav osnovni zakon na področju osnovnošolskega
               izobraževanja. Vlada se sklicuje na večjo avtonomnost osnovnih šol. Naj spomnim na
               osnovni problem, ki se poraja ob načrtovanih vsebinskih spremembah tako glede večje
               avtonomnosti posamezne osnovne šole kot tudi ministrovega posega v odločanje glede
               tretjega izbirnega predmeta. Osnovno šolstvo v naši državi je obvezno. Kar je v neki
               državi obvezno, je po definiciji tudi državno. Osnovno šolstvo, torej obvezno
               šolstvo, ni pravica, ampak je dolžnost, ki jo staršem tudi z grožnjo kazni nalaga
               država, zato ga lahko izvaja le država. Izvajati ga mora na enakopraven in pravičen
               način. Država je zadolžena, da zagotovi kakovostno izobraževanje. Odgovornosti za to
               ne gre v celoti in zgolj prenašati na posamezne osnovne šole oziroma kot smo danes
               slišali celo na posameznega učitelja, v celoti odgovornosti poudarjam.</p>
               <p>Tako imenovani mešan sistem organizacije pouka, kot ga predvideva zakon, ki naj bi,
               kot smo ničkolikokrat že slišali, povečal avtonomnost šol, povečuje hkrati tudi
               razlike med šolami in sistemom izobraževanja.</p>
               <p>V poslanski skupini Slovenske nacionalne stranke opozarjamo, da tak sistem ne bo več
               zagotavljal enakih možnosti za učence, v nasprotju z ustavo Republike Slovenije in
               sistemom javnega državnega šolstva ter določilom o enakosti pred zakonom, enakosti
               učencev pred zakonom. Pristojni organi tudi v okviru ministrstva so tisti, ki dajejo
               smernice in priporočila na podlagi uveljavljenih strokovnih načel in določijo, kateri
               model je boljši z vidika učne sposobnosti in ostalih psihosocialnih momentov ter
               zagotovijo njegovo izvajanje na vseh osnovnih šolah. Kako naj starši vedo, kateri
               model poučevanja je boljši. Šole si jih bodo lahko same izbirale in prilagajale iz
               leta v leto. Kar se tiče tretjega učitelja, sprašujem, zakaj. Kot je predvideno, bo
               učitelj krožil po različnih skupinah, razredih, kar pomeni, da naj bi ga bila vsaka
               skupina deležna enkrat na tri tedne. Kakšen učinek je predviden? Ni jasno niti, kako
               bodo učenci sredi leta, ko se jim bo to zahotelo, prehajali med nivoji zahtevnosti.
               Ob tem naj opozorim, kaj to pomeni tudi za vodenje šolske dokumentacije, dodatno
               birokracijo. In nenazadnje, kako bodo to sprejeli starši. Po drugi strani pa bi danes
               rada slišala od vlade oziroma pristojnega ministra, argumentirano seveda, zakaj in
               kako bi tovrstna avtonomija dejansko prispevala k večji kakovosti izobraževanja. Pa
               bom še enkrat poudarila na nacionalni ravni enakopravnega in enakovrednega
               izobraževanja.</p>
               <p>V Slovenski nacionalni stranki zakona, ki pomeni veliko vsebinsko spremembo v
               sistemu javnih šol, ne bomo podprli. Takšnega zakona ni mogoče podpreti brez
               ustreznih analiz, brez širšega družbenega konsenza in kar je še huje, o teh
               vprašanjih ni bila opravljena niti strokovna razprava v okviru Strokovnega sveta
               Republike Slovenije za splošno izobraževanje, kar zakonsko določa celo 22. člen
               zakona o vzgoji in financiranju oziroma o financiranju vzgoje in izobraževanja. Po
               drugi strani pa je za tako korenito vsebinsko spremembo predlagan skrajšan postopek.
               Sicer pa izražamo tudi bojazen pred ukrepi te vlade na tako pomembnem področju kot je
               osnovnošolsko izobraževanje. Naj vas v tem kontekstu že danes spomnim in pozovem k
               razmisleku o nameri, da bo javni sistem osnovnošolskega izobraževanja v naši državi
               dobil celo cerkveno osnovno šolo. Kot že rečeno, zakona ne bomo podprli.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav tudi z moje strani in hvala lepa predsedniku Cukjatiju za
               dosedanje vodenje seje. K besedi pa vabim gospoda Jelena v imenu DeSUS-a.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Podpredsednik, gospod minister, spoštovani vsi skupaj v dvorani! Zakon o spremembah
               in dopolnitvah zakona o osnovni šoli želi spremeniti obstoječo prakso diferenciacije
               in nivojskega pouka, ki v prvem, drugem in tretjem razredu določa zgolj notranjo
               diferenciacijo, v četrtem do sedmem razredu je nivojski pouk organiziran le pri
               matematiki, slovenskem jeziku in tujem jeziku do največ ene četrtine ur, v osmem in
               devetem razredu pa poteka nivojski pouk ves čas pri vseh treh naštetih predmetih.
               Poglavitne cilje zagotoviti svobodno odločanje učiteljev o notranji in zunanji
               diferenciacije oziroma nivojskem pouku v vsem obdobju od prvega do devetega razreda.
               Hkrati se uvaja nacionalno preverjanje znanja iz jezika in matematike, tretji predmet
               pa določi minister v marcu pred koncem devetega razreda. V osmem in devetem razredu
               se pojavi možnost, ki pa seveda ne bo pravilo, da bi v istem razredu v različnih
               nivojih predmet lahko poučevala dva učitelja. Predlagane so tudi nekatere druge manj
               usodne rešitve. Poglavitni cilji ponujenih sprememb so problematični iz več razlogov
               in zornih kotov. Osnovna šola je obvezna, zato prosta presoja o vsem ne more in ne
               sme biti prepuščena zgolj učiteljem in ali staršem pod krinko večje avtonomije.
               Doslej obvezni nivojski pouk v 8. in 9. razredu bo odvisen od učiteljev in sveta šole
               in ga lahko tudi ne bo, kar bo vodilo v hude razlike. Rešitev uzakonja diskriminacijo
               učencev in staršev, ki ne morejo izbirati šole. Rešitev bo ustavila dobre in manj
               dobre šole, zakon ne zagotavlja enakih pogojev vsem šolam glede možnosti poučevanja
               dveh učiteljev. Zakon uveljavlja diskrecijsko pravico laične presoje na svetu staršev
               in lahko zelo različnih pogledov na stroko na svetu šole. In še bi lahko naštevali.
               Naše stališče je, da v obvezni osnovni šoli ne sme biti razlik v vsebini učne snovi,
               številu ur za posamezne predmete na nivojskem nivoju. Vse dosedanje razprave kažejo
               na odklonilni odnos učiteljev do predlaganih sprememb staršev in sindikatov vzgoje in
               izobraževanja, s katerimi ni bilo doseženo potrebno soglasje za spremembe. V
               koalicijski pogodbi smo namreč zapisali, da bodo spremembe na tem področju posledica
               resnih premislekov in analiz, ki pa jih ni bilo. Ni namreč empiričnih raziskav in
               dokazov, da je dosedanja praksa slaba, zato za spremembe zgolj osebni pogledi na
               stvari s strani ministrstva in redkih strokovnjakov, ni dovolj tehtna podlaga za tako
               resne spremembe. Iz navedenih razlogov tega zakona ne moremo, niti ne smemo podpreti
               v skladu z našim prepričanjem o tem, kaj je dobro za naše otroke na nivoju osnovne
               šole. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In s tem smo očitno tudi končali s predstavitvijo stališč poslanskih
               skupin. Prehajamo na razpravo o 7. členu in amandmaju poslanske skupine LDS. Verjetno
               tukaj ni potrebna opazka, da to vodimo na podlagi pregleda amandmajev, kajti današnji
               pregled je silno kratek. Želi kdo besedo? Bi pa na tem mestu opozoril, da se naj
               poskuša razpravo omejiti na 7. člen in na amandma. Dr. Gaber, prosim.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Spoštovani gospod podpredsednik, spoštovani gospod minister, gospe in gospodje!</p>
               <p>Naša poslanska skupina je prepričana, da je potrebno, če se že odločamo za takšen
               poseg, kot je ta, za katerega se odloča vlada, očitno precej osamljena, pogledati,
               kako se zaključi šolsko leto in ne sredi šolskega leta oziroma v zadnjem delu
               šolskega leta črtati določenih členov, ki govorijo o tem, da je treba, na primer kot
               pravi 7. člen pravilnika, da šola na podlagi odločitev učencev za ravni zahtevnosti v
               zadnjem tednu pouka v 7. razredu oblikuje učne skupine za izvedbo nivojskega pouka v
               8. razredu, členov ne kaže črtati prelahkotno. Členi so namreč premišljeni,
               domišljeni in pomenijo neke vrste celoto v tej logiki. In, če ste že začeli po nekem
               pravilniku neke postopke, potem bi temeljna pravna varnost ljudi zahtevala, da se jih
               na ta način tudi zaključi celoto v tej logiki. In če ste že začeli bi temeljna pravna
               varnost ljudi zahtevala. Kaže pa poseganje v ta člen oziroma v ta pravilnik celotno
               problematiko v povsem določeni luči. Uvodoma sem že opozoril na to, da je
               problematika, o kateri danes govorimo, zelo kompleksna. Jaz razumem, da o njej lahko
               imamo ideološko različna stališča. Želel pa bi, ker vem, da bo glasovanje precej
               tesno, in ker vem, da se veliko ljudi zaveda, da gre za zelo resne odločitve, da vsi
               skupaj še enkrat premislimo, ali ne kaže tako občutljivega mehanizma, kot je ta, ki
               je tu zapisan v teh členih in iz katerih je vlada izbrala samo par členov, očitno ne
               zadosti premišljeno, dodatno proučiti. Ali ne kaže vendarle se odločiti za to, da
               ostanejo vsaj ti členi v sistemu, zaradi tega, ker je samo s pazljivim izvajanjem
               nivojskega pouka mogoče priti blizu cilju, za katerega jaz vendar še vedno upam, da
               je naš skupen cilj. Naš skupen cilj bi moral biti: iskati poti, po katerih otroci
               dobijo čim več. Ne verjamem, da ne bi bil to naš skupen cilj. In če želimo nivojskemu
               pouku tudi v bodoče vendarle omogočiti neke možnosti za preživetje, potem mu ne kaže
               sekati rok in nog in še česa in potem dokazovati, da ne more teči; ker saj je jasno,
               da potem ne bo mogel steči. In bilo bi več kot dobro, če bi torej o nivojskem pouku v
               celoti ponovno razmislili in ne bi pod idejo tako imenovane domnevne avtonomije
               prelagali na šole odločitve celo brez podlag v pravilnikih, ki jim ne pripadajo.
               Silna zgodba o avtonomiji - in o tej govori ta struktura - ima namreč hrbtno stran:
               kdor govori o avtonomiji, če ne prodaja čiste neokonservativne ideologije, mora
               hkrati govoriti tudi o odgovornosti. Če slučajno kdo želi avtonomijo podeliti ljudem
               samo tam, kjer se sam boji sprejeti nase odgovornost za določene odločitve, potem se
               tej zgodbi reče beg pred odgovornostjo in ne podeljevanje avtonomije. Da zna biti, da
               imamo s tem opravka, govori tako poseg v ta pravilnik kot poseg nasploh v zakon v
               celoti. Če bi kdo verjel, da gre zares za avtonomijo, potem bi namreč ne imeli
               vzporedno odločanja ministra o členu, ki govori o izbiri predmeta pri zunanjem
               preverjanju, zato niso zadosti pametni učenci in tam ni avtonomije. Takrat, ko gre za
               vprašanje, kam sme iti učenec ob eni uri nekega dne, takrat se mu morajo zato
               podpisati starši, takrat, ko gre za vprašanje imenovanja ravnateljice ali pa
               ravnatelja, učitelji niso zadosti pametni, mora to nekdo drug narediti namesto njih,
               medtem, ko je pa treba se odločiti o nivojskem pouku, ali ga bodo imeli ali pa ne, se
               pa odločajo o tem vsako leto posebej. To je kratenje pravic staršev, mi razmišljamo
               tudi o tem, da bi se obrnili še na kako drugo institucijo v povezavi s tem členom;
               tisto, kar bi pa vsekakor morali minimalno zdaj zagotoviti, pa je, da v zakonu
               ostanejo, v pravilnikih, tisti členi, po katerih smo začeli neke postopke in bi jih
               bilo - spodobno je, to upam, da razumejo vsaj pravniki in pravnice v tej dvorani -,
               da postopke tako izpeljemo tudi do konca. Zato mi predlagamo, da se to dopolnilo
               seveda sprejme.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Moge.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa za besedo. Ti členi v tem pravilniku, ki bi jih drugače, če bi zakon
               sprejeli v takšni obliki, kot je dopolnjen, bil posredovan državnemu zboru, bi delno
               omejili pravice, ki jih imajo starši in bi deloma tudi omejili delo strokovnih
               delavcev na šoli v zvezi s težko situacijo, ki bo čakala šolajoče se otroke, njihove
               starše in seveda tudi učitelje v šolah ob sprejemu tega zakona.</p>
               <p>Sam osebno menim, da so te zadeve tako spremenjene, če bomo dopolnjen zakon
               sprejeli, da bi kazalo ohranjati v pravilniku še člene, ki jim omogočajo dodatno
               posvetovanje, preden bodo kakorkoli otroci vključeni v nadaljnji izobraževalni
               proces. Zakaj? Zaradi tega, ker je, po mojem mnenju, šola eden izmed bistvenih
               dejavnikov življenja naše družbe v tem času, v tej civilizaciji, ki daje človeku
               zmožnost napredovanja, zmožnost duhovnega razvoja, kakor zmožnost tudi ekonomskega
               razvoja, če gledam človeka v luči tržnega sistema. Vsi pravimo, da je znanje naša
               prva vrednota in zato ni čudno, da vse države šolo poskušajo oblikovati tako, da je
               ta šola tudi delno storilnostno naravna. In če je storilnostno naravnana, mora biti
               taka šola tudi kvalitetna in smo priča v zadnjem času vedno večji dejavnosti, da
               poskušajo določene šole okvalificirati, čeprav sam kot učitelj pravim, da to ni
               dobro. V nekem kraju dobro vedo, ta šola je dobra, pravijo, druga ni, ampak za to
               nimajo nobenih meril in to delajo nekako po tistem občutku informacij, ki jih dobijo
               bodisi od otrok bodisi iz okolja. In če je tako, mora biti taka šola kvalitetna,
               torej želimo, da bi šolajoča se mladina imela kvalitetne šole, potem v kvaliteto
               nedvomno nedvomno v prvi meri spada tudi diferenciran predmetnik takšne šole. Ta
               predmetnik bo določal v veliki meri poleg ostalega tudi, ali bo taka šola določene
               programe kvalitetno izvajala ali bo taka šola imela programe, ki bodo na nekem nivoju
               manj kvalitetni od drugih in s tem diferencirala učence. Zakaj pravim, da bodo
               starši, torej njihove pravice, ki jih zajema ta poslovnik, tudi pred velikimi
               dilemami? Prav zaradi tega, ker je kar nekaj argumentov, ki bodo staršem povzročali
               sive lase pri nadaljnjem odločanju, še posebej, če bodo starši aktivno vključeni pri
               oblikovanju diferenciranega predmetnika.</p>
               <p>Naj jih naštejem samo nekaj. Prva stvar je vsem dobro poznana Žagarjeva študija
               nivojskega pouka in tista raziskava, ki jo je opravil zavod za šolstvo, dokazujeta,
               da je nivojski pouk bil dobro sprejet, da ga podpirajo tako starši, učitelji in
               otroci in da se z leti izvajanja tega pouka veča zadovoljstvo z njim. Zdaj bomo s
               sprejetjem takšnega dopolnjenega predloga zakona to reč postavili na glavo.</p>
               <p>Druga stvar je to, da strokovnjaki, kot je dr. Strmčnik, opozarjajo, da je
               nivojskost, taka, kot jo imamo uvedeno v Sloveniji, najprimernejša oblika pouka, ki
               omogoča vsem, dobrim in slabim, da dosežejo največ, kar zmorejo. Starši, ki imajo
               zdaj otroke v tem procesu, so se že počasi navadili na ta sistem, zdaj jim bomo pa
               servirali nekaj povsem drugega.</p>
               <p>Tretjič, nivojski pouk bo ugasnil, če ga ne bomo spodbujali. Mi pa s tem zakonom -
               to je moja osebna ocena - učiteljem in staršem dajemo s predlaganimi spremembami
               napačno sporočilo, in sicer: ne trudite se z nivojskim poukom, naj bo vsa Slovenija
               na tem nivoju in bomo vsi srečni in veseli.</p>
               <p>Četrtič bi lahko rekel, da smo imeli glede te diferenciacije že več takih poskusov,
               na katere so se tudi starši obilno odzivali. Naj omenim samo pokojnega dr. Pučnika,
               ki je želel imeti klasične gimnazije, torej bi diferenciral kar učence po četrtem
               letu, neko upokojeno ravnateljico osnovne šole, ki je to isto reč za dve leti
               podaljšala, tako da bi imela šestletne gimnazije, in tako naprej.</p>
               <p>Mislim, da vse te stvari, ki sem jih navedel, niso nikjer dobile popolne podpore in
               so vsa ta prizadevanja teh ljudi in krogov okoli teh ljudi, ki so to poskušali
               doseči, bila doslej brezplodna.</p>
               <p>Mislim tudi, da so spremembe, ki jih podaja vlada v zakonu, nejasne, med seboj
               izključujoče, gre za mešanje organizacije pouka in metod dela, predvsem pa vnašajo v
               sistem nered. Posledično bodo najverjetneje pripeljale do poslabšanja kakovosti naših
               šol, zato je še kako važno, da v tem pravilniku členi, ki smo jih dodali glede na
               dopolnjen predlog zakona, da se razširijo.</p>
               <p>Kaj pa pravice otrok, gospe in gospodje? Ti, ki bodo živeli v uradnih središčih,
               bodo morda deležni nivojskega pouka. Drugi, iz ruralnejših predelov, pa tega ne bodo
               deležni. Če se bodo družine selile - zdaj pa to pazite! -, ni jasno, kakšne bodo
               možnosti za obiskovanje šole z nivojskim poukom, ker zdaj zakon omogoča vsako leto
               odločanje o tem, ali se bo nivojski pouk izvajal ali ne. Se pravi, vsaka osnovna šola
               bo imela nekaj drugega na zaključku, jaz se bom pa z družino preselil, recimo, iz
               Maribora, kaj vem, da ne bom koga užalil, v Spodnji ta in ta, ta šola pa tega sploh
               ne bo imela, bo morda drugače diferencirala, tukaj bo prihajalo seveda do določenih
               težav, zato je dobro, da členi tega pravilnika, ki smo jih dali, ostanejo.</p>
               <p>Kaj pa pravice staršev, gospe in gospodje? Starši dejansko ne bodo vedeli, v kakšno
               šolo vpisujejo svojega otroka, saj se bo ta vsako leto na novo odločala o izvajanju
               nivojskega pouka, tako ne bo nič nenavadnega, če se bo otrok vpisal v šolo brez
               nivojskega pouka, nato ga bo eno leto deležen in čez eno leto spet ne. Mislim, da ta
               rešitev ni domišljena. Težav je še seveda več, lahko bi jih našteval še in še, ki se
               s sprejetjem dopolnjenega predloga zakona nakazujejo, še in še. Zaradi tega bi vas
               prosil in je dobro, da bi ta amandma, ki ga je vložila Liberalna demokracija
               Slovenije, sprejeli in poskušali še funkcioniranje ostalih točk, od pete naprej do
               devete, tako da bi lahko imeli, če bo to sprejeto, starši več možnosti pri
               odločitvah, kam bodo vpisali svojega otroka oziroma kako se bodo zavzemali pri izbiri
               nivojskega pouka. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim mag. Potrato.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Jaz bo amandma Liberalne demokracije podprla zaradi tega, ker govori o zelo
               pomembni stvari. Ob zakonskih spremembah imajo pomembno vlogo tudi pravilniki. Moja
               izkušnja s pravilniki je taka, da ko smo lani spreminjali zakon o organizaciji in
               financiranju vzgoje in izobraževanju in nekaj v zvezi z učbeniki sprejemali, je eno
               leto bilo potrebno, da so ugotovili založniki, kaj to pomeni za učne zvezke.</p>
               <p>Odgovor ministrstva za šolstvo na to moje pisno poslansko vprašanje zvezano z
               delovnimi zvezki je res kronski dokaz, kako se lahko nekaj malega reče, pa nič ne
               pove.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Malo posluha, prosim!</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Ključna beseda, ki jo poslušamo, je avtonomija. Vsi ti ukrepi, ki pa v šolsko
               zakonodajo naj bi vnašali avtonomijo, niso nujno zvezani s kakovostjo in ni pomembno
               toliko, ali je učitelj zase prepričan, da je avtonomen. Za učenca je izredno
               pomembno, da je učitelj dober in otroci imajo pravico do dobrega učitelja. Če so se
               prej izgovarjali na predpise, se bodo sedaj lahko zagovarjali na avtonomijo. In če
               novosti gledamo, ko naj bi lokalna skupnost posegala, ko naj bi starši dobili večjo
               veljavo, bodo lahko učitelju rekli: <q>"Saj kaj te pa veže na določbe!"</q>, ali pa tudi
               vodstvo šole: <q>"Saj ste avtonomni in lahko sprejmete tako odločitev."</q> To pa postane
               sporno tisti hip, ko se zavedamo, da je osnovna šola obvezna, da bi morali vsi,
               učenke in učenci, dosegati neke temelje cilje in osvojiti osnovne standarde znanja,
               ti standardi znanja pa so ogroženi. Podpiram ta amandma zato, ker zagotavlja vsaj
               minimalno možnost staršem odločati o tem, in tudi učencem seveda, kako bo z njihovim
               razvrščanjem. Tisto, kar vidim iz sprememb zakonodaje v šoli, kakor jo sprejemam, pa
               je demontaža javne šole, ki gre v to smer, da se bo<gap n=".."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p><gap n=".."/>Želim prekiniti tiste dodatne glasove, ki se oglašajo izza ozadja dvorane, in ne
               vas, magistrica Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Najlepša hvala, spoštovani gospod podpredsednik, ampak jaz sem <q>"žumra"</q> vajena in
               lahko govorim tako, da me ne bodo spravili iz tira. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prav, potem pa nadaljujte tudi drugi z debato.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p><gap n="..."/> Poslušajo pa tako ne. Tisto, kar sem želela povedati, je, da je zame načeta kakovost
               osnovne šole in da se peljemo proti tistemu, da bomo lahko vpeljali in imeli razloge
               za vpeljavo zasebnih osnovnih šol, ki bodo veljale za elitne, in peljemo se k
               tistemu, kar iz Amerike ali od kod drugod vemo, ko starši ob rojstvu že načrtujejo,
               na katero kakovostno, elitno šolo ga bodo vplivali, zato da bodo otrokov karierni
               načrt okronan s pomembno funkcijo ali pomembnim družbenim položajem.</p>
               <p>Zame se te spremembe, ki jih danes vpeljujemo s to novelo zakona, tako dolgoročne,
               da je nedopustno, da s tako lahkostjo sprejemamo o tem in da tako nič ljudi ne
               zanima, o čem teče beseda. Mi smo zadovoljni s tem, da je zapovedana samo notranja
               diferenciacija, ki jo mora dober učitelj z zakonskimi določbami ali brez zakonskih
               določb upoštevati, če hoče upoštevati učenca kot subjekt. Samo kdor ni nikoli imel
               pozitivnega odnosa do šole, s tem da je v šolo hodil ali pa v šoli delal zato, da bi
               kaj naučil, lahko brez zaskrbljenosti spremlja te spremembe, ki jih vpeljujemo v našo
               šolo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Gospod minister s sodelavci, s sodelavko,
               kolegi in kolegice. Seveda sam bom podprl amandma, ki govori o dopolnitvi besedila k
               7. členu tega zakona, kajti zelo pomembno se mi v izgradnji šolskega sistema zdi, kar
               govorim tudi iz svoje lastne izkušnje, da je treba pri uvajanju sprememb v šolski
               sistem te spremembe uvajati zelo načrtno in osmišljeno in pripraviti na uvajanje
               sprememb vse akterje, ki so pri tem sodelujoči. Pri tem mislim seveda v prvi vrsti na
               učence, učitelje in na starše.</p>
               <p>In seveda, ko govorim o tem, da vsaj ta amandma omogoča, da se bodo nekateri
               postopki, ki že tečejo in tečejo na podlagi sprejetega zakona, omogočali izpeljavo
               določenih ukrepov, ki na šoli že tečejo. Seveda si težko predstavljam, da bi danes
               nekomu padlo na misel, da bi spremenil pravila igre za nogometno svetovno prvenstvo,
               kajti mislim, da bi imel zelo čuden prizvok v javnosti. Mi danes to tukaj lahko
               počnemo, kajti smo pravzaprav v isti časovni dimenziji do pričetka novega šolskega
               leta, kajti vsi, ki smo kadarkoli delali v šolstvu, vemo, da se ob poteku šolskega
               leta izvedejo pravzaprav vse priprave za novo šolsko leto. Jaz lahko razumem, da
               gospoda ministra ne zanimajo te razprave in jih zelo nepozorno spremlja.</p>
               <p>Zelo pozorno, pa seveda spremljamo te razprave okoli teh vprašanj za spremembo
               zakona o osnovni šoli starši, ki imamo otroke v različnih stopnjah izobraževanja, in
               sam sem eden izmed tistih. In seveda, ko govorim iz svojih izkušenj tudi o tem, da ko
               sem vedno stopal v razred, sem vedno imel pred seboj to, da mi vsak učenec pomeni
               nekaj posebnega, za katerega moram pravzaprav narediti maksimalno, da mu bom ustvaril
               maksimalne pogoje na podlagi njegovih sposobnosti in predispoziciji, vplivov okolja
               in tako dalje, možnosti za dostopnost do osvajanja znanja. Hkrati seveda sem temu
               prilagajal oblike, metode dela. In velikokrat smo dobivali očitke, da se premalo
               ukvarjamo s tistimi, ki so ali v špici ali pa s tistimi ali pa predvsem s tistimi, ki
               recimo težko dosegajo uresničevanje ciljev, ki so pač pred učitelja, pred razredno
               skupnost skupno postavljeni. Zato so zelo pomembne poti, na kakšen način uvajamo
               spremembe v šolski sistem.</p>
               <p>In seveda jaz sem zelo pozorno poslušal, gospod minister, vse vaše interpretacije,
               ne samo danes. Premalo časa je, da bi lahko o vseh govoril, seveda, želel bi pa
               opozoriti na dejstvo, da ko se lotevamo sprememb - in vi ste danes rekli, da se
               sprememb lotevamo v osnovnošolskem sistemu zato, ker so uvedene oblike diferenciacije
               in navajate kot nivojski obliko kot edino -, seveda, izredno prizadele osnovne šole.
               Jaz bi vas tukaj prosil za jasen odgovor, na osnovi katerih podatkov, na osnovi
               katerih analiz se lahko jasno povedo utemeljitve, da so te oblike, torej
               diferenciacije z nivojskim poukom, zelo prizadele določene šole.</p>
               <p>Poglejte, jaz sem prepričan, da vam je ta študija zelo dobro poznana, ki govori o
               analizi nivojskega pouka. In ta analiza prav gotovo govori o tem, da je veliko vsebin
               z nivojskega pouka bilo zelo dobro sprejetih tako pri učiteljih, tako pri učencih,
               tako pri starših. Hkrati govori tudi o tem, da so določeni problemi, in jaz se tukaj
               lahko z vami popolnoma strinjam in strinjam s tistimi, ki govorimo, da je potrebno
               šolski sistem dograjevati. Ampak, ali ga lahko nadgrajujemo tako, da bomo v imenu
               avtonomije zahtevali od ravnatelja, da bo na svetu dobil podporo za tiste odločitve,
               za katere po mojem mnenju bi moralo biti soglasje, sprejeto v konsenzu, za slovenski
               šolski prostor, za slovensko družbo, na strani stroke in na strani tistega, recimo,
               ki ureja ta sistem. In tega mi danes na mizi nimamo, mi danes tega na mizi nimamo in
               postavlja se preveliko število odprtih vprašanj v interesu avtonomije, ki jo
               zagovarjamo skozi to. Skozi lastno izkušnjo lahko povem, da je avtonomija učitelja
               danes v osnovnem šolstvu, torej v šolskem sistemu, zelo zelo močno prisotna. In bi
               zelo rad opozoril na dejstvo, da ne gre enačiti, da bomo pa zdaj kar lahko rekli, da
               do sedaj avtonomije ni bilo, da bomo pa zdaj z dodatnimi oblikami možnostmi
               diferenciacije, za katere sem prepričan in se strinjam, da je potrebno voditi dialog;
               ampak prepričan sem tudi, da tako na hitro, tako brzopleto, brez strokovnih podlag bo
               lahko doživela takšna ideja in takšna sprememba zelo slabo realizacijo v praksi.</p>
               <p>Vprašam se, gospod minister, na katerih stališčih stroke, na katerih vaših
               ugotovitvah boste lahko utemeljili, da bo takšen ukrep prinesel bistveno povečanje
               ali pa povečanje kakovosti v osnovnošolski sistem. Jaz do danes nisem slišal
               argumentov, da boste lahko tako, <q>"ad hock"</q>, arbitrarno zagotavljali povečanje
               kakovosti z uvedbo tega sistema. Sprašujem se, kakšna bo odgovornost? Odgovornost
               pred nami, starši, odgovornost pred generacijami, ki bodo vključene v ta proces
               izobraževanja, če bo šlo kaj narobe: ali bodo za to krivi starši, ki bodo v svetu
               potrdili nek koncept, kajti ravnatelj bo imel vedno <q>"way out"</q>. Jaz sem predlagal,
               organ šole bi lahko to spremenil in starš ne hudega sluteč bo lahko kritiziran od
               drugih staršev, zakaj ni sprejel drugačnega koncepta. Sprašujem se, ali bo nam,
               staršem omogočeno, če se ne bomo strinjali s tem konceptom, ne glede na to, da bomo
               vezani na obvezni vpis v osnovne šole po teritorialnem načelu, imeli možnost vpisa
               svojega otroka v tisti šolski okoliš, v tisto osnovno šolo, ki bo po mojem mnenju ali
               po mnenju kateregakoli starša s takšnim ali drugačnim vedenjem imel ustrezne oblike
               diferenciacije. In sprašujem se, ali bodo vsakoletne spremembe omogočale tudi to, da
               se bom lahko tudi jaz kot starš sproti odločal za prepise z ene in na druge šole.
               Seveda, tukaj se mi zdi veliko teh rešitev spornih, pri čemer pa opozarjam na ta
               vprašanja zaradi tega, ker zagotavljate čim večjo avtonomijo. Torej, čim večjo
               avtonomijo, in če zagotavljate to večjo avtonomijo, potem moramo seveda to avtonomijo
               zagotavljati pravzaprav na teh vseh odprtih vprašanjih. Seveda, zato, gospod
               minister, pričakujem, da bomo dobili nekaj odgovorov na to temo, hkrati pa seveda
               želim, da bi s sprejetjem tega amandmaja, ki govori o tem, da tisti, ki so že
               izpeljali določene postopke, bodo lahko ravnali v tej smeri tudi naprej, s tem da
               določila v tem pravilniku ostanejo v določenih točkah nespremenjene. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči, spoštovane kolegice in kolegi, ministrstvo s
               sodelavci. Glejte, sedaj, ko poslušam to razpravo in to nezaslišano demagogijo, kaj
               vse se podira na šolskem prostoru v Sloveniji,moram reči, da če vas ne bi poznal
               nekaterih poslancev ali pa gospe poslanke, da bi res mislil, da se na Slovenskem
               dogaja neka strašna apokalipsa. Da bo, kot je bilo rečeno, da je to proces razgradnje
               osnovnega šolstva na slovenskem. Dobesedno, da ni prejšnji minister rekel skoraj, da
               bo minister Zver minister, ki bo po Mariji Tereziji ukinil šolstvo na Slovenskem: ona
               ga je vpeljala, on ga bo ukinil.</p>
               <p>In govorite o radikalnih posegih, potem uporabljate gospa Potrata, da bo načeta
               kakovost osnovne šole in seveda klasični arzenal populizma, demagogije, na nekem
               mestu všečnega govorjenja - skušate na vsak način zastrašiti ljudi: zdaj bodo pa
               privatne šole, dela se teren za privatne šole, večina otrok ne bo nič več vrednih, pa
               ne vem kaj vse. Jaz pa moram povedati, da se ne ukvarjam s tem področjem, ampak žena
               pa je kljub temu učiteljica v osnovni šoli. In vam povem, da so bili učitelji vedno
               zelo zaskrbljeni nad nestvarnostjo vaših rešitev, prejšnjih, in zaradi tega bom
               podprl premik v smeri večje avtonomije in notranje diferenciacije in ne bom podprl
               tega vašega amandmaja, ki gre v smer ustaviti se, izstaviti vse. Namreč, to
               nasprotovanje izvira iz ideoloških razlogov. Šola je bila v preteklosti zlorabljena
               in izkoriščana za nazorsko propagando, subtilno, med vrsticami. Seveda razumem, da
               vam proces sproščanja šole, večja vloga učiteljev ni všeč, da bodo proizvod tega bolj
               samostojne osebnosti otrok in ljudi, ko bodo končali šolanje, in to nekaterim
               političnim strankam, nekaterim ideologijam ni všeč. Samostojna osebnost je za
               nekatere problem. Moram tudi s tega mesta povedati, da mi je ravnatelj pripovedoval,
               ko je bil na začetku mandata te vlade posvet ravnateljev, da je soprog naše poslanke,
               verjetno ima nek resor v šolskem sistemu, ne vem, izrazito izkoristil za propagando
               zoper - kaj vse se bo zgodilo, kako strašne stvari se bodo zgodile! Odkrito
               agitiranje zoper oblast, ki še ni začela dela! In moram s tega mesta opozoriti, da je
               takšno zastraševanje slovenskih državljanov in uporabljanje nepravih kvalifikacij,
               neresničnih stvari, kaj vse se spreminja - gre za izboljšanje tega, kar je bilo
               nestvarno, neživljenjsko, kar je tudi ne nazadnje preveč stalo, in za ukinitev
               nekaterih elementov, ki so se jim uprli učitelji, starši in vsi. Tu pa zastrašujete z
               nekimi nemogočimi metodami.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jerovšek, dolžan sem opozoriti na 7. člen in amandma. <stage xml:id="Redna-17-2006-05-26.stage7">/Oglašanje iz ozadja./</stage>
               Prosim, brez dodatnih pripomb.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>No, saj vaši poslanci so lahko žaljivi, to je dovoljeno<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ne, saj bom opozoril tudi našega poslanca. Želel bi, da vodimo razpravo res o
               amandmaju in členu.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Govorim o tem, da sem proti temu, da se zaustavlja ta proces postopne normalizacije
               osnovne šole. Ta reforma, ki je bila v preteklosti narejena, je bila neživljenjska,
               nestvarna in tudi ne bi rodila dobrih posledic in seveda zaradi tega tudi ne bom
               podprl tega amandmaja. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospo Uhanovo.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa. Res je samo en amandma, pa je pri tem prilika, da se govori o vsem.
               Mislim, da so ga tudi zaradi tega vložili.</p>
               <p>Rada bi povedala, da s to novelo zakona ne ukinjamo nivojskega pouka, ker največji
               strah je v tem, da je nivojski pouk dober, pa da ga ukinjamo. Jaz sem tudi povedala,
               da ga v Novi Sloveniji ne pozdravljamo zaradi tega, ker grupira otroke po znanju, po
               trenutnih sposobnostih, ne pa po tem, kaj je v bistvu otrok sposoben doseči. Zato se
               nam tudi zdi nesmiselno grupirati otroke v tako rani mladosti, kajti če je osnovna
               šola obvezna, je prav, da dobijo vsi otroci temeljno znanje in temeljno razlago.
               Spominjam se, ko sem hodila na predstavitev nivojskega pouka, preden je moja hčerka
               šla v nivojski pouk, ko je razlagal ravnatelj naši ravnateljici in pa staršem, kaj je
               nivojski pouk. Tudi on je dal banalen primer in je rekel, bom dal mizo, miza ima
               štiri noge in ploščo zgoraj; to je, recimo, za prvi nivo. Za drugi poveš, da lahko
               miza stoji v sobi, je zraven stol ali pa še kaj, za tretji nivo pa tudi funkcija
               mize, in tako naprej. <gap n=".."/><stage xml:id="Redna-17-2006-05-26.stage8">/Medklic iz klopi./</stage><gap n=".."/> V takšnem smislu so razlagali in jaz
               sem si predstavljala in tudi dejansko je tako, da prvi, najnižji nivo ne dobi vse
               razlage. Meni se zdi ta zakon protiustaven, ne pa tisti, kot zdaj pravite, da so nove
               oblike protiustavne. Kajti, jaz želim, da tudi moj otrok, tudi če trenutno, recimo,
               se nekomu zdi, da ima za dve znanje, da tudi on dobi razlago malo širše, ne samo
               tisto, kar mislijo, da je ta otrok sposoben v tistem trenutku dobiti. In zato se mi
               zdijo nove oblike prav tako sprejemljivejše tudi zaradi tega, ker število učiteljev
               ostaja glede na to, da se število otrok zmanjšuje, se povečuje delež vložka države v
               znanje, v otroke. In prav je, tudi v prvem razredu že poznamo, recimo, da sta dva
               učitelja hkrati v razredu in se eden ukvarja s tistimi, ki so mogoče slabši, drugi s
               tistimi, ki so bolj nadarjeni in tako naprej. Bistvo pa je, da morajo osvojiti
               osnovno znanje in ga tudi preseči. In ne vem, zakaj smo mi tako papeški, ko smo
               uvajali nivojski pouk so bistvu ga nekatere skandinavske države že ukinjale. Pa kot
               rečeno, nimam nič proti, se mi pa dopade, da dajemo tudi to možnost, da se zdaj
               odločajo starši in učitelji - spominjam se, nisem bila med bolj glasnimi na šolah,
               ker nisem poznala, kakšen je nivojski pouk, pa tudi zdaj si ne domišljam, da ga
               poznam na osnovi svojih otrok, ampak so se mnogi starši, tudi učitelji oglašali, pa
               je bilo: <q>"Pst, tako je, to je minister predpisal!"</q> Pa spet, ko smo kaj predlagali:
               Tako je, nič se ne da spremeniti!<q>" Zdaj pa imajo starši možnost in tudi odgovornost
               in me prav zanima, koliko staršev se bo odločilo, da bo predlagalo, da spremenijo
               nivojski pouk, ali pa učitelji. Tudi učitelji so rekli - lahko se smejete, gospod
               Gaber, ampak pravijo: "</q>Saj tudi jaz nisem za to, ampak ne smem nič reči, ne smem nič
               reči." Ali se je smelo kaj reči v šoli? Ni se smelo reči. In prvo, kar je bilo, če
               bomo nivojski pouk ukinili, boste na cesti - 500 učiteljev naj bi bilo na cesti. In
               po tej noveli zakona ne bo noben učitelj odveč, vsak je potreben tudi za dvig nivoja,
               tudi za dvig znanja. Tudi nacionalno preverjanje oziroma TINS-ova raziskava je
               pokazala, da naši učenci nimajo najboljšega znanja oziroma da bi si želeli, da bi
               imeli boljše in je prav, da država več vlaga tudi v znanje in dosežke naših otrok.</p>
               <p>Tako mi bomo to novelo podprli, ne bomo pa podprli tega amandmaja, ki mislim, da je
               samo zato, da briše ostale možnosti in da ostaja edino zveličaven tako imenovani
               nivojski pouk.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda Kokalja.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Sicer se opravičujem, nisem uspel slediti razpravi od začetka, vendar mislim, da je
               sedaj ustrezen trenutek, da povem tudi svoje stališče.</p>
               <p>Moje stališče je gospod, takratni minister, leta 1995 slišal in dobil podkrepljeno s
               strani 95-ih takratnih županov, med drugim je bil podpisan tudi gospod Rupel, ko se
               je devetletni oziroma nivojski pouk uvajal na silo, z zvijačo in s podkupovanjem.
               Taka je bila situacija. V peticiji, ki smo jo podpisali župani, smo zahtevali, da se
               usklajuje reforma šolskega sistema z lokalnimi skupnostmi, ki so po zakonu
               ustanoviteljice. Prav tako smo zahtevali tudi v imenu staršev, da se usklajuje s
               predstavniki staršev, obe pobudi sta bili povoženi z besedo gospoda takratnega
               ministra, <q>"še dovolj oblasti boste imeli."</q></p>
               <p>In seveda, glede na to, da sem bil pozneje tudi župan, sem videl, sistem osnovne
               šole je šel v popolnoma hermetično zaprt sistem, ki je bil praktično dirigiran
               politično s stani ene same osebe, ministra za šolstvo, v osebi gospoda Gabra. Preko
               institucij, formalnih, se praktično ni dalo vplivati na nič. Osnovni program je
               predpisan, finance so s tem pogojene, investicije, ki so jih potegnile za seboj
               spremembe v takratnem šolskem sistemu. so bile katastrofalne. Politično se je
               investiralo v te investicije in se je delalo ponekod nesorazmerne prostore, drugje,
               kjer so ljudje rabili pa za osnovno preživetje, se pa ni investiralo nič. Govorim o
               tem, da so se pojavili zelo hudi investicijski stroški tudi zaradi potreb nivojskega
               pouka, organizacijsko so bile prve šole, ki so šle v to, dobesedno podkupljene,
               skupaj z občinami so dobile dodatni denar, tiste, ki so potem morale iti, pa seveda
               nič in tako je<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Kokalj, morda ste prej preslišal moje opozorilo, da bi vendarle kazalo
               razpravljati samo o členu in samo o amandmaju, če ne odpiramo splošno razpravo o
               zakonu in lahko podaljšamo debato za cel dan.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Govorim o nivojskem pouku, gospod Pavliha in kako se je zadeva začela in zakaj smo
               tam, kjer smo sedaj in zakaj je<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>In zato tudi jaz v večih nivojih non stop opozarjam.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Ali lahko govorim?</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Potem pa čakam vaš narek, kaj lahko govorim, gospod Pavliha.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>O členu in o amandmaju poslanske skupine LDS. Na to opozarjam in vas in na desno in
               na levo in sredino. To je moja dolžnost, po poslovniku.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Moja pravica pa je, da povem o nivojskem pouku to, kar mislim. Ali se amandma dotika
               nivojskega pouka, gospod predsedujoči? Prosim.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Seveda vse, ampak govorimo - po tej logiki seveda lahko odpremo ponovno splošno
               razpravo o zakonu, ampak v dvomu seveda ne bom kratil pravice govora, govorite, kar
               pač želite. Prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Jaz to spremembo zakona, ki je predlagana, razumem kot en zelo, bom
               rekel, po moji oceni šibek premik zadev v smer sanacije situacije, v katero smo bili
               pripeljani. In seveda ta amandma, kolikor ga jaz razumem, poskuša na nek fin način
               zadevo pravzaprav ustaviti, če jaz prav razumem amandma. Če se pa motim, bo pa
               verjetno druga stran drugače to povedala.</p>
               <p>Vsekakor moram reči, da dobrih namenov na tem segmentu nekdanjemu ministru ne morem
               pripisati; iz izkušnje enostavne ne gre. In končno, jaz upam, da bo sprememba tega
               zakona pomenila, da se bo zadeva začela normalizirati in da bodo naši otroci v
               osnovni šoli izobraževani v osnovnih zadevah in bo spodbujen cel sistem v to smer, da
               se bo omogočalo spoznati njihove talente in bo tudi potem šolski sistem cel
               nadgrajen, ki sedaj ni nadgrajen s tem, kar se je vpeljalo. Mislim, da je treba nujno
               situacijo sanirati, kajti, diferencirane otroke dobimo na koncu osnovne šole, vendar
               nadaljevanje šolanja temu ni prilagojeno in nima nobenega smisla: prvič
               organizacijsko, drugič tehnično, tretjič finančno, četrtič pa lahko rečem, da kljub
               temu da so se šole zelo potrudile in postavile nivojski pouk, so šole glede na pogoje
               med seboj, in s tem tudi otroci, v neenakopravnem položaju. So v neenakopravnem
               položaju, ker si ne morejo privoščiti vsega, kar bi, recimo, otroci in starši želeli.
               Mislim, da pa ta sprememba prinaša v določenih okvirih vsaj to, da si bo posamezna
               šola, glede na njene možnosti in glede na ambicije staršev, poskušala prilagoditi
               sitem, pač še vedno nivojskega pouka, če bo tako želela, temu, kar lahko da od sebe.
               Mislim, da takih razlik več ne bo glede na to, kar bi starši želeli za svoje otroke.</p>
               <p>Kot sem že rekel, tega amandmaja jaz ne podpiram, ker ga razumem tako, kot sem
               rekel, da na nek način poskuša nevtralizirati ukrep, ki ga zakon prinaša, če pa se
               seveda motim, pa seveda verjetno bom dobil dodatno obrazložitev. Toliko samo, pa
               gospod predsedujoči, res je zelo težko razpravljati o tem, kdaj neha veljati nek
               pravilnik, veste, in do kdaj se druga zadeva zaključi, potem o tem sploh razpravljati
               ne moremo, če ne moremo razpravljati o vsebini, ker stvar sama pa zadeva vsebino v
               končni fazi. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Saj me dobro poznate, da sem v dvomu vedno naklonjen debati in temu z
               česar izvira beseda parlament, tudi to, seveda vsem dovoljujem, da govorijo o
               čemerkoli, naj bo vsaj malce povezano z osnovnim šolstvom. Gospod Gulič, vaša je
               beseda.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Moram reči, da sem se, spoštovani predsedujoči, mislil odpovedati svoji besedi zaradi
               tega, ker pač se mi zdi pa vendarle pomembno, da lahko govorimo, sploh zaradi tega,
               ker gre za zakon po hitrem postopku in pač drugih priložnosti ni bilo. In o tem bi
               rad vendarle nekaj besed rekel. Šolstvo je investicija v prihodnost in se mi zdi, da
               je tako pomembna materija, s katero se mora ukvarjati državni zbor, da je seveda in
               hitri postopek in že to, da gre za čisto navadno večinsko glasovanje, premalo. Tukaj
               bi morali biti veliko bolj soglasni, kadar gre za kakršnokoli poseganje v tako
               občutljivo temo in seveda v čisto pravzaprav vse državljane in državljanke Republike
               Slovenije.</p>
               <p>To, da je zdaj na nek način prepuščena avtonomija mi ne pomeni, avtonomija,
               prepuščena učiteljem, staršem, otrokom in ne vem komu še vse, mi pravzaprav ne pomeni
               nič drugega kot to, da se minister noče ukvarjati s tem, da bi to odgovornost pač
               prepustil nekomu drugemu, pa naj se potem ubada seveda sam tudi z vsemi posledicami.
               To seveda ni svobodomiselnost in svobodoljubje, ampak je čisto navadno udobje za
               ministra in seveda tisti, ki tako gledajo na to, mislim, da ni dobro, da je minister.
               Ni dobro, da na eni strani omalovažujoče sprejema vse, tisto kar pripoveduje stroke
               ali pa kar pripovedujejo različne stroke, ker pripovedujejo, tisti, ki v resnici
               delajo v šolah in ki zelo dobro vedo, kaj morajo početi, po drugi strani pa gre tudi
               za brezbrižnost, bo že nekako. Takšen odnos seveda ni konstruktiven in je pripeljal
               pravzaprav do tega, da se nekaj na hitro spet spreminja po nekih <q>"by passih"</q>, da se
               sicer res tako v narekovajih <q>"ne ukinja"</q> nivojski pouk ampak, da se pa seveda omogoča
               na vse načine čim hitrejša in čim lažja ukinitev. Najprej, pravzaprav onemogočanje
               tega, da to sploh lahko dobro deluje, potem pa seveda ugotovitev, da ni dober in na
               koncu čisto navadna likvidacija. Zaradi tega seveda tega zakona ne bom na noben način
               podprl. Celo dobre rešitve, ki bi morda lahko bile v njem, so na ta način
               prerazvrednotene. To se mi zdi pa zelo slabo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Moge.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Samo popolnoma kratek komentar. Mislim, da pri sprejemanju tega zakona in komentarji,
               ki so potem sledili, v LDS tega nismo počeli, bi bilo treba reči, da bi takšne zakone
               morali sprejemati s konsenzom, ne pa z zakoni, ki jih je sprejemal državni zbor,
               potem bivšega ministra polivati z gnojnico. Ko smo prej sprejemali na šolskem polju
               zakone, je bila tukaj neka pozitivna energija v današnjem smislu povedano, saj je na
               primer nadškof Anton Šuštar v osebnem pismu ministru z dne 3.2.1995 izrekel vse
               priznanje in iskreno zahvalo za dobro pripravljeno belo knjigo ministru in
               sodelavcem. In napisal: <q>"Prepričan sem, da bo tako solidno delo trdna podlaga za
               razpravo o vzgoji in izobraževanju pri nas."</q> Imam kup opozicijskih in pozicijskih, ki
               so podprli cilje, ki so se podprli in smo delali z roko v roki. Zdi se mi pa, da
               premalo upoštevate to, da so vam ljudje dali oblast - ne v last, ampak - da so vas
               pooblastili za to, in po mojem mnenju premalo upoštevate javno mnenje, premalo
               upoštevate stroko, imate enkrat študente na ulici, enkrat sindikate na ulici in
               opozicijo nonstop na okopih. Seveda ne povsod, samo na nekaterih področjih. Zato bi
               jaz rekel: umirimo malo žogico, dajmo si roke in poskušajmo to na drug način
               reševati. Kajti zakon, takšen je, če bo sprejet, bo pomenil to, izobrazba ti daje
               vzpon ali pa padec v osebnem življenju. In bomo pošiljali, če bomo to sprejeli - po
               mojem mnenju, pa lahko da se motim, ampak tudi stroka temu potrjuje -, učence osnovne
               šole v severno triglavsko steno ne da bi bili za to dobro izurjeni. In to je državna
               škoda, zato poskušajmo to bolj s strpnostjo obravnavati, poskušajmo priti do skupnih
               rešitev, ne pa trmasto ostati vsak v svojem okopu.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ja, gospod Moge, tudi vas sem dolžan opozoriti, da to ni bila razprava glede člena in
               glede amandmaja, ampak, kot rečeno prej; očitno vse moje besede trčijo ob steno, zato
               prijazno vabim tudi naslednje razpravljavce, da govorijo, kar jim pač leži na duši.
               Besedo ima gospod Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister s sodelavci!</p>
               <p>Danes v tej razpravi izrečene misli me nekako navdajajo z nekimi čudnimi občutki,
               seveda ne pri vseh, ampak pri nekaterih. Moram pa priznati, da me nekatere besede
               spominjajo na tisti čas, takoj po volitvah. Takrat se je na veliko govorilo, pa
               pisalo, da se bo senco zatemnilo, da ne bo več vzhajalo na vzhodu, da trava ne bo več
               rasla, vse se bo podprlo, gospodarstvo se bo sesulo, danes že čujemo o demontaži
               šolskega sistema. Ampak glej ga zlomka bi rekli: sonce še kar naprej vzhaja, res, da
               je včasih dež, še posebej, če so demonstracije,; trava je še vedno zelena, zelo bujno
               raste, in tisti najbolj kritiziran minister že od vsega začetka, dr. Bajuk, ki po
               nekaterih sploh ni znal ločiti bankovca od kovanca, je postal kar naenkrat minister
               za finance leta Evropske unije; gospodarska rast se zvišuje, popravljajo se kazalci
               navzgor, Evropa nam to priznava. Smo edini v Evropski uniji, ki smo dosegli
               konvergenčne kriterije. Se pravi, tisti strah na začetku ali tisto strašenje je bilo
               čisto odveč. In enako, sem prepričan, se bo zgodilo tudi na šolskem področju: Nobene
               demontaže šolskega sistema, osnovne šole ali česarkoli drugega ne bo, vsaj jaz tega
               ne vidim. Je pa nekaj drugega res, da je bila šola do sedaj strogo zbirokratiziran
               sistem. Ne vem, ali sem ravno jaz imel to srečo, da sem se s pedagogi vedno
               pogovarjal takrat, ko so kar naprej jamrali, da morajo izpolnjevati neke obrazce, pa
               neka poročila pisatI, zato ker so imeli ta seminar, pa morajo to narediti, pa ono
               pripraviti, da bodo lahko to uvedli - živ birokratski sistem, nič drugega. Verjetno
               so imeli tudi še kaj časa za pedagoški proces, verjetno so še uspeli priti v razred.
               Vse je bilo predpisano, vse je bilo enostavno uniformirano, nihče od učiteljev ni
               smel delati kaj po svojih kreativnih zmožnostih, sposobnostih ali kaj podobnega.</p>
               <p>Jaz sem v tej dvorani že večkrat govoril o nekem nezaupanju do učiteljev. Saj mogoče
               to ni bilo mišljeno, ampak sistem je tako izpadel. Če učitelj lahko gre samo po neki
               poti in ne more nič levo nič desno - pa tu ne mislim ideološko levo pa desno - ali
               nič odstopati od tistega, potem to prav gotovo ni dobro. Enako je pri nivojskem
               pouku. Če je vse zapisano, vse določeno, to prav gotovo ni dobro, že občutek ni
               dober. In to, da bo nekaj drugače ali pa vsaj malo drugače, da ne bo treba vsega
               predpisati, da bodo učitelji lahko tudi kaj po svoje naredili, mislim, da je že to za
               učitelje malo bolj sproščujoče, in mislim, da to pomeni malo več avtonomije učitelja
               in navsezadnje pomeni tudi bolj sproščen učni proces in to pomeni malo več zaupanja
               do učiteljev. Mogoče se učitelji sploh niso več zavedali, da imajo vse predpisano in
               da je to nezaupanje do njih. Jaz si v prvi fazi to predstavljam, to je zame
               nezaupanje, če mi nekdo čisto vse predpiše, kako lahko delam, pa kaj moram, nič pa ni
               prepuščeno meni, da bi tudi lahko kaj po svojem prepričanju, pa ne ideološkem, da se
               razumemo, mogoče po svojih kreativnih sposobnostih, ki jih nekdo ima, da lahko tudi
               nekaj takega pokaže. Sami smo hodili v šolo in se nam je zdelo zelo primerno, zelo
               dobro in zelo zanimivo, če nam je učitelj kaj izven tistega strogega konteksta
               povedal. Pa ni treba, da je bilo tako cel mesec, ampak mimogrede, da nam je prikazal
               tisto zadevo iz prakse, recimo. Da ni bilo strogo da, ne, da, ne, to pa ono pa tisto,
               pa piflanje letnic, pa številk, pa koeficientov pa faktorjev, pa ne vem česa vse;
               tistega pa potem v praksi nisi znal nikoli uporabiti. Za to gre. In to pomeni tudi
               večjo odgovornost za pedagoške delavce, ampak sem prepričan, da se oni tega ne
               bojijo. Ravno obratno, oni si tega želijo. To pomeni tudi, da bodo lahko UČITELJI
               bolj inovativni, ne trdim, da do sedaj niso mogli biti, ampak bili so omenjeni. Če si
               ti v neki ozki obleki, se niti razgibati ne moreš. In enako se mi zdi tu pri
               pedagoškem procesu.</p>
               <p>Zato seveda tega amandmaja ne bom podprl, ker pot, ki je nekako začrtana, se mi zdi,
               da omogoča več kreativnosti in iznajdljivosti in pa večji prikaz sposobnosti
               učiteljev. Jaz sem prepričan, da učitelji so zelo sposobni, ampak če so kar naprej v
               neki ozki obleki, saj ne morejo vsega pokazati. Jaz ne krivim učitelje, do sedaj niso
               mogli biti ne vem bolj kreativni, inovativni, ker so pač imeli vse predpisano, je pač
               tako. S tem se moramo sprijazniti. In za to tudi ni slučaj, da se ravno sedaj
               pojavljajo glasovi, da je bojazen, da otroci v vseh šolah ne bodo imeli enake
               izobrazbe. Jaz sem prepričan, da bodo imeli tisti primeren nivo vsi, samo ene šole se
               bodo pa pokazali malo boljše, zato ker bodo dali učitelji malo drugačen pristop
               imeli, s tem večjo tudi odgovornost prevzeli, tudi starši bodo verjetno dali kakšne
               ideje, tudi bodo oni verjetno dali. Neka šola bo izstopila bo iz tega sistema dobrega
               povprečja, bom rekel, izstopila in glej ga zlomka, to je pa pri nas hudo narobe, če
               bi neka šola pa neki učenci, ki hodijo na to šolo, imeli nekaj več znanja, nekako
               drugače, nekako bolj kreativno gledali na celo zadevo, zato ker vsi moramo biti
               enaki, unificirani, bog ne daj da bi eden odstopil, navzdol še mogoče lahko, ampak
               navzgor pa sploh ne. Meni je žal ali pa k sreči, v svetu in pa tudi v Evropi se
               pojavlja rangiranje: dobro ali slabo, isto bo v šolskem sistemu. Evropa je tik pred
               tem, da začne z resno to zadevo tudi na drugih nivojih ne samo v osnovni šoli.
               Rangirati zadeve, se bodo univerze, srednje šole, posamezne fakultete pa tudi osnovne
               šole v posameznih državah. Do tega bo prišlo. Če imamo vse predpisano, potem do tega
               ne more priti. To bo eno dobro izhodišče tudi za šolanje za naprej, ker naši otroci
               bodo verjetno tudi šli na tiste šole, potem naprej, tiste ki niso več obvezne, tam
               kje bodo imeli višji rang. In prej kot bomo to v Sloveniji spoznali, tem boljše bo,
               tem več teh otrok bo ostalo na šolanju doma. Osnovna šola je prav gotovo
               pripravljalnica za bodoče življenje.</p>
               <p>Imel bi še veliko povedati, ampak bodo verjetno še moji kolegi tudi kaj dodali k
               temu. Jaz tega ne bom podprl, zato ker menim, da malo bolj sproščujoč in malo manj
               unificiran učni proces in vse, kar je v zvezi s tem, ne škodi kvečjemu lahko se rodi
               kaj dobrega, kaj boljšega, kajti življenje ni samo predpisovanje in živeti v tisti
               strogo ozki obleki, ampak je še tudi kaj drugega. Prej bomo tudi naše otroke na to
               naučili, tem lažje jim bo potem v življenju, in mislim, da bo to velika popotnica za
               njih bolj kot, mogoče, če znajo nek koeficient na pamet, pa ga znajo vsi tudi
               opolnoči ali pa ob treh zjutraj, če ga zbudijo. Zato ker tisti koeficient se da
               videti tudi v priročniku, in zato imamo priročnike, ali kot knjigo, ali pa kot
               internet, ali pa še kot katerakoli drugi učni pripomoček. Zato, seveda, tega
               amandmaja ne bom podprl. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Soka.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo, spoštovani minister, sodelavci. Amandma, tak kot je, ni seveda nič
               posebnega sam po sebi, daje pa neko možnost, da razpravljamo tudi širše. Ker govori o
               nivojskem pouku, je seveda potem tu možno s strani poslanca povedati, kaj si o tem
               vsakdo izmed nas misli. Ker sem bil že v prejšnjem sklicu kot poslanec prisoten,
               seveda vem, da prejšnji minister predlogov iz opozicije nič kaj dosti ni upošteval,
               ampak jih nič ni upošteval, in če bi to držalo, kar je kolega Moge povedal, potem
               seveda ne bi imeli celotnega gibanja <q>"šola po meri človeka"</q>, ki je zbrala celo ekipo
               strokovnjakov s tega področja ravno zaradi tega, ker jih je minister iz tega procesa
               priprav in odločanja izločil. Kar se pa tiče samega nivojskega pouka, tudi sam mislim
               - in ko sem hodil v šolo, ki ni bila tako slaba, kot se danes poskuša pokazati -, da
               je treba vedno znova ta šolski sistem spreminjati, sam nisem pristaš tega, je bilo
               takrat pač tako, da smo vsi otroci bili v razredu, vsi smo dobili isto snov, potem pa
               je na primer pri tistih težjih predmetih, kot je matematika, bila organizirana neka
               dopolnilna ura, kjer so tisti, ki so bili nekoliko boljši, pomagali tistim, ki so
               bili slabši, na koncu smo pa vsi, ki smo prišli, za nagrado še imeli plesne vaje. In
               že takrat sem torej čutil, da je šlo za izredno dober model, saj ga je učitelj sam
               uvedel, ni ga uvedel socializem, ampak tisti učitelj, ki je bil tam, ga je sam uvedel
               in na takšen način pač otroke naučil maksimalno matematiko, potem pozneje pa mi je
               rekel: <q>"Veš, ko sem to takole prakticiral, sem že med vami videl, kdo bi bil primeren
               za učitelja."</q> Seveda so potem tudi takole svetovali učencem, kam se naj vpišejo, se
               pravi en odličen model, kako so že skozi to nekako dobili v vpogled, kdo bi pa bil za
               ta poklic, se pravi se je to pokazalo v tej solidarnosti med učenci. Škoda, da nismo
               te avtonomije prepustili šolam, da bi lahko na takšen kreativno všečen način
               oblikovale naš šolski sistem. Mogoče bi bil danes drugačen in to pravzaprav razumem
               kot tisto fleksibilno diferenciacijo, če je kaj, je to sigurno bila. Torej, to sem
               pač moral povedati, ker sem tudi hvaležen temu učitelju, ki je to na takšen način
               peljal in ki nas je vedel zainteresirati, se mi zdi, da smo se skozi to tudi naučili
               vsaj za silo plesati, kar danes naši mladi velikokrat ne vedo. Da bi si izbirali
               učence na osnovni ravni, osnovni šoli, ki je obvezno šolo, v katero bodo hodili,
               veste, tudi tega si ne želim, kajti otroci, ki skupaj v nekem okolju živijo, je prav,
               da skupaj hodijo v šolo, to pomeni nek način socializacije, druženja. Da bi že v
               osnovni šoli, na tej mladostni stopnji začeli takole spodbujati na boljšo in slabšo
               šolo, ne vem, meni se to ne zdi dobro. In še eno zadevo bom povedal v zvezi s to
               večjo avtonomnostjo šole in učiteljev, ki bi jim jo morali dati, mi je hčerka
               pripovedovala, to je sedaj že precej časa, ker je že v tretjem letniku gimnazije,
               ampak ko je bila v osnovni šoli, je dobila vprašanje, naj pove razvojni nauk človeka.
               Ker smo jo doma učili, da je bog naredil človeka, je tudi ona tako odgovorila. Sicer
               se je učiteljica zelo dobro znašla, ja, tako te učijo doma, ti pa sedaj povej tako,
               kot te učimo v šoli, in je potem še ponovila tisto znano Darwinovo teorijo nastanka,
               pa sem se ob tem vprašal, zakaj pa ne bi dopustili, da vendarle lahko otroci na tej
               stopnji in s pomočjo učitelja oblikujejo nek samostojen pogled, ne pa da morajo biti
               okalupljeni in točno povedati, ne vem, pri zgodovini do pikice tako, kot v knjigi
               piše, vse letnice in še vse vejice in pike. Takšen pristop sigurno ne prispeva k
               tisti kvaliteti, ki si jo želimo. In za konec še en stavek. Poglejte, o nivojskih
               nivojih ljudi takole predalčkati, kot si je naš poslanski kolega Gaber zamislil, sam
               osebno poznam eno, danes že gospo, ki je bila kandidatka, takrat smo rekli, za
               pomožno šolo, danes rečemo temu drugače oziroma teh posebnih šol ni več, ampak danes
               ima taista gospa dva doktorata. Neka zadeva se v nekih letih lahko povsem drugače
               odvija kot pa pozneje in tudi o tem je treba razmišljati. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Germič.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa. Jaz bi samo želel reči tole. Strinjam se, ko govorite, da ne ukinjate
               nivojskega pouka z besedilom zakona, ampak spomnil bi na besede, da ste že ob
               uvajanju nivojskega pouka kot oblike diferenciacije želeli, da bi ga odneslo. In
               način, kako to danes spreminjamo, gre v to smer, da bi ga odneslo, vsaj tako je bilo
               z vaše strani, gospa Uhanova, rečeno tudi na odboru. Tukaj vas samo opozarjam, da
               danes je nekaj let minilo od takrat, ko ste vi želeli to odnesti, danes imamo analizo
               posledic uvajanja. Vidimo, da so dobro sprejete vse te oblike, ki so bile v tem času
               narejene, in se mi zdi škoda sedaj vztrajati pri odločitvi, ki ste jo imeli pred
               nekaj leti. Nadalje bi želel samo tole reči. Če govorite o tem, da je bila obleka
               tako ozka pri učiteljih, pri ravnateljih, pri vseh tistih, ki so kreirali šolsko
               polje, bi vam samo tole rekel; poglejte si letne delovne načrte šol, poglejte si
               letne delovne načrte aktivov učiteljev v teh šolah, poglejte si vlogo staršev,
               poglejte si vlogo tudi okolja, v katerem smo, in boste videli, koliko je tukaj
               ustvarjalnosti, koliko je bilo tukaj različnih možnosti za uveljavljanje, koliko je
               projektov, ki so se uveljavljali. Jaz govorim tukaj pač na osnovi dejstev. Lahko bi
               vam prinesel te dokumente in želim si glede na to, da je ta analiza bila narejena v
               letu 2005 in zaključku 2006, upam, da so takrat lahko govorili tisti, ki so imeli
               možnosti soustvarjati to analizo, da so lahko povedali resnico, kajti v tem obdobju
               je dr. Gaber bil v situaciji, ko ni bil več minister. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Marinič.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani predsedujoči, spoštovani minister s sodelavci,
               kolegice in kolegi.</p>
               <p>Amandma k predlogu zakona o spremembah in dopolnitvah zakona o osnovni šoli k 7.
               členu, ki ga želim utemeljiti s tem, da ga ne bom podprl, bom podkrepil s konkretnim
               dejstvom. Težko se namreč odločam o pomembnih zadevah, kot nedvomno šola je, kar tako
               na pamet ali brez neke pomoči. In že na odboru za kulturo, šolstvo in šport, ko smo
               obravnavali to tematiko, sem si že pred letom zagotovil en sistem in način dela, tako
               da se o konkretnih zadevah posvetujem malce z učitelji, ravnatelji, ravnateljicami,
               da bi mi bilo pri mojih odločitvah čim lažje, da bi, bom rekel, bil moralno čist in
               da bi počenjal tisto, kar je dobro na eni strani za starše, delavce šole in za
               otroke.</p>
               <p>Naj vam, spoštovane kolegice in kolegi, prečitam nekaj, kar sem dobil na mojo
               prošnjo, da bi mi bilo lažje se odločiti od ene izmed ravnateljic osnovnih šol. "Rada
               bi vam povedala, da lahko računate in se vedno obrnete na mene, če želite kakšno
               pisno podkrepitev iz prakse ali kakršnokoli sodelovanje pri obravnavi predlogov
               sprememb na področju šolstva, da bi vam bilo lažje v parlamentarnem odboru za šolstvo
               in tudi v parlamentu. Sploh v situacijah, ki malo bolj burkajo duhove. Ne domišljam
               si, da smo na naši šoli kaj posebnega v primerjavi z drugimi slovenskimi šolami, ali
               jaz kot ravnateljica v primerjavi z drugimi ravnatelji, sem vam pa po svoji najboljši
               moči pripravljena pomagati. V devetletko smo šli v drugem krogu in imamo že kar nekaj
               izkušenj. Absolutno podpiram vizijo na področju šolstva, ki jo je začrtal minister
               gospod dr. Milan Zver, in tako tudi spremembe, ki se obetajo v obravnavi že ob koncu
               tega šolskega leta. Ministru tudi po vsem v vsem zaupam. Vem, da misli in dela
               pošteno v dobro slehernega otroka. To je le ena izmed pisnih pobud, ki sem jo prejel.</p>
               <p>Seveda pa v razgovorih, ob srečanju na različnih prireditvah na osnovnih šolah,
               koder grem, me vedno zanima zakonodaja na njihovem področju dela in življenja. In
               prepričan sem, če se bomo posluževali takšnega načina dela, da nam bo veliko lažje
               pri naših konkretnih odločitvah, saj ne nazadnje nosimo veliko breme, predvsem pa
               veliko odgovornost, ko odločamo o jutrišnji in bodoči usodi naših otrok, ki so seveda
               velikokrat v veliko finančno breme staršev in morda tudi okolja, iz katerega
               prihajajo. Kakorkoli že, to je bilo eno izmed temeljnih vodil, ko sem poiskal pomoč,
               da bi se danes tudi pri tem edinem amandmaju lažje odločil. Torej kot že rečeno,
               amandmaja k 7. členu v predlagani obliki ne bom podprl. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Prej sem se javil, ker sem želel razpravo o gospodu nadškofu pa o
               tem, kdo ali koga bo odneslo, vrniti nazaj v državni zbor. Namreč, rečeno je bilo, da
               gre za temo, ki bi zahtevala visoko stopnjo soglasja, da bi to moral biti cilj, in s
               tem tudi sam osebno soglašam. In prav v tem, kar danes sprejemamo, vidim možnost za
               doseganje soglasja, saj gre zgolj za to, da dajemo več svobode, več možnosti izbire
               šolam samim. Ob tem se pa sprašujem, zakaj pravzaprav taka razprava, toliko
               nasprotovanja. Ali je mogoče, da je koga strah svobode, kajti svoboda prinaša tudi
               odgovornost, prinaša več odgovornosti. Bojim se, da je prav v tem jedro zgodbe - da
               gre za strah pred svobodo, pred odgovornostjo, pred bolj učinkovitim in realnejšim
               merjenjem učinkov zakona. Kajti vse to novela, o kateri danes govorimo, prinaša. Sam
               osebno jo zato seveda podpiram, nasprotujem pa nepotrebnim amandmajem. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Imamo še dve prijavljeni razpravljavki, prva je gospa Pečanova, potem pa
               gospa Uhanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. Amandma podpiram, ker se mi zdi, da zelo jasno pove zelo enostavno stvar,
               namreč da se mora šolsko leto zaključiti tako, kot se je začelo, ne pa da se zadnji
               mesec stvari začnejo spreminjati.</p>
               <p>Rada bi pa povedala gospodu Soku, da kreativizem ne more biti dogma, ki jo učijo v
               osnovnih šolah, ki jih financira država Republika Slovenija. <stage xml:id="Redna-17-2006-05-26.stage9">/Medsebojni pogovor./</stage>
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, da se morebitna tovrstna debata opravi izven te dvorane. In še gospa Uhanova.
           </p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa še enkrat. Kolegi so me spodbudili, da se še enkrat oglasim.</p>
               <p>Tudi danes smo kritični do nivojskega pouka in v uvodni predstavitvi poslanske
               skupine sem povedala, zakaj. Ne spuščamo se v nivo znanja, ki ga bodo dosegli, ker
               teh rezultatov praktično še ni na mnogih šolah, ker so šele začeli nekateri z
               nivojskim poukom, ampak zaradi drugih dejavnikov, da so otroci zaznamovani v obdobju
               dvanajst let, ko se ločijo na dobre, slabe in boljše, in njihov matični razred se
               razdeli, pa pravijo: <q>"piflarji gredo skupaj, zabiti, pojdite pa skupaj"</q>. Dejansko
               tako poteka na marsikaterih šolah in tudi dobri otroci pravijo, da bi bilo boljše, da
               bi bili skupaj. Toda ne oporekamo nobeni šoli, ki bo nadaljevala z nivojskim poukom,
               da bi vodili kakšno antipropagando proti nivojskemu pouku, tudi nekatere ravnateljice
               so dejale, da so zadovoljne, ker so razredi majhni in da dobro poteka, in spoštujemo
               tudi to njihovo voljo. Verjamem pa, da so mnogi učitelji tudi zadovoljni z nivojskim
               poukom, tudi zaradi tega gotovo je lažje za učitelje predavati, če ima enako skupino,
               homogeno skupino kot pa tam, ko imaš od tistih, ki se težko učijo, ki jih snov ne
               zanima, pa do tistih, ki so nadpovprečno nadarjeni, in se je treba prilagajati tako s
               predavanjem kot s testi in tako naprej. So pa tudi bile druge težave, ko niste
               vprašali, ali šola sploh ima prostor, ali izpolnjuje pogoje, da lahko izvaja
               devetletko. Prihajam iz občine, kjer so bili štirje razredi osmih razredov osemletke
               in štirje devetletke, in ti štirje so se razdelili še na tri in to je bilo ogromno
               osmih razredov, velike kadrovske težave, organizacijske težave, veliko administracije
               in tudi tega so učitelji siti, pravijo, da vse zapisujejo, vse beležijo, namesto da
               bi se ukvarjali s počutjem otrok, vzgojo in tako naprej.</p>
               <p>In pa še nekaj. Zelo vas skrbi, kaj bo, če se bo otrok prepisal iz ene šole na
               drugo. Jaz mislim, da otroka predvsem skrbi, ker izgubi prijatelje, ne pa to, ali se
               tam izvaja nivojski pouk ali se ne. Njega skrbi, ali bo dobil tam prijatelje, ne pa
               to, ali bo šel v drugi, tretji, nivo. Jaz mislim, da mora vsaka šola dati osnovno
               znanje in če bo prišel iz Ljubljane recimo v Trebnje, jaz ne vem, zakaj bi, če ne bo
               nivojskega pouka v Ljubljani ali obratno, tam dosegel manjše znanje in bi imel težave
               na naslednji šoli, število ur bo ostalo enako, program bo ostal in tako naprej.
               Razložite, zakaj bi imel težave, če se bo prepisal na naslednjo šolo. S čim, z
               znanjem, ali ga bo motilo, ker ne bo več grupiranj? Kaj pa če ni ravno tisti
               najboljši, kaj pa če je tisti, ki je v prvem nivoju? Skratka, vprašanj je veliko.
               Prav je, da se odločijo o tem šole, učitelji in starši in da jim damo končno eno
               besedo.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Janc.</p>
            </sp>
            <sp who="SDZ4:JancKristijan">

               <speaker>KRISTJAN JANC:</speaker>

               <p>Hvala lepa, predsedujoči. Spoštovani minister s sodelavci, kolegice in kolegi! Zakon
               o osnovni šoli, ki ga danes poslušamo tako kot včeraj, pač imamo nekoliko drugačne
               poglede. Jaz mislim, da tudi pogled gospoda Gabra v določenih pogledih je bil
               pozitiven in tudi ni bilo tako slabo in zagotovo gospod Zver prihaja iz drugega
               zornega kota in glede nekoliko drugače. In tako kot ravnatelji gledajo eni tako, eni
               drugače, to je čisto normalno, legitimno in tudi logično. Tudi včeraj smo se
               pogovarjali o tistemu nesrečnemu ali pa srečnemu amandmaju 22. člena k javnemu redu
               in miru, ko govorimo o do 16. leta starosti otroka. Imamo različna mnenja. Jaz sem
               danes slišal številne pozitivna, da je vendarle to dobra odločitev bila državnega
               zbora, da je podprl tisti amandma, da otroci do 16 leta starosti ne morejo brez
               spremstva staršev po 24. uri v lokale z alkoholom, cigareti itn. Pri tej zadevi je pa
               to osvežitev, to avtonomijo kot več svobode vidim kot pozitiven korak in mislim, da
               je ta odločitev in ta poteza dobra, koristna. Te večje možnosti, ki jih dajejo
               ravnateljem v šoli, v instituciji, zelo pomembni v tem času za našega otroka, po
               mojem so korak naprej. Seveda moj oseben pogled je pa takšen. Tista osnovna šola, ki
               sem jo jaz takrat delal, je bila takšna. Tista, ki jo dela danes moj otrok, je
               nekoliko drugačna. Meni osebno bi bila najboljša zlata sredina, te pa še nimamo.
               Morda je to korak k njej. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Pajk, potem pa gospod Bajc.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Sam nekih velikih izkušenj s področja šolstva nimam, ker prvič
               nikoli nisem delal na tem področju, izkušnje sem pridobil takrat, ko sem še sam hodil
               v osnovno šolo in ko sem se ukvarjal s svojimi otroki, ki so tudi hodili v osnovno
               šolo. Cilj vsake šole je, da iz učencev, dijakov potegne maksimum in da jih dobro
               vzgoji in pripravi za življenje, in to tako kreativno življenje, ki je pa razdeljeno,
               če tako gledamo, lahko rečemo potem po gamsovi krivulji, vsako delo je častno in
               dejstvo je, da je potrebno iz šolskega sistema potegniti maksimum. Tak maksimum, da
               se vsi poklici, da se vse zvrsti, veje kasneje zapolnijo s temi mladimi ljudmi in da
               jim šola omogoča maksimalno dobre pogoje za pridobivanje znanja. Prav je, da damo na
               tem področju več odgovornosti staršem in učiteljem, ker s to večjo odgovornostjo se
               prevzemajo tudi odgovornosti, kdaj in kako do nivojskega pouka in na kakšen način ga
               obravnavati. Ni prav, da ga prepovemo, seveda ni prav. Ni pa prav, da ga predpišemo,
               da mora biti ravno tak in tak, ker, kot je že govornik pred menoj povedal, neka zlata
               sredina. Šolski sistem mora izbirati najboljše kadre, jih mora kadrovati naprej za v
               šolo, najboljše kadre, rabimo znanstvenike, rabimo zelo dobre strokovnjake na
               marsikaterem področju. Prav pa je tudi, da že na samem začetku otrok ne ločujemo
               preveč in to ločevanje ne sme biti, kako se naj izrazim, grobo. Zato je prav, da se
               starši sami odločijo, da starši imajo velik vpliv na to, zato tudi podpiram ta zakon,
               podpiram pa amandmaja, ki ga predlagajo tisti, ki mislijo drugače. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik, spoštovani gospod minister, sodelavci. Tudi sam ne bom
               podprl predlaganega amandmaja, rad bi pa komentiral izjavo kolega gospoda Mogeta, ko
               je rekel, da zgleda, da s spremembo te zakonodaje bomo otroke poslali na Triglav. Jaz
               bi pa temu rekel, zelo slabo šolo smo imeli, da smo 9 let jih učili, pa potem neuke
               poslali na Triglav. S spremembo zakonodaje, s katero dovoljujemo oziroma omogočamo,
               da se bodo tako učiteljski zbori starši, ravnatelj in ne nazadnje tudi minister, ko
               se bo odločil, prilagajal in če bo ugotovil, da po 9-letnem šolanju otroci niso
               sposobni, da gredo Triglav, bodo šli pa na Mali Triglav.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Morda sem vseeno dovolil preširoko razpravo, ampak kakorkoli že
               <gap n="..."/><stage xml:id="Redna-17-2006-05-26.stage10">/Vmesno govorjenje./</stage><gap n="..."/> Bom šel še en korak naprej in bom celo vprašal, želi še
               kdo razpravljati? Mag. Potrata, nimate več časa? <gap n="..."/><stage xml:id="Redna-17-2006-05-26.stage11">/Vmesno govorjenje./</stage><gap n="..."/> Ne, ne,
               to so amandmajih, pri amandmaji se ne deli. Nič, potem mi ne preostane drugega, kot
               da vprašam gospoda ministra, če bi. Prosim, gospod minister, imate besedo. Lahko kar
               od tu in če se ne motim, imate še 5 minut.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Hvala lepa za besedo, gospod podpredsednik. Spoštovane gospe poslanke, gospodje
               poslanci, dovolite, da samo na kratko v času, ki mi je odmerjen, odgovorim na
               nekatera vprašanja. Najprej generalno vprašanje, ali so to sredinske ali radikalne
               spremembe, ki jih uvajamo? Seveda so sredinske in so nekako kompromis med<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Lepo prosim, da poslušate še gospoda ministra.</p>
            </sp>
            <sp who="SDZ4:ZverMilan">

               <speaker>DR. MILAN ZVER:</speaker>

               <p>Ne ukinjamo nivojskega pouka, ampak omogočamo samo možnost; čista radikalna pozicija,
               ki jo zagovarja in mi jo je nekajkrat sugeriral tudi bivši minister, poslanec Gaber,
               bi bila ukinitev enega in uvedba drugega, ampak jaz sem že nekajkrat poudaril, take
               radikalne čiste pozicije jaz ne bom spreminjal, tisto, kar želimo, je, da naredimo
               šolski sistem boljši, bolj fleksibilen, ki bo prinašal boljše rezultate. Ravno tako
               ne mislim ali pa bi želel, da nekateri dejavniki, ki so izven šolskega sistema, izven
               stroke ali izven tistih dejavnikov, ki imajo svoje mesto v sistemu odločanja,
               vplivajo ali pa vključno vplivajo na šolsko zakonodajo, kot je bilo to doslej
               marsikdaj so sindikati sprožali ali vplivali na sprejemanje normativnega sistema,
               založniki so vplivali na sprejemanje normativnega sistema, ker so imeli kapitalski
               interes. Nedavno tega smo lahko v enem od slovenskih časopisov, v Dnevniku prebrali
               plačan oglas: Me, učiteljice pa se zavzemamo oziroma smo proti Zverovemu modelu
               oziroma spreminjanju, tega si pač enostavno več ne bomo dovolili, želimo to, da
               odločajo o šolskem sistemu tisti, ki jim za to omogoča zakon. Neformalnim skupinam,
               kot je bilo to doslej, pač ne bomo dovolili, da bi imeli odločilni vpliv na kreiranje
               šolske politike.</p>
               <p>Sedaj pa mi dovolite še ključno misel, ki jo želim poudariti. Večkrat ste nekateri
               poudarjali, avtonomne šole, avtonomen decentraliziran šolski sistem bo prinašal
               prevelike razlike. Študije obstajajo, gospod Germič, tudi druge študije, ne samo
               tiste, v katero ste se vi zagledal, pa še to dokaj enostransko, ki pravijo, da enotna
               šola prinaša večje razlike, enotni sistem prinaša večje razlike v znanjih otrok in
               obratno tam, kjer je možna raznolika šola. To, kar uvajamo tako, kot na primer v
               Švedskem, tam so končni rezultati bolj enotna znanja. Poglejte to logiko, ali
               razumete tisti, ki se zavzemate za enotno šolo. Moraš omogočiti različne pogoje
               šolam, ker so v različnih situacijah. Različne pristope, različne poti, da pridejo do
               istega cilja. Varianca uspešnosti v Nemčiji, kjer imajo takšno enovito, je kar 75%,
               na Švedskem pa 9%. Ali vidite kakšno drugo organizacijsko logiko? Mene ima, ker sem
               zadnja leta predaval sociološke teorije, da bi tudi tukaj povedal kaj o Lumanu,
               Lukmanu, Bergerju, Wilkeju, ki govori o postmodernih sistemih, o avtopoetičnih
               sistemih, avtonomnih sistemih, ki dajejo največ od sebe in ki so tudi značilni za
               postmoderno družbeno strukturo; in ne moremo danes, v 21. stoletju zagovarjati enega
               organizacijskega modela, ki je značilen za industrijsko družbo ali pa 20. stoletje,
               ali pa kot se je temu reklo furdistično šolo iz prve polovice 20. stoletja. Lepo vas
               prosim, kar delamo s to novelo, je, da odpiramo vrata šoli, da svobodno zadiha in da
               izbere optimalen pogoj, s katerim bo prišla do istega cilja, to je do čim višje
               kvalitete znanj, čim večjega števila otrok, ne pa da reproducira razlike. Ste se kdaj
               vprašali, da lahko tudi nivojski pouk reproducira razlike. Da konektira, da je
               korelacija s socialno strukturo, da se v nižjem nivoju zbirajo bolj pretežno tisti,
               ki so nižjega socialnega nivoja, ali se vam zdi to socialna segregacija, isto logiko
               uporabljate pri kritiki Bršljinskega modela.</p>
               <p>Jaz vas prosim za še enkrat temeljit in odgovoren razmislek. Tudi tisti, ki se
               odločate tako ali drugače, prevzemate odgovornost za to. Res je, da politično
               odgovornost prevzemam jaz za model, ki ga ponujam, ampak tudi vsi tisti, ki boste
               glasovali tako ali drugače, vzemite nase del le tega. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Če se ne motim sta se prijavila oba, gospa Žgajner Tavš, potem gospod
               Zagorac. Kdo je prvi, kdo je drugi? Potem še dr. Gaber.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Sam sicer nisem imeli nekega velikega namena se
               oglašati pri tej točki dnevnega reda, ampak ko sem poslušal par izrečenih izjav kljub
               temu, da ste res pohvale vredno pustili zelo široko razpravo, ki po mojem prepričanju
               ni bila v skladu s poslovniškimi določili, ker se ne spomnim, da razen par poslancev
               s strani predlagateljev je govorilo o amandmaju, ostali pa kar vse povprek, o šolstvu
               in izobraževanju, zato si bom tudi sam drznil mogoče malo širše razpravljati o celi
               zadevi.</p>
               <p>Neka taka izjava, ki sem jo slišal od ene izmed poslank, je bila ta, da se otroci
               odločajo na podlagi prijateljev, katera šola jim bo bolj ležala, katera šola jim bo
               pa manj ležala. Otroci gredo v šolo s šestimi leti in verjamem, da jim je prioriteten
               pogled na šolo, katera šola ima lepše igrišče, kam gredo njihovi prijatelji iz vrtca,
               pa po možnosti še nekateri starši rečejo, ta šola je dobra, ker sam jaz hodil tja. Za
               vsakega odgovornega starša mora biti prioriteta predvsem znanje, ki ga bo otrok na
               koncu šolanja dobil. In to je ta vpliv staršev, o katerem so nekateri včeraj toliko
               govorili. Zato sem prepričan, da s to diferenciacijo šole po posameznih področjih ne
               bodo v enakovrednem položaju in bomo starši silili otroke v tiste šole, kjer bomo mi
               prepričani, da bodo dobili več znanja. Slišal sem tudi nekatere izjave o tem, kako je
               dobro, da ima vsaka vlada svoje poglede. Meni se pa le zdi, da je treba nek sistem
               ali pa nek pogled - tudi ne vem, če bo vaš pogled pa vaš sistem vzdržal dlje kot
               štiri leta - izpeljati do konca. Ne nazadnje delamo zmedo pri otrocih, ki so v teh
               šolah. Lahko rečem, da sam in mogoče še nekaj poslancev tukaj smo bili priče vsem tem
               menjavam sistemov v šolstvu, in vam povem, da je zmeda predvsem pri otrocih, pa tudi
               pri starših. Nekateri od vas ste imeli srečo, pa ste šolo delali v enem sistemu in po
               enem sistemu. Mi te sreče nismo imeli in vam povem, velika zmeda! Morate vedeti, da v
               času trajanja ene vladavine, katerekoli vlade, bodisi desne bodisi leve, otrok pride,
               če začne v prvem razredu, pride najdlje do četrtega, potem pa zopet zamenja sistem,
               ker se to nekomu zdi pač dobro.</p>
               <p>Sam bom podprl amandma predlagateljev. Mislim, da se s takimi spremembami in s tako
               neresnim početjem pri takem zakonu, kot je zakon o osnovnem šolstvu, sredi šolskega
               leta, po skrajšanem postopku, pri tako pomembnem podatku, kot smo včeraj slišali,
               kako pomembna je vzgoja - mislim, da se igrate, ne z drugim kot samo z otroki. Hvala.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kolegu Zagorcu sem dolžan pojasnilo, ker ga prej ni bilo v dvorani. Sam
               sem se v skladu s poslovniškimi določbami, ki mi dajejo možnost interpretirati
               poslovnik, odločil, da na široko odprem razpravo, kajti nobeno moje opozorilo ni
               zaleglo. Tako da ste tudi vi lahko govorili, o čemerkoli pač ste že. Besedo ima gospa
               Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Hvala tudi za to, da ste dovolili tako široko razpravo, ker gre ne
               nazadnje za zakon, ki ima pomembne vsebinske spremembe, ki bodo prinesle pomembne
               spremembe na področju osnovnega šolstva, kot je zastavljeno. Kolega Zagorac je sicer
               povedal več ali manj vse tisto, kar sem želela povedati sama. Bi vas pa še enkrat,
               minister, vprašala glede na to, da je bilo iz vašega govora razbrati, kako zelo fino
               je to, kar uvajate, kako zelo pomembne so te spremembe, ker bodo prinesle, ne vem,
               zelo učinkovit osnovnošolski sistem, ki ga danes v naši državi očitno nimamo. Zakaj
               sprejemamo danes zakon po skrajšanem postopku?</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospa poslanka, ali lahko samo opozorim, da minister žal nima več časa, tako da bi
               prosil, da mu ne postavljate zdaj vprašanj. Žal je to tako.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>To vprašanje je bilo sicer postavljeno že v moji uvodni predstavitvi stališča v imenu
               poslanske skupine. Ne nazadnje je dobro, da tudi javnost sliši tista vprašanja
               oziroma dileme, na katere nismo dobili odgovorov.</p>
               <p>Danes sprejemamo zakon, ki je vsebinsko pomemben zakon, pa ga sprejemamo po
               skrajšanem postopku in kot smo slišali, mimo strokovne javnosti, mimo laične javnosti
               oziroma celo ob nasprotovanju strokovnjakov s tega področja. To je tisto, kar je
               pomembno in kar je potrebno vzeti v obzir. Bi se pa rada navezala na besede, ki jih
               je pred menoj izrekel kolega Zagorac. Sredi šolskega leta uvajamo pomembne vsebinske
               novosti na račun otrok. Jaz sama sem bila vključena v ta sistem, pa sem padla iz
               celodnevnega šolskega sistema na deljen šolski sistem. Vam povem, totalna zmeda, ker
               nismo imeli za predmet zgodovine niti učbenika.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V nadaljevanju bi resnično prosil, pač je tako naneslo, da je vlada svoj
               čas porabila, in poslovniške možnosti mi ne dajo možnosti tega časa podaljšati, razen
               če o tem glasujemo, samo problem je v tem, da bomo verjetno trčili ob nesklepčnost in
               sejo za nekaj ur podaljšali, kar pa gotovo ni nobenemu v interes.</p>
               <p>Sedaj imajo besedo še, tako kot so se prijavili: dr. Gaber, mag. Žnidaršič in potem
               gospod Bajc, pa če bo še kdo želel kasneje, če ima čas. Torej dr. Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>Jaz bi predlagal, da za začetek morda nekateri snamejo črna očala, ko hodijo v šolo,
               pa bodo videli stvari v naši šoli drugače. Sicer pa opozarjam ministra; starši
               osnovnih šol ljubljanske regije, na Primorskem so proti temu, strokovnjaki, oddelek
               za pedagogiko so proti skrajšanemu postopku, združenje ravnateljev vas je opozorilo,
               da je proti, sindikat je proti, morda bi bilo dobro vendarle razmisliti in si vzeti
               čas za tako resne dileme, kot smo jih danes tukaj slišali, samo bojazljivci delajo
               drugače.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Žnidaršič ima besedo.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa. Spoštovani predsedujoči, kolegice in kolegi! Jaz bi se ob razpravi v tem
               trenutku vprašal, kako nekateri svobodo, za katero je bilo rečeno, da se je bojimo
               tisti, ki nasprotujemo tej spremembi, razume; svoboda ni to, da delaš, kar hočeš in
               da imaš prosto izbiro ravnanja v obveznem delu pouka osnovne šole. Tam ne more biti
               popolne svobode, kot si jo nekdo zamišlja. Prav tako razumem sam svobodo s pravicami
               drugih in pravica vseh staršev je, da njihovi otroci v osnovni šoli dobijo
               primerljivo znanje, da so rezultati primerljivi. V tej spremembi pa bo uzakonjena
               razlika glede na različno ravnanje posameznih učiteljev, ki naj bi bila večja
               avtonomija in svoboda. Take svobode jaz ne maram in za to gre, da isto stvar razumemo
               na sto različnih načinov. V ustavi piše, da je na primer verska svoboda omejena s
               svobodo drugih, pa smo jo pohodili z zakonom o verski svobodi. Pravice v smislu
               ustave imajo samo tisti, ki se svoji ustavni pravici odpovedo, in tukaj se nekaj
               podobnega dogajanja na način in pod zastavo avtonomije šole.</p>
               <p>V obvezni osnovi šoli naj bi o visoko zahtevnih strokovnih vprašanjih odločali
               starši. To je neumnost, milo rečeno. Jaz sem naredil kaj več kot osnovno šolo, pa še
               kaj, fakulteto, specializacijo, magisterij, pa nimam pojma o teh stvareh, vsaj ne
               dovolj, da bi lahko diskutiral, zaradi tega se bojim, da večina laikov v tem prostoru
               govori o tej zadevi, kot da je vsem vse jasno, meni ni, zato se bojim sprememb, ki
               jih ne podpira stroka v večjem delu, vsaj glede na to, kar smo slišali znotraj
               razprav v slovenski strokovni javnosti v tem času, ko se je ta sprememba pripravila.
               To ni napad na željo po spremembah, to je zahteva po odgovornem ravnanju, kadar
               spremembe poskušamo vpeljati, in v tem smislu mi tega ne moremo podpreti. Sem pa, ko
               sem ta zakon ne enkrat prebral, sam začutil težavo, da bodo sveti šole, starši
               odločali, ali bo nivojski pouk, ali ga ne bo, meni so šli lasje po konci. To je
               preveč simplificirano, bi rekel, razmišljanje za tako pomembno stvar. Da se razumemo,
               med tekmo, gospod minister, se pravil ne spreminja, mi pa bomo kar sredi šolanja
               spremenili, ponekod uvedli, ponekod ukinili pouk, na eni šoli bo ta vseh 9 let, na
               drugi šoli nobeno leto in tako naprej, na koncu bodo seveda nemajhne razlike iz tega
               prišle in takrat bo vprašanje, kdo bo za to odgovarjal, če sploh. Gre zato, da bi
               morali razumeti zadevo, ne pa kdo ima večino, kdo bo koga preglasoval, gre za otroke
               vseh, tudi tistih, ki nas niso volili in tistih, ki na volitve, sploh niso šli, mi pa
               tukaj vsak skozi svojo ideološko prizmo vidimo svobodo in še marsikaj drugega v tej
               naši obvezni osnovni šoli, kjer bi lahko vsak delal, kar bi hotel, po svoje, vsaka
               šola zase. Jaz vem, zakaj niso primerjave tudi iz nemškega sistema, za vseh 9 let
               dobi tam učitelj na mizo vsebino pouka brez možnosti glasovanja, da bodo vsi iste
               stvari znali, ko bodo šli na sprejemne izpite na fakulteto ali pa ne šli, ampak tu je
               obvezno in ne moremo v obvezni šoli enim dati več, drugim pa manj, ali enim dva
               učitelja za nek predmet na nivojskem delu pouka, drugemu pa samo enega, ni mogoče to
               tako, ampak imamo pač večino, ki razmišlja po svoje in pri tem uporablja manj stroke,
               da ne rečem tudi manj pameti, z vso odgovornostjo in ne da bi poskušal koga
               prizadeti. To je zadeva resnega premisleka in zato ni bilo priložnosti, oziroma je
               civilna družba in strokovna javnost ni imela. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Bajc.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala lepa. Kolegici Tavšovi pa tudi kolegu mag. Žnidaršiču bi rad rekel, da ima ta
               zakon tudi 8. člen in po latinsko bi se tej določbi reklo <q>"vakacio legis"</q>, zakon ne
               bo spreminjal stanja med šolskim letom, ampak zakon začne veljati po objavi v Uradnim
               listu, uporabljati se začne pa s 1. septembrom leta 2006.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Sok. A, replika? Prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Očitno sem bila narobe ali pa po svoje razumljena oziroma interpretirana.
               Danes nismo 31. avgusta, vem, da sicer šolsko leto traja do 31. avgusta oziroma se s
               1. septembrom začne novo šolsko leto. Danes pa je tisti dan, maja smo, ko govorimo o
               tej spremembi, in sredi šolskega leta uvajamo spremembo.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Sok ima besedo.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Jaz bi samo kolegu dr. Gabru rad povedal, če on misli, da črna očala
               zamegljujejo vid, da se tudi skozi rdeča ne da povsem jasno videti.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Gospod Gaber je v zadnji razpravi omenjal nekatere institucije in
               sredine, ki so proti temu uvajanju sprememb, ni pa seveda povedal, kdo so pa tisti,
               ki to podpirajo, kajti med različnimi institucijami in strokovnimi ljudmi je tudi
               veliko takih, ki pa to podpirajo. Poleg tega je med temi, ki naj tega ne bi
               podpirali, omenil tudi na primer primorske starše, ki naj bi bili proti, kar je čista
               neresnica, to ni res, ravno obratno je res, primorski starši te spremembe podpirajo.
               Omenjeno je bilo tudi, da se med šolskim letom ne spreminja pravil igre, ampak kdaj
               pa je potem sploh mogoče spreminjati pravila igre, ali morda avgusta, ko so tudi
               tukaj počitnice, kaj potem je primeren čas. Enkrat je pač to potrebno.</p>
               <p>Danes imamo ta zakon na dnevnem redu, tako je pač prišlo na vrsto in zato mislim, da
               je očitek o tem, da se med šolskim letom ne spreminja pravil, neupravičen. Hvala.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključujem razpravo. O amandmaju bomo v skladu s časovnim potekom seje
               zbora odločali danes v okviru glasovanj, in sicer čez pol ure, če mi dovolite
               zaokrožiti in bo glasovanje ob 14.15, torej četrt na tri. Hvala lepa. Dober tek
               tistim, ki greste jesti. Ob 14.15 uri je glasovanje. S tem prekinjam to točko
               dnevnega reda.</p>
               <stage type="time">(Seja je bila prekinjena ob 13.47 uri. in se je nadaljevala ob 14.15 uri.)</stage>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice in kolegi! Prosim, da zasedete svoja mesta, ker bomo začeli z
               glasovanjem. In še standardno opozorilo. Prosim, da preverite delovanje glasovalnih
               naprav, pogledate, če je na vaši desni strani vložena kartica in če gori oranžna
               lučka. Prosim za malo posluha.</p>
               <p>Glede 11. točke vas obveščam, da bo zbor v skladu s 139. členom poslovnika zbora
               glasovanje o zakonu o elektronskem poslovanje na trgu opravil v torek, 30. maja 2006,
               v okviru glasovanj.</p>
               <p>Glede 13. točke bo zbor v skladu s poslovnikom glasovanje o zakonu o biocidnih
               proizvodih opravil v torek, 30. maja 2006, v okviru glasovanj.</p>
               <p>V zvezi s 14. točko bomo glasovali o zakonu o spremembah in dopolnitvah zakona o
               javnem jamstvenem in preživninskem skladu Republike Slovenije v torek, 30. maja 2006,
               v okviru glasovanj.</p>
               <p>Glede 16. točke bomo prav tako o zakonu o spremembah in dopolnitvah zakona o varstvu
               novih sort rastlin glasovanje opravili v torek, 30. maja 2006, v okviru glasovanj.</p>
               <p>Nadaljujemo s prekinjeno <title>19. točko dnevnega reda - obravnava predloga zakona o
                  spremembah in dopolnitvah zakona o varstvu topografije polprevodniških vezij, po
                  skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona v okviru skrajšanega
               postopka.</p>
               <p>Ker v tej fazi ni bilo možno vlagati amandmajev, prehajamo na odločanje o zakonu. Ob
               tem vas obveščam, da me zakonodajno-pravna služba oziroma vlada nista obvestili, da
               bi bil zaradi sprejetih amandmajev na matičnem delovnem telesu zakon neusklajen.</p>
               <p>Glasujemo. Navzočih je 67 poslank in poslancev, za je glasovalo 60 in nihče
               proti.</p>
               <p><stage xml:id="Redna-17-2006-05-26.stage13">(Za je glasovalo 60.)</stage> <stage xml:id="Redna-17-2006-05-26.stage14">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>20. točko dnevnega reda - obravnava predloga zakona o
                  spremembah in dopolnitvah zakona o vračanju vlaganj v javno telekomunikacijsko
                  omrežje, skrajšani postopek.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Tudi v tej fazi ni bilo možno vlagati amandmajev, zato bomo kar odločali o predlogu
               zakona. Ponovno vas obveščam, da me zakonodajno-pravna služba oziroma vlada nista
               obvestili, da bi bil zaradi sprejetih amandmajev na matičnem delovnem telesu zakon
               neusklajen. Glasujemo. Navzočih je 65 poslank in poslancev, za je glasovalo 55, proti
               2.</p>
               <p><stage xml:id="Redna-17-2006-05-26.stage15">(Za je glasovalo 55.)</stage> <stage xml:id="Redna-17-2006-05-26.stage16">(Proti 2.)</stage></p>
               <p>Ugotavljam, da je zakon sprejet. S tem zaključujemo to točko dnevnega reda.</p>
               <p>Nadaljujemo s <title>prekinjeno 21. točko dnevnega reda - z obravnavo predloga zakona
                  o spremembah zakona o glasbenih šolah, skrajšani postopek.</title> Prehajamo na <title>tretjo obravnavo.</title> V okviru skrajšanega postopka in ker v tretji obravnavi ni
               bilo možno vlagati amandmajev, bomo odločali o predlogu. Glasujemo. Navzočih je bilo
               68 poslank in poslancev, za je glasovalo 65, nihče proti.</p>
               <p><stage xml:id="Redna-17-2006-05-26.stage17">(Za je glasovalo 65.)</stage> <stage xml:id="Redna-17-2006-05-26.stage18">(Proti nihče.)</stage></p>
               <p>Ugotavljam, da je predlog zakona sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 22. točko dnevnega reda - z obravnavo predloga zakona
                  o spremembah in dopolnitvah zakona o osnovni šoli.</title> Ponovno <title>skrajšani
                  postopek, druga obravnava.</title> Odločamo o vloženem amandmaju poslanske skupine
               LDS k 7. členu. Mag. Potrata, predvidevam, da v imenu poslanske skupine. Hvala lepa.
           </p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Predlagani amandma kluba LDS bomo podprli,
               zaradi tega, ker menimo, da je v tem amandmaju vsaj malenkostno odškrnjena pot za to,
               da se velike spremembe, ki jih bo predlagana novela zakona prinesla, ne vpeljujejo
               kar tako, ampak omogočajo neke minimalne standarde uveljavljanja sprememb. Spremembe,
               katerih jedrna beseda je bila avtonomija - tako učiteljeva kot šolska -, prinašajo
               precej ali pa malo, kakor hočemo gledati. Bojimo pa se, da bo toliko čaščena,
               obljubljena in napovedovana avtonomija še manj kot krizantema na suknji beračevi, če
               se bo dogajalo, da bo na vse očitke, ki so danes v okviru razprave leteli na
               dosedanje učiteljevo delo, ministrstvo molčalo in pristajalo na to, da so učitelji
               delali birokratsko, šablonsko, slabo, neinovativno. Dobro bi bilo, če bi ob tem
               amandmaju in ob noveli računali s tem, da zakon sam po sebi ne bo opravil z
               učiteljstvom, ki je doslej opravljalo delo, in da ne bo kar tako spremenil načina
               dela. Če se bo to zgodilo, potem toliko obljubljene avtonomije zagotovo ne bo.</p>
               <p>Menimo, da je javna osnovna šola vrednota, ki bi jo morali spoštovati in negovati in
               z majhnimi, premišljenimi, strokovno utemeljenimi, predvsem pa konsenzualnimi
               odločitvami pospremiti, da bi imeli vsi, ne glede na kraj šolanja, ne glede na
               velikost šole in kadrovsko zasedbo, vsaj v izhodiščnih možnostih enake pogoje in s
               tem tudi enake možnosti za kakovostno šolanje. Kot rečeno, bomo amandma podprli.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu poslanske, gospa Uhanova, potem pa dr. Gaber.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala za besedo. V Novi Sloveniji tega amandmaja ne bomo podprli prav zaradi tega,
               ker smo prepričani, da učitelji niso delali slabo, niso bili birokrati, niso delali
               šablonsko,<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p><gap n="..."/> Prosim samo še malo miru, pa bomo končali sejo.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p><gap n="..."/> ampak, da so sposobni, strokovno usposobljeni in da se razdajajo za otroke. Zato
               je prav, da tudi sami odločajo na svojih šolah, katera oblika je primerna tudi za
               naše otroke. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima dr. Gaber.</p>
            </sp>
            <sp who="SDZ4:GaberSlavko">

               <speaker>DR. SLAVKO GABER:</speaker>

               <p>V imenu poslanske skupine. Spoštovani gospod podpredsednik, kolegice in kolegi!</p>
               <p>Mi predlagamo, da poskušamo razmisliti pred odločitvijo o tem dopolnilu o enostavni
               stvari. O zakonu bomo namreč odločali kasneje, sedaj pa odločamo pri tem dopolnilu o
               tem, dal vam bom primer, v rokah držim pravilnik, o katerem govorimo. Postopek za
               oblikovanje skupin je stekel po tem pravilniku, moral je steči že kar daleč v tem
               šolskem letu in sedaj gre h koncu. 7. člen pravilnika, ki ga črtamo, če ne sprejmemo
               našega dopolnila, pravi: <q>"šola na podlagi odločitev učencev za ravni zahtevnosti v
               zadnjem tednu pouka v 7. razredu oblikuje učne skupine za izvedbo nivojskega pouka v
               8. razredu."</q> Govori za tiste, ki se bodo za to odločili. Tudi po vašem zakonu boste
               potrebovali neke podlage za kaj takega. Ko se je odločilo, ko so pisali člen, kaj
               črtati, so črtali nekaj preveč. Mi nič drugega ne rečemo, kot da naj takšen člen - in
               še nekaj jih je - ostane do konca tega šolskega leta v veljavi. Sedaj ne govorimo o
               vprašanju, ali boste spremenili status nivojskega pouka ali ne, ampak ali boste
               postopke, ki so bili začeti v tem šolskem letu, v tem letu izpeljali do konca v
               skladu s pravilnikom ali pa ne. Samo o tem bomo glasovali in mi predlagamo, da se to
               vendarle podpre.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glasujemo. Navzočih je bilo 70 poslank in poslancev, za je glasovalo 30,
               proti 40.</p>
               <p><stage xml:id="Redna-17-2006-05-26.stage19">(Za je glasovalo 30.)</stage> <stage xml:id="Redna-17-2006-05-26.stage20">(Proti 40.)</stage></p>
               <p>Kar pomeni, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               skrajšanega postopka.</p>
               <p>In zato tudi prehajamo takoj na tretjo obravnavo predloga zakona. In ker v tretji
               obravnavi ni bilo možno vlagati amandmajev, prehajamo na odločanje o zakonu. Ob tem
               vas obveščam, da me zakonodajno-pravna služba oziroma vlada nista obvestili o
               morebitni neusklajenosti. Glasujemo. Hvala lepa. Navzočih je bilo 69 poslank in
               poslancev, za je glasovalo 40, proti 28.</p>
               <p><stage xml:id="Redna-17-2006-05-26.stage21">(Za je glasovalo 40.)</stage> <stage xml:id="Redna-17-2006-05-26.stage22">(Proti 28.)</stage></p>
               <p>Kar pomeni, da je predlog zakona sprejet. S tem zaključujem to točko dnevnega reda.</p>
               <p>Prehajamo na <title>nadaljevanje 10. točke dnevnega reda,</title> to je na tretjo
               obravnavo predloga zakona o gospodarskih zbornicah. Državni zbor je v sredo, 24. maja
               letos opravil drugo obravnavo navedenega predloga zakona. Ker so bili v drugi
               obravnavi sprejeti amandmaji k manj kot desetini členov dopolnjenega predloga zakona,
               je zbor na predlog predlagatelja zakona odločil, da bo na podlagi prvega odstavka
               138. člena poslovnika zbora še na tej seji opravil tretjo obravnavo predloga zakona.
               Ugotavljam, da k predlogu zakona za tretjo obravnavo ni bilo možno vlagati amandmajev
               in tudi ni bilo vloženih amandmajev, zato vas na podlagi 140. člena poslovnika
               obveščam, da me zakonodajno-pravna služba oziroma vlada nista obvestili o morebitni
               neusklajenosti in bomo glasovali o zakonu kot celoti. Glasujemo. Pardon, se
               opravičujem, magister Cvikl, predvidevam da v imenu poslanske skupine. Beseda je
               vaša.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci! V svojem imenu bom obrazložil
               stališče glede zakona o gospodarskih zbornicah. Sam bom nasprotoval sprejemu zakona o
               gospodarskih zbornicah, ker potem, ko včeraj niste bili pripravljeni sprejeti
               amandmaja, ki bi zagotovil reprezentativnost, menim, da to ni zakon o gospodarskih
               zbornicah, ampak je to zakon o ukinitvi Gospodarske zbornice Slovenije. Namesto da bi
               minister za gospodarstvo, ki nas je že zapustil, iskal v Gospodarski zbornici svojega
               partnerja v zastopanju interesov gospodarstva v Republiki Sloveniji in v mednarodni
               uveljavitvi Republike Slovenije bomo danes ukinili gospodarsko zbornico Slovenije in
               dobili 20, 30, ali, ne vem, koliko mini gospodarskih zbornic. To pomeni, da si vlada
               gospoda Janše predvsem s tem olajša, ekonomsko socialni dialog. Na žalost slovensko
               gospodarstvo bo v manjši meri sposobno podpirati internacionalizacijo slovenskega
               gospodarstva. Ne predstavljam si, kako bomo v Beogradu ne imeli več enega kluba
               slovenskih poslovnežev, temveč toliko klubov slovenskih poslovnežev, kot bomo imeli v
               Sloveniji gospodarskih zbornic. In teh bo po sedanji dikciji zakona tam nekje 20 do
               30. Zakonu bom nasprotoval.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Glasujemo. Navzočih je 70 poslank in poslancev, za je glasovalo 47, proti 22.</p>
               <p><stage xml:id="Redna-17-2006-05-26.stage23">(Za je glasovalo 47.)</stage> <stage xml:id="Redna-17-2006-05-26.stage24">(Proti 22.)</stage></p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo še na zadnjo točko današnje seje, na nadaljevanje <title>12. točke dnevnega
                  reda - tretja obravnava predloga zakona o spremembah in dopolnitvah zakona o
                  medijih.</title>
               </p>
               <p>Državni zbor je v sredo, 24. maja 2006, opravil drugo obravnavo navedenega predloga
               zakona. Ker k dopolnjenemu predlogu niso bili sprejeti amandmaji in ker v tretji
               obravnavi amandmajev ni možno vlagati, lahko v skladu s 139. členom poslovnika zbora
               preidemo na odločanje o zakonu.</p>
               <p>Na podlagi petega odstavka 160. člena poslovnika zbora vas obveščam, da me
               zakonodajno-pravna služba oziroma vlada nista opozorili, da bi bil zakon zaradi
               sprejetih amandmajev na matičnem delovnem telesu neusklajen.</p>
               <p>Mag. Potrata želi obrazložiti glas. V imenu poslanske skupine?</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>V imenu poslanske skupine. Hvala. Poslanska skupina Socialnih demokratov zakona o
               medijih ne bo podprla. V prvi obravnavi smo napovedali, da zakonu ne bomo
               nasprotovali, če bo v drugi obravnavi kaj posluha za amandmaje in spremembe, ki so
               jih predlagali strokovnjaki nevladnih institucij, nevladnih organizacij, ki so bili
               sicer povabljeni k sodelovanju v pripravi zakona, je pa jedro njihovih pripomb na
               zakon, vsebinskih, ostalo nesprejetih. Tako v drugi obravnavi na delovnem telesu kot
               v drugi obravnavi na plenarnem zasedanju državnega zbora smo ponovili poskus vpeljati
               tiste spremembe, ki bi pomenile vendarle izboljšanje zakonskega besedila v zvezi z
               vsaj dvema ključnima problemoma, ki sta se v okviru javnih razprav in polemik
               pojavljala, to je zlasti vprašanje opuščenega sklada in namesto tega vpeljanega
               financiranja iz proračuna in tudi popravka. Pokazalo pa se je, da je enako
               problematično tudi področje urejanja pornografije. Poskus vpeljave razumevanja
               termina <q>"pluralizacija"</q>, tako kot ga razumejo strokovnjaki po Evropi in kot je
               definiran sicer na redkih mestih, pri nas ni uspel. Kaže, da si zagovorniki tega
               zakona predstavljajo pluralizacijo samo kot uravnoteženo politično zastopanje
               različnih interesov, pri čemer ne povedo, kdo bo tisti in kako bo tisti tehtal, do
               katere stopnje je medijski prostor uravnotežen v svojih sporočilih. Menimo, da je
               pluralizacija dosti širši termin, ki vpeljuje tudi raznolikost medijev in medijskih
               vsebin in ki terja tudi zelo natančne kriterije za razdeljevanje javnih sredstev.
               Tega koalicija ni sprejela, mi takšnega zakona ne moremo podpreti, enako nedomišljene
               ali pa premalo domišljene so tudi rešitve, ki zadevajo popravek in pornografijo.</p>
               <p>Zato torej zakona ne bomo podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glas želi obrazložiti v imenu poslanske tudi mag. Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav. Najprej želim v imenu SDS izraziti
               zadovoljstvo, da bomo s sprejetjem zakona o medijih storili korak v smeri odprave
               tistega demokratičnega deficita, torej premajhne pluralnosti slovenskih medijev, na
               katerega nas je že leta, tudi lani, opozarjalo zunanje ministrstvo Združenih držav
               Amerike v svojem poročilu o stanju človekovih pravic v Sloveniji. Dodaten razlog za
               glasovanje za novi zakon je bistveno boljša zaščita otrok in mladoletnikov pred zanje
               škodljivimi vsebinami, kot jih določa sedaj veljavna ureditev. Glede na gonjo, ki je
               bila v zadnjih dneh s tem v zvezi, naj opozorim na naslednje. Vsa določila v zakonu s
               tem v zvezi, zlasti pa 84. člen, so bila sprejeta na seji odbora popolnoma soglasno.
               V vseh razpravah vseh članov odbor ni mogoče najti ene same, same besede, enega
               samega stavka za podlago za skrajno zlonamerne interpretacije tega člena, ki smo jim
               bili priča v zadnjih dneh v javnih razpravah. To lahko preveri vsak, saj so
               magnetogrami te seje dosegljivi na internetu. Vsa dopolnila, kot sem poudaril, so
               bila sprejeta. 9 glasov za in nihče, prav nihče, proti. Torej v popolnem soglasju.</p>
               <p>Največ se je govorilo o tistem stavku, <q>"ki pa če pa."</q> Da bo jasno, zakaj prav vsega,
               kar je bilo predlagano, ni bilo mogoče upoštevati v taki obliki, bom prebral stavek
               iz originalnega dopisa mirovnega instituta, ki sedaj problemizira člen, da bo jasno,
               zakaj v tej obliki nikakor ni bilo možno vključenih v besedilo zakona. Citiram:
               <q>"Televizijski programi ne smejo predvajati pornografije in pretiranega nasilja, ki bi
               lahko resno škodovale duševnemu, moralnemu ali telesnemu razvoju otrok in
               mladoletnih."</q> Najbrž je vsakomur jasno, da stavka, ki je slovnično, pravno in
               vsebinsko popolnoma zgrešen, dejansko ni mogoče vključiti v zakonsko besedilo. Na tej
               osnovi je LDS oblikovala nek amandma in dogovorno smo ga skupaj povzeli v besedilo
               sedaj dopolnjenega 84. člena. Ob tem naj opozarjam, da so določila, ki jih določa
               evropska direktiva, v novem zakonu bistveno bolje izpeljana in je zaščita bistveno
               boljša. Naj omenim samo to, da prvič boste našli v besedilu izrecno prepoved, da bi
               imeli otroci ali mladoletniki možnost vpogleda ali celo nakupa zanje škodljivih
               vsebin. To seveda pomeni čisto drugačen pristop, kot pa ga je urejal sedaj veljavni
               zakon, ki ga je bilo treba nekoč celo popravljati, z neko obvezno obrazložitvijo
               stališč. Zato bomo seveda glasovali za novi zakon.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala. Jaz bom tu glasoval proti. Čeprav ne dam veliko na oceno ameriškega zunanjega
               ministrstva, smo jo točno prebrali in sporočilo je nasprotno tistemu, ki se ga skuša
               prikazati.</p>
               <p>Prav State Department nas opozarja, da tudi ta zakon tako kot zakon o RTV sodi v
               sklop ukrepov, ki zmanjšuje, oža medijski prostor in medijsko svobodo. Nenazadnje nas
               je pozval k temu, da ne glasujemo za ta zakon tudi predsednik republike. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo. Spoštovane kolegice in kolegi. Ker se je predsednik republike
               oglasil v javnosti, želim povedati stališča Nove Slovenije.</p>
               <p>Mi bomo danes glasovali za ta zakon, morda 84. člen res ni idealen in bi si ga v
               Novi Sloveniji oziroma, če bi mi o tem odločali, bi ga morebiti zapisali nekoliko
               drugače. Smo pa in to moram reči, pač pristali na ponudbo, ki jo je oblikoval mirovni
               institut. Če je to narobe ali prav, s strani mirovnega instituta nekako sporočajo, da
               je narobe. Bomo videli, če je temu res tako. Vsekakor pa je ta 84. člen veliko bolje
               zapisan, kot je bila sprejeta avtentična razlaga podobnega člena v prejšnjem zakonu,
               po kateri se je pretirano seksualno nasilje ali, če hočete, tako imenovana
               pornografija enačila z patopsihološkimi ekscesi na tem področju, kar je z našega
               stališča bilo nesprejemljivo takrat in je tudi nesprejemljivo danes. In če ne bi
               danes tega zakona sprejeli, bi torej pristali na to, da ta avtentična razlaga oziroma
               takšno pojmovanje seksualnega nasilja ostane še naprej v veljavi. S tem pa se nikakor
               ne moremo strinjati.</p>
               <p>Kar se pa tiče formulacije sklada za pluralizacijo, za ta sklad smo si skupaj z
               SDS-om prizadevali že kot opozicija, tudi sedaj s tem zakonom to uveljavljamo, in to
               je po naši oceni zelo dobra rešitev. Prav tako je dobra rešitev tudi pravica do
               popravka. Obe ti dve zadevi sta v javnosti sprožili veliko publicitete, veliko
               pozornosti, jaz mislim, da sta bile po nepotrebnem spolitizirani, kajti zakon je na
               tem segmentu veliko boljši, kot je bil do sedaj veljavni zakon.</p>
               <p>Zato bomo danes glasovali za zakon in kot sem že rekel, videli, kaj bo prinesel čas.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospa Širca.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>V našem imenu. V poslanski skupini se strinjamo z zaostreno ureditvijo lastninskih
               upravljalskih deležev. Konec koncev s tem smo se strinjali že pred leti, ko smo to
               napisali, strinjamo se s poskusi reševanja statusa programov posebnega pomena, čeprav
               se bojimo, da bo to vprašanje še odprto na institucijah EU, ampak vendar ta rešitev
               je pozitivna. Strinjamo se z rešitvami, ki jih je narekoval razvoj in čas, še posebej
               na točki gigitalizacije. A tega, s čimer se ne strinjamo, je preveč, da bi zakon
               podprli. Ne strinjamo se, da ta zakon razume medije kot orodje politike, ne pa kot
               pravico občanov in občank do občega informiranja, torej ne le videnja s stališč
               pozicije in opozicije. Včeraj izrečena mnenja, da smo v opoziciji lahko tega zakona
               veseli, češ, da dobivamo zakon, ki bo koristil opoziciji, kažejo na popolnoma
               zgrešeno vedenje, kaj novinarstvo in mediji so in kaj o svobodi govora piše v ustavi.
               Politika je tista, ki mora zagotoviti, da v nobenem primeru nima vpliva na to, kako
               se o politiki sami piše in poroča. Državne podpore bodo namreč narekovale prav to. Ne
               strinjamo se s pretirano regulacijo popravka in žal nam je, da je v hlastanju za čim
               prejšnjim sprejetjem tega zakona prišlo do nedoslednega sledenja evropskim predpisom
               na področju pornografije in nasilnih vsebin najhujše vrste in dvomi bi morali biti na
               tej točki odpravljeni. Ne strinjamo se, da bo tretji parlamentarni program ostal brez
               odgovornega urednika v polnem pomenu besede. Toda ali bi lahko pričakovali kaj
               drugega, potem ko se je uredništvo parlamentarnih prenosov do sedaj v popačeni obliki
               zasidralo kar v državnem zboru? Ne strinjamo se z načinom imenovanja sveta za
               radiodifuzijo, ki je enako političen kot način imenovanja programskega sveta RTV
               Slovenija in ne sledi logiki večine v državnem zboru ne pa posredni moči kompetentnih
               strokovnih institucij. Še nekaj. Nestrinjanje, ampak povzela sem ključne pripombe na
               ta zakon, zaradi česar se bo poslanska skupina LDS opredelila proti njemu. Hvala.
           </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Miro Petek.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala za besedo, gospod podpredsednik. Sam bom zakon podprl. Čudi me pa vse to
               orkestrirano nasprotovanje temu zakonu, ki je v celoti gledano dober in precej boljši
               od predhodnega zakona. V teh mesecih je bilo veliko govora okrog popravka. Kolegice
               in kolegi, ne se bati popravka. Jaz v novinarski karieri nisem doživel veliko
               popravkov, odkar pa sem v politiki, pa nisem napisal niti enega. Žal pa danes v
               Sloveniji res ni medija, ki bi gojil poseben odnos do popravka. Tukaj bi omenil
               časopis <q>"Washinton Post"</q>, ki od leta 2004 dalje spremlja in analizira popravke, ki se
               pojavljajo v tem časopisu. Tako je v lanskem letu Washington Post objavil 1.322
               popravkov, to je okrog 110 na mesec in nihče na svetu si ne upa trditi, da je
               Washington Post slab časopis, da je neprofesionalen, in to na najbolj prestižnih, na
               mnenjskih straneh objavlja popravke. V lanskem letu jih je bilo 26. In še dve
               pojasnili. Kredibilnost si pridobiva ta časopis tudi na ta način, da objavlja
               popravke in da jih seveda sproti analizira. Ker jih sproti analizira, lahko tudi
               ugotovi, kje nastajajo napake v novinarskem delu in jih tudi sproti popravlja. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči, spoštovani minister. V Slovenski ljudski stranki
               bomo ta zakon podprli iz preprostega razloga, ker je bistveno boljši od prejšnjega.
               To je ena obrazložitev. Druga, da je tista beseda, ki jo je minister dal ob
               sprejemanju RTV zakona, da bo tudi ta zakon čim prej prišel v proceduro, in se mu s
               tega mesta še enkrat zahvaljujem, da je prišel hitro in da bo končno rešil tudi te
               lokalne, regionalne medije posebnega pomena, ki potrebujejo državno pomoč, da lahko
               funkcionirajo tudi tisti mediji, ki so pomembni za tamkajšnje prebivalstvo, za ljudi,
               ki tam živijo, in verjamem, da bodo iz tega sklada iz tega prispevka, ki se bo tu
               nabiral, lahko tudi ti mediji lokalnega in regionalnega pomena, bodisi televizijski,
               bodisi radijski, delovali naprej. Tukaj je bila dejansko dana ta beseda in v tem
               vidim en pozitiven korak v razvoju teh medijev.</p>
               <p>In druga zadeva, pravica do popravka je zagotovo pomembna novost. Mislim, da sta ta
               dva argumenta več kot dovolj, da je zakon bistveno boljši od prejšnjega. V prejšnjem
               to ni bilo dorečeno in končno bo tukaj uspeh in priložnost za tiste medije, ki danes
               niso niti tolarja dobili iz tega naslova, danes pa verjetno bodo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno vabim k obrazložitvi glasu ministra Grimsa, tokrat v svojem
               imenu.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala. Samo nadaljeval bom. Poglejte, glede na prejšnjo razpravo, vsi v odboru smo
               imeli en sam cilj, ki zavezuje tudi državni zbor, da sledimo evropski direktivi, ki
               velja neodvisno od naše zakonodaje, narekuje pa k sprejemanju čim bolj učinkovitih
               načinov za uresničevanje te direktive, torej orodij. Z vso odgovornostjo trdim in
               upam, da me boste točno citirali, da vsi tisti, ki jim je zares do zaščite otrok in
               mladoletnikov, bi morali pozvati k čimprejšnjemu sprejetju in uveljavitvi tega novega
               zakona, ne da se borijo za ohranitev dosedanjega stanja, ki pa se je v praksi
               dejansko pokazalo za zelo pomanjkljivo, o čemer se lahko prepričate, če se sprehodite
               do izložbe prvega kioska tamle dol na cesti, da o vsem ostalem niti ne govorim. Ker
               gre spet za prikaz različnih pojmov, samo še to. Besedilo v tistih prvih dveh
               odstavkih sem poudaril, je nastalo zato, ker predlagatelji iz mirovnega inštituta
               osnovnega besedila stavka niso oblikovali tako, da bi bilo slovnično pravilno te
               vsebinsko in pravno korektno, zato smo to sporazumno na osnovi amandmaja LDS v
               soglasju z njimi kot predlagatelji razdelili na dva odstavka prav zato, da bi se
               izognili morebitnim zlonamernim interpretacijam. Vse to je zelo jasno razvidno iz
               magnetograma odbora. Zato še enkrat poudarjam, da če bi bilo tistim, ki sedaj
               protestirajo, zares kaj do zaščite otrok in mladoletnikov, bi pozvali k takojšnjemu
               sprejetju in čimprejšnji celoviti uveljavitvi vseh določil zakona, o katerem danes
               odločamo. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. V svojem imenu tudi magistrica Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Oglašam se zato, da bi še enkrat povedala, da tega zakona ne bom podprla, da
               se moje nesoglašanje s tem zakonom ne bi utopilo v večini glasov za, kajti tako
               nekateri interpretirajo koalicijsko sprejemanje amandmajev, češ, da je bilo vse
               sprejeto soglasno, ne da bi tisti, ki to pove, povedal, koliko je bilo tistih, ki so
               glasovali, in koliko jih ni glasovalo ali se je glasovanja vzdržalo. Torej toliko,
               kar zadeva soglasnost.</p>
               <p>Kar zadeva 84. člen in popravljanje predloga na odboru, pozvala sem, da bi
               premislili in si vzeli čas do obravnave na plenarnem zasedanju, da bi oblikovali tako
               besedilo, ki bi bilo korektno, pa ne bom rekla slovnično, vsebinsko in pravno, kot
               nekateri radi govorijo, ampak smo ga <q>"spacali"</q> na tistem odboru utrujeni po večurni
               razpravi, da je tako, kakršno je. In za to je treba prevzeti polno odgovornost. In še
               eno stvar bi rada povedala. Zagovarjam popravek, kot je bil obravnavan ali definiran
               v sedanjem zakonu, veljavnem zakonu, ker je bil premišljeno obravnavan. To, kar je
               zdaj prišlo v ta razširjeni tekst popravka, je na nekaterih mestih tako zelo
               razširjeno, da je vprašanje, ali bo zaradi te razširitve tudi uresničljivo. Zakon naj
               bi bil boljši, pa ni. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dovolite prosim samo, da povedo v miru svoje mnenje. K besedi vabim
               magistra Žnidaršiča. Samo sprašujem, ali v imenu poslanske skupine ali v svojem?</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>V imenu poslanske skupine bi rad povedal, da bo zakon, kakršen je prestal vse faze,
               zagotovo sprejet. Mi z njim nismo v celoti zadovoljni in zaradi tega mu ne bomo
               nasprotovali. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glasujemo. Hvala lepa. Navzočih je bilo 64 poslank in poslancev, za je
               glasovalo 38, proti 23.</p>
               <p><stage xml:id="Redna-17-2006-05-26.stage25">(Za je glasovalo 38.)</stage> <stage xml:id="Redna-17-2006-05-26.stage26">(Proti 23.)</stage></p>
               <p>To pomeni, da je predlog zakona sprejet.</p>
               <p>S tem zaključujem to točko dnevnega reda in vas prosim samo še za minutko posluha,
               ker imam eno obvestilo. Takoj po končani seji se bo ob 15.00 uri v sobi 212 začela
               seja odbora za okolje, ki bo obravnavala sklic izredne seje, ki bo v ponedeljek bo
               10.00 uri.</p>
               <p>Prekinjam 17. sejo državnega zbora Republike Slovenije, ki jo bomo nadaljevali v
               torek, 30. maja 2006, ob 9.00 uri. Jaz vam želim miren in krasen vikend. Hvala lepa.
                  <stage type="time">(SEJA JE BILA PREKINJENA 26. MAJA 2006 OB 14.54 URI.)</stage>
               </p>
            </sp>
         </div>
      </body>
   </text>
</TEI>